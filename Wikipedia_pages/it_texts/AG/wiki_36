{"id": "561613", "revid": "105252", "url": "https://it.wikipedia.org/wiki?curid=561613", "title": "Spedizione dei Mille", "text": "La Spedizione dei Mille fu uno degli episodi cruciali del Risorgimento. Avvenne dal 1860 al 1861 quando un migliaio di volontari, al comando di Giuseppe Garibaldi, part\u00ec nella notte tra il 5 e il 6 maggio da Quarto (nei pressi di Genova, nel territorio del Regno di Sardegna) alla volta della Sicilia, controllata dal Regno Borbonico delle Due Sicilie.\nLo scopo della spedizione fu di appoggiare le rivolte scoppiate sull'isola e rovesciare il governo borbonico. \nI garibaldini sbarcarono l'11 maggio presso Marsala e grazie al contributo di volontari meridionali e a rinforzi alla spedizione, aumentarono di numero, creando l'Esercito meridionale.\nDopo una serie di battaglie vittoriose contro l'Esercito borbonico, i Mille e il neonato esercito italico riuscirono a conquistare tutto il Regno delle Due Sicilie, permettendone l'annessione al nascente Regno d'Italia.\nPremesse.\nLa seconda guerra di indipendenza termin\u00f2 l'11 luglio 1859; i termini dell'armistizio di Villafranca, voluto da Napoleone III, che riconoscevano al Regno di Sardegna la Lombardia (con l'esclusione di Mantova), ma lasciavano Venezia e tutto il Veneto in mano austriaca, avevano creato malcontento in gran parte dei patrioti unitari italiani.\nGi\u00e0 da maggio 1859 le popolazioni del Granducato di Toscana, della Legazione delle Romagne (Bologna, Ferrara, Ravenna e Forl\u00ec), del Ducato di Modena e del Ducato di Parma avevano scacciato i propri sovrani e richiesto l'annessione al Regno di Sardegna, mentre il governo pontificio aveva ripreso pieno possesso dell'Umbria e delle Marche, le cui popolazioni subirono una dura repressione, culminata il 20 giugno 1859 nelle sanguinose stragi di Perugia ad opera delle truppe svizzere pontificie al servizio di Pio IX.\nNapoleone III e Cavour erano reciprocamente in debito: il primo poich\u00e9 si era ritirato dal conflitto prima della prevista conquista di Venezia, il secondo perch\u00e9 aveva consentito che i moti si estendessero ai territori dell'Italia centro-settentrionale, andando quindi oltre quanto convenuto con gli accordi di Plombi\u00e8res.\nLo stallo politico venne risolto il 24 marzo 1860, quando Cavour sottoscrisse la cessione della Savoia e del circondario di Nizza alla Francia, ottenendo in cambio il consenso dell'imperatore francese all'annessione della Toscana e dell'Emilia-Romagna al Regno di Sardegna.\nIl contesto storico.\nNel marzo 1860 resistevano in Italia Tre Stati: il Regno di Sardegna, comprendente Piemonte (inclusa Aosta), Liguria, Sardegna e ora Lombardia (eccetto Mantova), Emilia-Romagna e Toscana; lo Stato Pontificio, comprendente Umbria, Marche, Lazio (con l'intoccabile Roma) e le exclave di Pontecorvo e Benevento; il Regno delle Due Sicilie, comprendente Abruzzo (inclusa Cittaducale), Molise, Campania (incluse Gaeta e Sora), Basilicata, Puglia, Calabria e Sicilia. A questi si pu\u00f2 aggiungere la piccola Repubblica di San Marino, che tuttavia si era sempre mantenuta distante da ogni spinta unificatrice col resto della penisola.\nBisogna aggiungere che l'Impero austriaco di Francesco Giuseppe poteva ancora essere considerato una potenza con forti interessi nella penisola italiana, poich\u00e9 possedeva intere regioni come il Regno Lombardo-Veneto (ora limitato a Veneto, Friuli e Mantovano), il Trentino e la Venezia Giulia, anche se non controllava pi\u00f9 nemmeno indirettamente n\u00e9 la Toscana n\u00e9 Modena, governate fino al 1859 dai rami cadetti degli Asburgo-Lorena di Toscana e degli Asburgo-Este, succeduti alle antiche casate dei Medici e degli Este.\nLa Francia si presentava nel doppio ruolo di potenza protettrice di Roma e principale alleato del Regno di Sardegna. Questa condizione permise a Napoleone III di possedere forte influenza sulle faccende italiane sino alla fine del suo impero (guerra franco-prussiana del 1870) e sar\u00e0 determinante nel 1860. L'imperatore dei francesi, difatti, impediva al Regno di Sardegna tanto un'azione contro l'Austria (senza il suo sostegno), quanto un'azione contro Roma (con la sua opposizione), in base agli accordi di Plombi\u00e8res.\nIl Regno delle Due Sicilie era guidato da un monarca giovane e inesperto (Francesco II di Borbone, succeduto al padre Ferdinando II solo il 22 maggio 1859, meno di un anno prima della spedizione); nel 1836 il reame borbonico aveva peggiorato le relazioni con il Regno Unito, a cui aveva dovuto la sopravvivenza durante il periodo napoleonico, con la \"questione degli zolfi\". Infine, il Regno delle Due Sicilie era caduto in una sorta di isolamento diplomatico: aveva infatti rifiutato la partecipazione alla guerra di Crimea al fianco di Francia e Regno Unito, al cui fianco viceversa aveva partecipato il Regno di Sardegna, e fin\u00ec con il poter contare solamente sulle proprie forze.\nIl regno meridionale era ancora lo stato pi\u00f9 esteso della penisola e poteva fare affidamento sull'esercito pi\u00f9 numeroso, forte di uomini (oltre che di 4 reggimenti ausiliari di mercenari) e sulla flotta pi\u00f9 grande di stanza nel Mediterraneo (11 fregate, 5 corvette e 6 brigantini a vapore, oltre a vari tipi di navi a vela). Come amava ricordare Ferdinando II, era difeso \"dall'acqua salata e dall'acqua benedetta\", cio\u00e8 dal mare e dalla presenza dello Stato della Chiesa che, protetto dalla Francia, avrebbe teoricamente impedito ogni invasione via terra dal nord Italia.\nNell'autunno-inverno del 1859 Francesco II propose a Francesco Giuseppe (marito di sua cognata, l'imperatrice Elisabetta) di intervenire a sostegno delle rivendicazioni di Pio IX, di Ferdinando IV di Toscana e dei duchi di Modena e Parma per restaurare i deposti sovrani sui loro troni e territori in Italia centrale, spodestati dalle insurrezioni, non previste negli accordi di Plombi\u00e8res. \nTuttavia, l'Austria, appena uscita militarmente sconfitta dal conflitto della seconda guerra d'indipendenza, non era pi\u00f9 in grado di rivestire quel ruolo di restauratore che aveva svolto nei passati decenni e declin\u00f2 la proposta. L'iniziativa si scontrava direttamente con la politica di Torino e, di conseguenza, di Parigi, dal momento che Napoleone III, per giustificare all'opinione pubblica francese la guerra condotta contro l'Austria, doveva annettere alla Francia i territori oggetto degli accordi di Plombi\u00e8res.\nQuando negli ambienti diplomatici europei, nell'autunno 1859, circol\u00f2 l'idea di una conferenza riguardante la risistemazione dell'Italia a seguito dei recenti eventi, Francesco II si dimostr\u00f2 indifferente, non cogliendo l'opportunit\u00e0 di mostrare una presenza attiva internazionalmente.\nLa situazione nel Regno delle Due Sicilie.\nNel corso degli anni erano state diverse le ribellioni che i Borbone avevano dovuto sedare: i moti siciliani del 1820 e del 1837, la rivoluzione calabrese del 1847 dove, la rivoluzione siciliana del 1848-1849 e quella calabrese dello stesso anno, e il movimento costituzionale napoletano del 1848.\nDal punto di vista militare, fondamentale era stata l'alleanza e il sostegno militare dell'Impero austriaco.\nPer due volte, infatti, i Borbone avevano riguadagnato il trono in seguito all'intervento degli eserciti austriaci: nel 1815 l'austriaco Federico Bianchi aveva sconfitto l'esercito napoletano di Gioacchino Murat, cognato di Napoleone, nella battaglia di Tolentino e nel 1821 l'austriaco Johann Maria Philipp Frimont aveva sconfitto un secondo esercito napoletano, quello di Guglielmo Pepe, nella battaglia di Rieti-Antrodoco.\nNel 1849 le forze borboniche, che cercavano di invadere la Repubblica Romana, furono affrontate e vittoriosamente respinte dai volontari italiani comandati da Garibaldi.\nNel giugno 1859 si ebbe una rivolta di una parte dei reggimenti di mercenari svizzeri (il 3\u00ba Reggimento Svizzero), in conseguenza del fatto che il governo elvetico quell'anno aveva deciso che i suoi cittadini non avrebbero pi\u00f9 potuto prestare servizio militare in potenze straniere, e parte delle truppe mercenarie al soldo dei Borboni vennero disciolte.\nI liberali napoletani, comunque, non avevano avuto la forza sufficiente a imporre una costituzione nemmeno dopo la battaglia di Solferino e San Martino.\nEssi erano, per\u00f2, presenti in buon numero nelle alte cariche dell'esercito e dell'Armata di Mare; lo storico de Cesare afferma che, fin dallo sbarco di Garibaldi in Sicilia, Francesco II non pot\u00e9 di fatto pi\u00f9 contare sulla marina... solo pochi ufficiali di marina rimasero fedeli alla causa del re di Napoli.\nDopo la vittoria franco-piemontese nella battaglia di Magenta, a Napoli si ebbero vivaci manifestazioni anti austriache dei liberali, che convinsero Francesco II a nominare il generale Carlo Filangieri primo ministro e ministro della guerra, non lasciandogli tuttavia scegliere i ministri del suo governo.\nLa popolazione delle province continentali conserva la suddivisione in due parti politiche, o in \"due nazioni\" secondo la definizione di Vincenzo Cuoco: la prima di possidenti e la seconda del popolo delle campagne e della capitale (ovvero i lazzari); quest'ultima era generalmente vicina alla dinastia borbonica, come avevano dimostrato il successo del movimento sanfedista, che nel 1799 aveva rovesciato la Repubblica Napoletana, con la strage dei giacobini del regno, e la resistenza antifrancese del periodo 1806-1815, il fallimento della spedizione di Sapri di Carlo Pisacane del 1857, e come dimostrer\u00e0 anche il successivo e complesso fenomeno del brigantaggio postunitario.\n, mentre la prima si era manifestata con i moti costituenti nel 1820 a Napoli, i moti del Cilento nel 1828, i moti di Penne nel 1837, i moti di Reggio Calabria del 1847 e di Sicilia e Calabria del 1848 ancora nel Cilento nel 1848 e nello stesso anno a Napoli con l'ottenimento della Costituzione revocata l'anno seguente.\nPrima dell\u2019arrivo di Garibaldi si era pensato al complotto contro il nuovo re: Francesco II e la giovanissima consorte Maria Sofia di Baviera. L\u2019ascesa al trono dei giovani sovrani avrebbe infatti suscitato sentimenti di gelosia da parte della vedova di Ferdinando II e matrigna di Francesco II, la precedente regina Maria Teresa, che mal si rassegnava alla perdita del potere. Si pens\u00f2 allora a una congiura con l\u2019aiuto della camarilla per sostituire Francesco II con il Conte di Trani, secondogenito della regina madre austriaca. Le prove vere o no raccolte da Carlo Filangieri vennero gettate nelle fiamme del camino dallo stesso Francesco II, che pronunci\u00f2 le parole \u201c\"\u00c8 la moglie di mio padre\"\u201c. \nLuigi Settembrini aveva evidenziato e denunciato le gravi problematiche in cui versava il regno con la sua .\nI mazziniani e la Sicilia.\nL'unica delle forze opposte ai Borbone che mostrasse la volont\u00e0 di scendere in armi, in quel 1859, era l'indipendentismo siciliano.\nApartire dall'ottobre di quell'anno si erano registrati sull'isola focolai di protesta e Salvatore Maniscalco, direttore generale della polizia sull'isola, era scampato a un tentativo di assassinio.\nI ricordi della lunga rivoluzione che aveva portato ai mesi del regno di Sicilia costituzionale erano ancora vividi. La Repressione Borbonica era stata particolarmente dura. Nulli i tentativi del governo napoletano di giungere a un accomodamento politico. Inoltre, l'insofferenza non era limitata alle classi dirigenti, ma coinvolgeva una larga fascia della popolazione cittadina e rurale, congiuntura pressoch\u00e9 unica nel corso dell'intero Risorgimento. A dimostrazione di ci\u00f2, infatti, vi furono le adesioni di volontari alle schiere garibaldine da Marsala a Messina, sino al Volturno.\nMolti dei quadri dirigenti della rivoluzione del 1848 (tra cui Rosolino Pilo e Francesco Crispi) erano espatriati a Torino, avevano partecipato con entusiasmo alla seconda guerra di indipendenza e avevano maturato un atteggiamento politico decisamente liberale e unitario. Proprio i mazziniani vedevano nella Sicilia insurrezionalista, nell'intervento di Garibaldi e nella monarchia sabauda gli elementi fondanti per il successo della causa unitaria. \nIl 2 marzo 1860, Giuseppe Mazzini scriveva una lettera ai siciliani, incitandoli alla ribellione e dichiarava: \"Garibaldi \u00e8 vincolato ad accorrere\".\nIn particolare, Rosolino Pilo ebbe un preciso ruolo nel porre le basi per una nuova sollevazione in Sicilia. Sempre nel mese di marzo 1860 questi, intenzionato a salpare alla volta dell'isola, si era rivolto a Garibaldi, prima chiedendo armi e poi invitando il nizzardo a un intervento diretto al di l\u00e0 dello stretto. Garibaldi, per\u00f2, si era tirato indietro, ritenendo inopportuno qualsiasi slancio che non avesse avuto buone probabilit\u00e0 di successo. Garibaldi avrebbe guidato una rivoluzione solo se a chiederglielo fosse stato il popolo e il tutto fosse avvenuto in nome di Vittorio Emanuele II. Solo con il contributo delle popolazioni locali e l'appoggio del Piemonte, infatti, Garibaldi avrebbe contenuto il rischio di un fallimento, evitando risultati simili a quelli avuti in precedenza dai fratelli Bandiera o da Carlo Pisacane. Pur non avendo ottenuto l'immediato sostegno di Garibaldi, il 25 marzo Rosolino Pilo part\u00ec comunque per la Sicilia con l'intento di preparare il terreno per la futura spedizione. Accompagnato da Giovanni Corrao, anch'egli mazziniano, il Pilo giunse nel messinese e prese immediatamente contatti con gli esponenti delle famiglie pi\u00f9 importanti. In questo modo egli si assicur\u00f2 l'appoggio dei latifondisti.\nI baroni,) una volta sbarcato il corpo di spedizione, avrebbero rese disponibili le bande che erano al loro servizio, i cosiddetti picciotti.\nLa situazione in Sicilia si faceva difficile anche per il capo della polizia Maniscalco, che nonostante i suoi duri metodi non riusc\u00ec a impiegare le \u201cCompagnie d\u2019arme\u201d, specie di vigilantes, per guidarle contro gli insorti, in quanto queste ultime si rifiutarono di assolvere il compito. E il governo non ebbe il coraggio di punirle per tale mancanza.\nNel maggio del 1860 il Mazzini scrisse una denuncia contro la possibilit\u00e0 della cessione della Sardegna alla Francia per la nascita di uno stato nazionale comprendente altri territori. Analogamente a quanto era avvenuto in precedenza per Savoia e Nizza.\nLa rivolta della Gancia a Palermo.\nA Palermo, il 4 aprile, si accese la fiamma della rivolta con un episodio, subito represso, che ebbe tra i protagonisti sul campo Francesco Riso e, lontano dalla scena, Francesco Crispi, che coordin\u00f2 l'azione dei rivoltosi da Genova. Nonostante il fallimento, la repressione borbonica port\u00f2 alla fucilazione in piazza di 13 manifestanti, l'accaduto diede il via a una serie di manifestazioni e insurrezioni nel distretto di Palermo, a Bagheria, Misilmeri, Capaci e infine a Carini, \nche divenne l'epicentro della rivolta, tenuta in vita dalla famosa marcia di Rosolino Pilo e Giovanni Corrao da Messina a Piana degli Albanesi, tra il 10 e il 20 aprile. A coloro che incontravano lungo il percorso avvisavano di tenersi pronti \"\u2026che verr\u00e0 Garibaldi\". L\u00ec si riunirono con i rivoltosi provenienti da Palermo e dai circondari.\nLa notizia della sollevazione fu confermata sul continente da un telegramma cifrato inoltrato da Malta da Nicola Fabrizi, fondatore della Legione italica, il 27 aprile.Il contenuto del messaggio, \nnon eccessivamente incoraggiante, accrebbe le incertezze di Garibaldi fino ad indurlo a rimandare la partenza prevista per il giorno successivo, tanto che aveva gi\u00e0 scritto ai direttori del Fondo per il milione di fucili che la spedizione era annullata. Nella delusione generale, Nino Bixio si offr\u00ec di guidare il bastimento siciliano di Giuseppe La Masa\nI mazziniani esclamarono \"Garibaldi ha paura\".\nTale fu la delusione tra i sostenitori dell'impresa che Francesco Crispi, che aveva decodificato il telegramma, sostenendo di aver commesso un errore, \ndue giorni dopo ne forn\u00ec una nuova versione, comprendendo che, senza il generale la spedizione sarebbe stata destinata all'insuccesso. Quest'ultima, molto probabilmente falsificata dal Crispi stesso, convinse il nizzardo ad annunciare la definitiva decisione di partire alla volta della Sicilia.\nLa preparazione.\nI dubbi di Garibaldi.\nContrariamente a quello che si potrebbe pensare, inizialmente Garibaldi non era a favore dello sbarco in Sicilia; egli pensava, invece, di poter sfruttare il favorevole momento di giovanile entusiasmo patriottico per tentare un'invasione dello Stato Pontificio con una rapida e fulminea marcia su Roma. Impresa questa sicuramente pi\u00f9 facile, come gli prospettavano i suoi pi\u00f9 fidi amici, che affrontare una lunga navigazione e sfuggire al controllo delle 24 navi della Marina borbonica senza essere catturati o affondati. Inoltre in Sicilia i garibaldini avrebbero dovuto affrontare un forte esercito di 25.000 soldati, senza considerare altre difficolt\u00e0, come superare lo Stretto di Messina.\nI sostenitori dell\u2019azione su Roma ritenevano che l'eventuale successo avrebbe avuto un contraccolpo in Francia, dando occasione ai repubblicani francesi di liberarsi dell'impero di Napoleone III, percepito come il maggiore ostacolo all\u2019unit\u00e0 d\u2019Italia.\nNel 1859 la convinzione che l\u2019azione si dovesse svolgere nel territorio pontificio aveva indotto Garibaldi a prepararsi per una spedizione nelle Marche pontificie con Giacomo Medici, Nino Bixio e un migliaio di volontari, per partecipare alle insurrezioni che l\u00ec si stavano preparando, quando il re lo richiam\u00f2, convincendolo a desistere dall\u2019intraprendere l\u2019impresa, quanto mai inopportuna in quanto un attacco allo Stato Pontificio in quel momento avrebbe potuto provocare un intervento francese, austriaco o addirittura entrambi, come sostenevano Bettino Ricasoli e Urbano Rattazzi, che a loro volta avevano convinto anche Domenico Farini e Manfredo Fanti, inizialmente anche essi favorevoli all\u2019azione di Garibaldi per un'insurrezione nelle Marche pontificie.\nSi riporta che nel 1854 fosse stato Mazzini a prospettare a Garibaldi, allora di ritorno dall'America con un carico di carbone, l'idea di una spedizione in Sicilia e che poi tale idea fosse stata successivamente ripresa dagli stessi siciliani. Sarebbe stato Francesco Crispi, nel 1859, a pensare concretamente a una spedizione in Sicilia per aiutare la sollevazione popolare antiborbonica nell\u2019isola e avrebbe avuto anche un ruolo importante nel convincere Garibaldi a intraprendere la spedizione e a fugare gli ultimi dubbi sorti due giorni prima della partenza, a causa dei pericoli prospettati da alcuni fedeli del generale sulla difficolt\u00e0 dell\u2019impresa, che avrebbe potuto concludersi male come nei casi di Gioacchino Murat, Carlo Pisacane e dei fratelli Bandiera.\nLa politica piemontese.\nCavour riteneva rischiosa l'idea di una spedizione che considerava dannosa per i rapporti con la Francia, essenzialmente sospettando che l'obiettivo finale di Garibaldi fosse Roma, essendo l'imperatore dei francesi obbligato, per ragioni di politica interna, a difendere il Papa. Il conte, pertanto, si sarebbe decisamente opposto alla spedizione, ma il suo prestigio era stato scosso dalle cessioni di Nizza e Savoia, per le quali aveva avuto un forte scontro alla Camera con Garibaldi stesso, e non si sentiva abbastanza forte per manifestare il proprio dissenso.\nPer di pi\u00f9, Garibaldi, nonostante fosse vicino agli ambienti repubblicani e rivoluzionari, era, in tale prospettiva, gi\u00e0 da tempo in contatto con Vittorio Emanuele II. Il nizzardo, infatti, a dispetto delle sue idee repubblicane, ormai da 12 anni aveva accettato di collaborare con Casa Savoia, convinto che l'unificazione nazionale ormai fosse possibile solamente tramite il Piemonte; d'altronde, le contingenze erano tali che lo stesso Mazzini poteva scrivere: \"non si tratta pi\u00f9 di repubblica o monarchia: si tratta dell'unit\u00e0 nazionale... d'essere o non essere\".\nPer Cavour, invece, Garibaldi, pur godendo dell'illimitata stima dell'opinione pubblica liberale italiana, era fonte di grandi preoccupazioni. Solo alla fine del 1859, infatti, questi si era recato in Romagna con l'intento di invadere le Marche e l'Umbria, rischiando di scatenare le ire di Parigi. Secondo alcuni storici, il nizzardo, per\u00f2, rappresentava anche un'\"opportunit\u00e0\", poich\u00e9 attraverso di lui avrebbe potuto avere successo la sollevazione dall'interno del Regno delle Due Sicilie e \"costretto\" il Regno di Sardegna a intervenire per garantire l'ordine pubblico. Il conte, pertanto, decise di assumere un atteggiamento attendista e osservare l'evolversi degli avvenimenti, in modo da poter profittare di eventuali sviluppi favorevoli al Piemonte: solo quando le probabilit\u00e0 di un esito positivo della spedizione appariranno considerevoli, Cavour appogger\u00e0 apertamente l'iniziativa.\nInizialmente Cavour aveva pensato di affidare l\u2019impresa di una spedizione in Sicilia al nizzardo Ignazio Ribotti, in quanto Garibaldi era notoriamente legato agli ideali repubblicani e a Giuseppe Mazzini. Successivamente lo statista piemontese si convinse che Garibaldi era il pi\u00f9 adatto a condurre un'operazione nell\u2019isola.\nIn quest'ottica il 18 aprile, in seguito ai moti anti-borbonici, Cavour invi\u00f2 in Sicilia due navi da guerra: il Governolo e l'Authion. Ufficialmente i due vascelli avevano il compito di proteggere i cittadini sardi presenti nell'isola. L'effettivo incarico, per\u00f2, consisteva nel valutare accuratamente le forze degli opposti schieramenti. Nello stesso tempo il primo ministro piemontese riusc\u00ec, attraverso Giuseppe La Farina (che sar\u00e0 inviato in Sicilia dopo lo sbarco, per controllare e mantenere i contatti con Garibaldi), a seguire tutte le fasi preparatorie della spedizione, finch\u00e9 egli stesso, il 22 aprile, non si rec\u00f2 a Genova per rendersi conto di persona della situazione.\nA fine aprile si svolse a Torino un convegno dei patrioti italiani esuli in Piemonte che presentava l'insurrezione siciliana come una rivolta nazionale che dovesse avvenire sotto lo stesso tricolore sventolato a Firenze e a Torino. Di tale convegno venne data notizia anche a Napoli, con un articolo sul Corriere di Napoli.\nIl 15 aprile 1860, su consiglio del Cavour, Vittorio Emanuele II scrisse una lettera al suo \"\u201ccaro cugino\u201d\" Francesco II che, in caso di accoglimento, avrebbe potuto permettere la nascita di due stati indipendenti da influenze straniere con una politica nazionale condivisa.\nTenendo conto che poco prima, dopo il rifiuto di Ribotti, era stato concesso a Garibaldi di guidare una spedizione in Sicilia, il messaggio sembrava pi\u00f9 un ultimatum, in quanto il governo sardo sapeva bene che Francesco II stava cospirando con il papato e con l\u2019Austria per riportare la geografia politica della penisola alla situazione precedente.\nL'organizzazione del corpo di spedizione.\nNel frattempo l'organizzazione della forza di spedizione era in pieno svolgimento. Garibaldi, reduce dalla brillante campagna di Lombardia con i Cacciatori delle Alpi, aveva dimostrato le proprie capacit\u00e0 di capo militare, affrontando con un esercito leggero, costituito da volontari, un esercito regolare. Anche per questa spedizione avrebbe fatto ricorso all'arruolamento di volontari disposti a combattere sotto la sua guida.\nNell'ottobre 1859, a seguito di un appello di Garibaldi per l'unit\u00e0 d'Italia, era cominciata la sottoscrizione nazionale \"per un milione di fucili\", sostenuta da comuni e enti nazionalisti, i quali avevano gi\u00e0 raccolto notevoli somme: ad esempio la Camera di Commercio di Milano, facendosi voce della borghesia ambrosiana, raccolse lire per l'acquisto dei fucili; secondo Del Boca, a questa raccolta fondi sono da aggiungersi le somme stanziate dal Piemonte per la spedizione, fino a un ammontare di lire 7.905.607 che saranno computate, a impresa terminata, nel bilancio del nuovo stato unitario. \u00c8 comunque un fatto noto che il governo piemontese appoggiava la causa garibaldina e la finanziava, anche indirettamente, con fondi governativi. I denari furono consegnati da Giuseppe Finzi a Crispi, ma le carabine moderne destinate alla spedizione furono sequestrate per ordine del governatore di Milano Massimo d'Azeglio.\nOltre alla cavourriana Societ\u00e0 Nazionale e al Fondo per il milione di fucili, sussidiato anche dal governo, che finanziarono principalmente le successive spedizioni di giugno e luglio, i finanziamenti per le spedizioni di agosto pervenivano invece dal Comitato Centrale del mazziniano Bertani e da altri partiti, per un totale di lire, provenienti per i cinque sesti rispettivamente dalla Sicilia, in gran parte dalla Zecca di Palermo, per lire (pari a once ), altri importi per lire 201.632,05 provenivano da Napoli, mentre le somme direttamente raccolte dal Comitato Bertani ammontano a lire .\nIl 9 aprile Bixio torn\u00f2 a Genova con delle istruzioni per Agostino Bertani e una lettera personale di Garibaldi diretta a Giovanni Battista Fauch\u00e9, dal 1858 procuratore generale e direttore della societ\u00e0 di navigazione Rubattino. La lettera fu recapitata dal Bertani il 10; in essa l'Eroe dei due mondi richiedeva, per \u00abtrasportarmi in Sicilia con alcuni compagni\u00bb, uno dei due piroscafi, il \"San Giorgio\" o il \"Piemonte\", in servizio per Cagliari e per Malta; offriva per questo servizio franchi, che il Fauch\u00e9 rifiut\u00f2 dicendo che \u00abse li porti pure in Sicilia ove possono essergli necessari\u00bb.\nSuccessivamente, intorno al 24 aprile, Garibaldi richiese al Fauch\u00e9 la disponibilit\u00e0 di un secondo vapore che il direttore confermava, mettendogli a disposizione anche il \"Lombardo\"; si trattava di due dei migliori vapori\u00a0\u2013 sugli otto totali\u2013 della flotta Rubattino. I dettagli furono fissati in una riunione il 30 aprile a casa di Bertani, presenti Garibaldi, Fauch\u00e9 e Bixio.\nIl corpo di spedizione, al momento della partenza da Quarto, era composto da uomini. I Mille provenivano prevalentemente dalle regioni centro-settentrionali e, tra essi, non c'erano solo italiani, ma anche volontari stranieri. La provincia di Bergamo era quella che contava il numero maggiore di uomini rispetto alle altre e, in virt\u00f9 di questo contributo, Bergamo \u00e8 ancora oggi soprannominata la \"citt\u00e0 dei Mille\". Nei mesi successivi sbarcarono in Sicilia molte altre spedizioni. La compagine aveva anche un cappellano, il sacerdote Alessandro Gavazzi che, criticando radicalmente l'istituzione del Papato, arriv\u00f2 a fondare la Chiesa libera evangelica italiana. Il pi\u00f9 giovane del gruppo, imbarcatosi all'et\u00e0 di 10 anni, 8 mesi e undici giorni, assieme al padre Luigi, fu Giuseppe Marchetti, nato a Chioggia il 24 agosto 1849.\nForze in campo.\nRegno delle Due Sicilie.\nL\u2019esercito borbonico era molto ben equipaggiato e armato in gran parte con fucili a canna rigata o adattati con rigatura, possedeva una buona cavalleria e ottima artiglieria, anche a canna rigata, che venne impiegata a Capua .La fanteria era armata con fucili a canna rigata di grosso calibro, mentre i \u201cCacciatori\u201d erano dotati di un\u2019arma dello stesso calibro, ma pi\u00f9 corta.\nGaribaldini.\nSulla base della documentazione disponibile, gli storici hanno stimato il numero dei volontari partiti il 5 maggio 1860 da Genova 1.150, dei quali 1.089 sarebbero dovuti sbarcare a Marsala, in quanto una sessantina erano stati destinati alla diversione dello Zambianchi ed alcuni avevano lasciato la spedizione per contrasti politici.\nLo storico Mario Menghini cita anche che a \"Talamone\" Garibaldi scart\u00f2 dagli effettivi un centinaio di volontari non ritenuti idonei per vari motivi e per questioni di spazio a bordo.\nI volontari dismessi fecero quindi ritorno a Genova anche via Livorno (Supplemento al Movimento del 13 maggio 1860); secondo tale dato, il numero dei volontari partiti da Talamone dovrebbe pertanto essere diminuito a meno di 1.000.\nAi volontari ripartiti da Talamone qualcuno di questi si era aggregato a Porto Santo Stefano nascondendosi nelle stive. A Porto Santo Stefano furono respinti molti militari che avrebbero voluto unirsi alla spedizione. Le difficolt\u00e0 di stabilire il numero dipendono anche dal fatto che non sempre i volontari si presentavano con il proprio vero nome e a fine campagna molti non seppero o non vollero essere riconosciuti nell'elenco ufficiale, oltre a quelli caduti dei quali non si conosceva con esattezza l'identit\u00e0.\nSi ritiene che prima dello scioglimento dell'Esercito Meridionale il numero totale dei garibaldini avesse raggiunto il numero di 50.000. Occorre per\u00f2 considerare che l\u2019Esercito garibaldino, anche se ispirato alle norme del regolare Corpo dei Cacciatori delle Alpi, era composto di volontari, anche stranieri, organizzati autonomamente in maniera spesso improvvisata; pertanto le ricostruzioni da parte degli storici, basate solo su documenti, possono incontrare falsi, in quanto la formazione dei reparti e la loro consistenza erano variabili e non sempre documentate come in un esercito regolare, anche per mancanza di tempo e di personale dedicato.\nIl modo di combattere dei garibaldini venne descritto da un amico intimo di Garibaldi, il capitano inglese C.S. Forbes, R.N., che, arrivato alcuni giorni dopo la battaglia di Milazzo cos\u00ec scrisse:\nSvolgimento.\nLa partenza.\nNella notte fra il 5 e 6 maggio, sotto il comando di Bixio, un gruppo di garibaldini si impadron\u00ec delle due navi\u00a0\u2013 simulando, come da accordi, il furto, sorvegliati in ci\u00f2 dalle autorit\u00e0 piemontesi \u2013 e la spedizione salp\u00f2 dallo scoglio di Quarto. Il \"Lombardo\" entr\u00f2 successivamente a far parte della \"marina dittatoriale siciliana\".\nA spedizione conclusa, alla societ\u00e0 di navigazione Rubattino sar\u00e0 anche riconosciuta, con decreto dittatoriale di Garibaldi del 5 ottobre 1860, la somma di 1,2 milioni di lire come risarcimento per la perdita del \"Piemonte\" e del \"Lombardo\", valutati 750\u00a0000 lire, e del piroscafo \"Cagliari\", valutato 450\u00a0000 lire (che era stato adoperato per la fallita spedizione di Pisacane nel 1857 e poi restituito all'armatore dal governo borbonico).\nSubito dopo la partenza della spedizione, Fouch\u00e9 avvis\u00f2 le autorit\u00e0 portuali della scomparsa delle due navi e contemporaneamente garant\u00ec che il servizio postale, in appalto alla \"Rubattino\", non sarebbe stato interrotto. Il \"furto\" provoc\u00f2 una riunione d'urgenza dei soci e dei creditori della Rubattino, che il 7 maggio indirizzarono una protesta al governo sardo ritenuto colpevole di negligente sorveglianza e quindi responsabile del danno ricevuto dalla societ\u00e0, che finanziariamente non era in buona salute. Il Fauch\u00e9 rifiut\u00f2 (a lui sarebbe spettato, quale direttore generale, di protestare ufficialmente e di sporgere denuncia per il furto); il fatto di aver abusato della sua posizione port\u00f2 poche settimane dopo al suo licenziamento.\nL'episodio ebbe anche uno strascico polemico, in quanto il Fauch\u00e9 fece pubblicare sui giornali genovesi una lettera scrittagli dal Bertani in cui questo si rammaricava della sua estromissione dalla Rubattino accusando, senza nominarlo, l'armatore di \u00abnon capire che per formare la grande Societ\u00e0 della Nazione, deve sacrificarsi qualunque societ\u00e0 privata\u00bb; Raffaele Rubattino si difese scrivendo il 23 giugno a Giacomo Medici, chiedendogli che difendesse presso Garibaldi e i conoscenti il suo buon nome di patriota. La polemica tra il Rubattino e il Fauch\u00e9 su chi aveva il merito patriottico di aver fornito le navi ai Mille sarebbe continuata negli anni a venire.\nA eccezione delle prime due navi, \"Piemonte\" e \"Lombardo\", che non potevano fare scalo in Sardegna per espressa disposizione di Cavour, a partire dalla Spedizione Medici tutte le spedizioni successive fecero scalo a Cagliari per rifornirsi prima di continuare il viaggio verso le coste della Sicilia.\nIl viaggio.\nI volontari, che al momento della partenza ammontavano a 1.162, erano armati di vecchi moschetti (a canna liscia) e privi di munizioni e polvere da sparo. Infatti, i due vapori piemontesi avrebbero dovuto incontrarsi nella notte con alcune scialuppe che avevano il compito di rifornirli, ma non vi riuscirono a causa di misteriose e controverse circostanze. Da ci\u00f2 consegu\u00ec la decisione di Garibaldi di compiere una sosta il 7 maggio a Talamone, dove recuper\u00f2, oltre alle munizioni, tre vecchi cannoni, un centinaio di moschetti Enfield e una colubrina presso la guarnigione della Regia Armata Sarda di stanza nel forte toscano. Durante lo scalo decine di bersaglieri, artiglieri e militi della guardia di finanza delle guarnigioni di Orbetello dettero l\u2019assalto alle navi per partecipare alla spedizione, ma Garibaldi, che aveva dato la sua parola sul fatto che non avrebbe accettato soldati dell\u2019esercito italiano, fece scendere tutti, tranne qualcuno che riusc\u00ec a nascondersi nelle stive.\nDurante la sosta a Talamone, Garibaldi ordin\u00f2 al colonnello Callimaco Zambianchi e a 64 volontari di distaccarsi dalla spedizione per tentare un'insurrezione nello Stato Pontificio evitando la guarnigione francese nel Lazio. In caso di successo, il gruppo avrebbe dovuto proseguire verso est e poi verso sud, facendo credere che l'attacco garibaldino veniva effettuato su pi\u00f9 fronti e quindi provocare un teorico spostamento di forze borboniche verso il nord del Regno delle Due Sicilie, per facilitare l'azione di Garibaldi in Sicilia. L'azione si concluse con un rapido fallimento, il ritiro dai territori papali e l'arresto di Zambianchi, che sar\u00e0 successivamente liberato e lasciato partire per il Sudamerica. Oltre ai 64 volontari staccatisi dal gruppo, 9 mazziniani, convinti repubblicani, abbandonarono la spedizione quando compresero che si sarebbe combattuto per la monarchia sabauda, mentre i restanti 1.089 proseguirono nel viaggio, con la disposizione, incrociando altre navi, di mostrare solo l'equipaggio, nascondendo quindi alla vista i volontari imbarcati. Le due navi di notte ebbero l'ordine di navigare vicine.\nNon trovando carbone ad Orbetello, una seconda sosta fu effettuata il 9 maggio, nel vicino Porto Santo Stefano, per rifornimento di carbone e acqua potabile, elementi senza i quali non sarebbero mai arrivati a Marsala. Mentre le due navi erano alla fonda nella rada di Porto Santo Stefano, Garibaldi dette forma e consistenza al suo piccolo esercito, nomin\u00f2 i comandanti e gli ufficiali, assegn\u00f2 compiti e incombenze, distribu\u00ec armi e munizioni&lt;ref name=\"Le mille storie dei Mille a Porto Santo Stefano/Il Tirreno\"&gt;&lt;/ref&gt;.\nNegli stessi giorni, il 7 e l'8 maggio, il comandante della marina sarda Carlo Pellion di Persano, alla guida di una divisione composta da tre pirofregate, aveva ricevuto da Cavour, tramite il governatore di Cagliari, l'ordine di arrestare la spedizione dei Mille solo se i legni di Garibaldi avessero fatto scalo in un porto della Sardegna, ma di non inseguirli se fossero stati incrociati in mare. L'11 maggio, in seguito alla richiesta del Persano di ricevere conferma degli ordini ricevuti, il conte di Cavour rispose con un telegramma, ribadendo le disposizioni del governo piemontese. Oltre ai legni piemontesi, altre imbarcazioni solcavano le acque del Tirreno: infatti, il contrammiraglio George Rodney Mundy, vicecomandante della Mediterranean Fleet della Royal Navy, aveva ricevuto ordine, dal suo governo, di assumere il comando del grosso delle unit\u00e0 navali della sua flotta e di incrociare nel Tirreno e nel canale di Sicilia, effettuando frequenti scali nei porti delle Due Sicilie, oltre che a scopo intimidatorio e di raccolta di informazioni, anche al fine di attenuare la capacit\u00e0 di reazione borbonica, anche se tale supposta presenza dissuasiva non ebbe particolare effetto, in quanto i circa 1.000 del gruppo garibaldino Corte, partito da Genova nella notte tra l'8-9 giugno e in navigazione sulle navi \"Utile\" e \"Charles and Jane\", vicini a Capo Corso erano stati intercettati e catturati dalla Marina borbonica, che li aveva condotti a Gaeta e successivamente rilasciati. I circa 1.000 del gruppo Corte si imbarcheranno di nuovo per il Sud il 15 luglio sulla nave \"Amazon\".\nLa navigazione procedette senza problemi l\u20198 e il 9 maggio, ma nella notte tra il 9 e il 10 in avvicinamento alla Sicilia, Garibaldi decise di navigare coperto dalle isole di Marettimo e di Favignana per poi sbarcare nel punto che era pi\u00f9 adatto. Il \"Piemonte\" rallent\u00f2 per attendere il \"Lombardo\" pi\u00f9 arretrato e avvertire Bixio dell\u2019operazione, ma a quel punto si present\u00f2 una situazione pericolosa, perch\u00e9 a nord e a ponente si vedevano i fanali rossi della flotta nemica; Garibaldi diede l\u2019ordine di spegnere tutte le luci di bordo e di fare silenzio per evitare che il Piemonte fosse individuato. Mentre il \"Lombardo\" si avvicinava all'isola di Marettimo intravide la massa scura del \"Piemonte\" a luci spente e, scambiandola per una nave nemica, punt\u00f2 verso di essa alla massima velocit\u00e0, in quanto, in caso di incontro con nave nemica, Garibaldi aveva in precedenza dato ordine di gettarsi all\u2019abbordaggio. Questo non avvenne, anche perch\u00e9 Augusto Elia al timone riconobbe il suono della campana del \"Piemonte\", avvisando prontamente Bixio e dal \"Piemonte\" si lev\u00f2 la voce di allarme di Garibaldi:\n Da quel momento le due navi navigarono assieme. Sulle modalit\u00e0 di svolgimento del mancato incidente esistono anche altre versioni.\nLa partenza aveva provocato proteste diplomatiche a Torino: il Canofari, inviato straordinario e ministro plenipotenziario del Regno delle Due Sicilie, informava minuziosamente di quanto succedeva a Genova il suo governo a Napoli, che aveva forti sospetti per la precedente presenza davanti a Palermo delle navi piemontesi Authion e Governolo. Il ministro protest\u00f2 per la spedizione con Luigi Carlo Farini, appoggiato dai rappresentanti di Russia e Prussia a Torino. Anche il francese Talleyrand, incaricato dal suo ministro degli esteri \u00c9douard Thouvenel, richiam\u00f2 il Cavour sulle responsabilit\u00e0 alle quali andava incontro il governo sardo nei confronti del Regno delle Due Sicilie. Solo l'Inghilterra non si alline\u00f2 al generale coro degli stati europei contro la spedizione, alimentando la convinzione di Parigi che la spedizione garibaldina fosse favorita dal console inglese a Genova.\nL'arrivo in Sicilia.\nLo sbarco a Marsala.\nI due vapori, per evitare navi borboniche, avevano seguito una rotta inconsueta, che li aveva portati fin quasi sotto le coste tunisine. Su tale rotta vicino alle coste tunisine \u00e8 stato per\u00f2 osservato che il mattino dell'ultimo giorno di navigazione, alla velocit\u00e0 del \"Lombardo\" di 7 miglia orarie e dopo 40 ore di navigazione, i due vapori non potevano trovarsi a pi\u00f9 di 280 miglia dalla partenza dall'Argentario e quindi circa all'altezza delle isole Egadi o a ovest delle stesse, ad almeno 70 miglia dal Capo Bon, senza considerare i ritardi e le soste.\nI Mille, intenzionati a volgere verso Sciacca, dopo avere escluso Porto Palo, tra Selinunte e Sciacca, per basso fondale e difficolt\u00e0 di sbarco, puntarono poi a Marsala, poich\u00e9 informati dagli equipaggi di un veliero inglese e di una paranza da pesca siciliana di padron Strazzeri che il porto della citt\u00e0 non era protetto da vascelli borbonici. L'assenza di borbonici convinse Garibaldi a dirigersi verso Marsala, dove i vapori piemontesi giunsero nelle prime ore del pomeriggio. Secondo un'affermazione di Francesco Crispi, pronunciata a Palermo in occasione del 25\u00ba anniversario della spedizione, il cambiamento del punto di sbarco sarebbe stato dovuto al fatto che \"una spia era penetrata nelle nostre file, e il governo di Napoli n'era stato informato\".\nLo sbarco dei garibaldini fu favorito da diverse circostanze, come la presenza nel porto di Marsala di due navi da guerra della Royal Navy, giunte per proteggere le imprese inglesi della zona, come i magazzini vinicoli Woodhouse e Ingham e che fin\u00ec per condizionare l'operato della Real Marina del Regno delle Due Sicilie e il ritardo con cui le navi da guerra borboniche giunsero nelle acque marsalesi, da cui consegu\u00ec un'azione difensiva tardiva e sterile.\nSecondo quanto affermato dallo storico inglese George Macaulay Trevelyan nel suo libro \u2018'Garibaldi e i Mille'\u2019, le due navi inglesi Argus e Intrepid non fecero nulla per aiutare Garibaldi, n\u00e9 avrebbero potuto perch\u00e9 avevano le caldaie spente ed erano ormeggiate al largo, con i loro comandanti Marryat e Winnington-Ingram a terra assieme a parte dell'equipaggio.\nLa neutralit\u00e0 della marina inglese fu confermata durante la battaglia di Palermo, quando Garibaldi, rimasto quasi privo di polvere da sparo, la richiese inutilmente ai comandanti delle flotte da guerra ormeggiate al largo della citt\u00e0.\nInoltre i comandanti borbonici, ignorando le segnalazioni dei servizi di informazione napoletani, appena un giorno prima dello sbarco avevano fatto rientrare a Palermo le colonne del generale Letizia e del maggiore d'Ambrosio per far fronte al pericolo d'insurrezione nella capitale siciliana. Questo cambiamento, per\u00f2, fu fatale, in quanto, al momento dello sbarco, non vi erano truppe di terra n\u00e9 a Marsala n\u00e9 nei dintorni.\nI garibaldini lasciarono Marsala e si inoltrarono rapidamente verso l'interno. A loro si unirono, gi\u00e0 il 12 maggio, 200 volontari siciliani comandati dai fratelli Sant'Anna.\nIl 13 maggio a Rampingallo la spedizione si organizz\u00f2 in due battaglioni: 1\u00ba battaglione di Bixio e 2\u00ba battaglione di Carini, passando in totale da 8 a 9 compagnie, creando la 9\u00aa compagnia, con aggregati i carabinieri genovesi, comandata da Griziotti, mentre La Masa part\u00ec, accompagnato da Buscaino e Curatolo, in cerca di volontari siciliani, lasciando il comando della 4\u00aa compagnia al trapanese Mario Palizzolo; anche il calabrese Stocco lasci\u00f2 il comando della 3\u00aa compagnia allo Sprovieri; l'artiglieria era comandata da Orsini, che aveva aggregati anche la compagnia marinai del Castiglia.\nProclamazione della Dittatura.\nIl 14 maggio a Salemi Giuseppe Garibaldi dichiar\u00f2 di assumere la Dittatura della Sicilia in nome di Vittorio Emanuele; tutta l'iniziativa garibaldina si mosse sotto il motto \"Italia e Vittorio Emanuele\". Il 17 Francesco Crispi venne nominato primo Segretario di Stato.\nIl decreto seguente, opera di Crispi, \u00e8 il primo atto in cui Vittorio Emanuele II viene definito \"Re d\u2019Italia\".\nLo stesso giorno Garibaldi emise un altro decreto, controfirmato da Crispi, che istituiva la nuova milizia siciliana, comprendente tutti i siciliani atti alle armi dai 17 ai 50 anni di et\u00e0, decreto che per\u00f2 risulter\u00e0 di non agevole applicazione.\nA Salemi Garibaldi incontr\u00f2 Fra Pantaleo, che si un\u00ec alla spedizione garibaldina diventando poi amico di Garibaldi e suo grande elemosiniere.\nLa battaglia di Calatafimi.\nI Mille, affiancati da 500 \"picciotti\", ebbero un primo scontro il 15 maggio 1860 nella battaglia di Calatafimi contro circa 3.000 soldati borbonici guidati dal generale Francesco Landi. Qui, con un eroico gesto, Augusto Elia salv\u00f2 la vita al generale Garibaldi, riportando una grave ferita al volto.\nSconfitte le truppe borboniche, ritiratesi nell'abitato di Calatafimi, i Mille ricevettero l'ordine di mettersi in marcia per raggiungere Palermo. La notizia della vittoria garibaldina si diffuse rapidamente nell'area, spesso accompagnata da mirabolanti narrazioni, fomentando la rivolta nella popolazione siciliana. Ad Alcamo, sulla via per Palermo, le truppe borboniche furono attaccate dai siciliani che sparavano dalle case e dai balconi e come rappresaglia i soldati incendiarono molte case. A Partinico la popolazione si ribell\u00f2 al tentativo di requisizione forzata di beni e viveri da parte dei soldati in ritirata con una sanguinosa rivolta popolare.\nDopo Calatafimi Garibaldi prosegu\u00ec verso Palermo, per Alcamo e Partinico, giungendo in vista della citt\u00e0.\nAlla notizia della sconfitta di Calatafimi, Francesco II chiese al generale Filangeri di riprendere servizio, ma costui si rifiut\u00f2; il re, con una cerimonia ufficiale, depose ai piedi della statua di San Gennaro lo scettro e la corona, nominando il santo re di Napoli e implorando invano il miracolo della liquefazione del sangue; dietro suggerimento della consorte cominci\u00f2 a considerare di concedere la costituzione, e cominci\u00f2 a sondare l'opinione di padre Borelli, influente cappellano di corte, ricevendo una netta risposta negativa.\nInsurrezione e conquista di Palermo.\nDopo qualche scaramuccia, varie manovre diversive verso l'interno e dopo esser gi\u00e0 stati accampati a Piana degli Albanesi, i garibaldini si accamparono sulla montagna di Gibilrossa tra Misilmeri e Belmonte Mezzagno, dove complessivamente con oltre 3.200 siciliani delle squadre raggiungevano il numero di 4.000 uomini. Di l\u00ec i garibaldini e i volontari siciliani il 27 maggio giunsero a Palermo e si apprestarono a entrare in citt\u00e0, ma prima dovettero attraversare il Ponte dell'Ammiraglio, presidiato dai militari borbonici. Dopo un duro scontro, le truppe reali abbandonarono il campo e rientrarono a Palermo, una colonna attraverso la Porta Termini, l'altra attraverso la Porta Sant'Antonino.\nNei successivi scontri tra Porta Sant'Antonino e Porta Termini cadeva l'ungherese Luigi T\u00fck\u00f6ry, mentre furono feriti, fra gli altri, Benedetto Cairoli, Stefano Canzio e Nino Bixio.\nAiutati dall'insurrezione di Palermo, tra il 28 maggio e il 30 maggio i garibaldini e gli insorti, combattendo spesso strada per strada, conquistarono tutta la citt\u00e0, nonostante il bombardamento indiscriminato condotto dalle navi borboniche e dalle postazioni presenti presso il piano antistante il Palazzo dei Normanni e il Castello a Mare. Il 29 maggio si ebbe un deciso contrattacco delle truppe regie che, per\u00f2, venne arginato.\nIl giorno 30 maggio i borbonici, asserragliati nelle fortezze lungo le mura, chiesero un armistizio. Garibaldi, ormai padrone della citt\u00e0, si proclam\u00f2 \"dittatore\", nominando un governo provvisorio in cui risaltava il ruolo di Francesco Crispi.\nDopo un armistizio dal 30 maggio al 3 giugno, il giorno 6 giugno le truppe che difendevano il capoluogo siciliano capitolarono in cambio del permesso di lasciare la citt\u00e0, chiedendo l\"onore delle armi\", che Garibaldi concesse in quanto anch'essi italiani; nel trattarli cos\u00ec, pot\u00e9 dire di aver riportato un'altra vittoria.\nUno dei primi atti di Garibaldi fu l'emanazione del decreto del 28 maggio con il quale disponeva che le terre del demani comunali (e, in mancanza di queste, quelle appartenenti al demanio statale) fossero divise tra i contadini nullatenenti e i volontari che avrebbero combattuto ai suoi ordini.\nIn quei giorni il porto di Palermo divenne un affollato crocevia dei pi\u00f9 disparati personaggi, compresi molti cronisti di giornali inglesi e americani, tra cui l'ungherese naturalizzato britannico N\u00e1ndor \u00c9ber, corrispondente del \"Times\", che entr\u00f2 a far parte dei Mille con il grado di colonnello. Il 30 maggio sbarc\u00f2 dal suo panfilo personale Alexandre Dumas con armi e champagne. Il 6 giugno arriv\u00f2 Giuseppe La Farina, inviato da Cavour, che temeva una possibile influenza dei mazziniani. La Farina avrebbe dovuto, nel desiderio di Cavour, prendere il controllo politico della situazione a favore del Regno di Sardegna, ma non trov\u00f2 al momento un'accoglienza favorevole. Lascer\u00e0 nelle lettere di quei giorni severi giudizi sui garibaldini e il governo dittatoriale e continuer\u00e0 a complottare per l'immediata annessione, fino alla sua espulsione dall'isola.\nMichele Amari, osservatore definito imparziale, moderato e cavourriano, rientrato il Sicilia il 3 luglio 1860, cos\u00ec descriveva la situazione a Palermo:\nLa formazione del governo dittatoriale.\nIntanto il governo dittatoriale prendeva forma.\nIl 2 giugno a Palermo furono creati da Garibaldi sei dicasteri: della guerra, dell'interno, delle finanze, della giustizia, dell'istruzione pubblica e del culto, degli affari esteri e del commercio. Garibaldi nomin\u00f2 inoltre propri rappresentanti presso i governi di Londra, Parigi e Torino. Firm\u00f2 anche un decreto che assegnava pensioni alle vedove e assistenza di stato agli orfani dei caduti per la causa nazionale, assimilando a questi anche i tredici fucilati del 14 aprile 1860, durante la cosiddetta Rivolta della Gancia.\nRappresentante presso il governo provvisorio siciliano da parte del Regno di Sardegna fu inviato il siciliano Giuseppe La Farina, che a luglio fu costretto a dimettersi per disaccordi con Crispi e al suo posto Cavour invi\u00f2 Agostino Depretis. Il 20 luglio Garibaldi nomin\u00f2 lo stesso Depretis \"prodittattore\", con l'esercizio di \"tutti i poteri conferiti al Dittatore dai comuni della Sicilia\". Il 14 settembre, tuttavia, Depretis si dimise, non avendo potuto convincere il generale all'annessione diretta della Sicilia al Regno di Sardegna e il 17 si insedi\u00f2 al suo posto Antonio Mordini, che rest\u00f2 fino alla conclusione del plebiscito d'annessione del 21 ottobre 1860. Nel settembre Cavour fece poi nominare prodittatore di Napoli Giorgio Pallavicino Trivulzio.\nGli sbarchi dei rinforzi e la formazione dell'esercito meridionale.\nIl 2 e il 3 giugno arrivarono a Catania, che intanto era insorta, due imbarcazioni con diversi volontari e rifornimenti provenienti da Genova, dopo un lungo viaggio che aveva toccato Malta. Il 7 giugno arrivarono da Malta 1.500 fucili di produzione britannica. Sbarc\u00f2 a Marsala una nave di rifornimenti (l\"'Utile\") con 69 uomini al comando di Carmelo Agnetta, 1.000 fucili e molte munizioni, che incontrarono Giuseppe Cesare Abba l'11 giugno a Palermo. Secondo Abba avevano portato \"[...] due migliaia tra schioppi e schioppacci, e molte munizioni e i loro cuori\"..\nIl 18 giugno sbarc\u00f2 a Castellammare del Golfo la seconda vera e propria spedizione, proveniente da Genova e comandata dal generale Giacomo Medici, con tre navi, circa 2.500 volontari dei 3.500 partiti, 8.000 fucili moderni e munizioni, sbarcarono solo 2.500 volontari, in quanto i circa 1.000 del gruppo Corte, in navigazione sulle navi \"Utile\" e \"Charles and Jane\" erano stati intercettati e catturati dalla Marina borbonica, che li avrebbe condotti a Gaeta e successivamente rilasciati. I circa 1.000 del gruppo Corte si imbarcheranno di nuovo per il Sud il 15 luglio sulla nave \"Amazon\".\nCos\u00ec Giuseppe Cesare Abba, dopo lo sbarco di Marsala, descrive l\u2019arrivo della prima delle altre spedizioni garibaldine costituita da Medici con circa 2.500 garibaldini; a questa seguiranno altre spedizioni descritte con dettaglio dallo storico britannico George Macaulay Trevelyan nella sua opera \"Garibaldi e la formazione dell\u2019Italia\". \nCon Medici, tra gli altri, sbarcarono anche Jessie White (che entr\u00f2 a far parte dell'ambulanza sotto Pietro Ripari, come Garibaldi le aveva promesso da tempo) e il marito Alberto Mario, al quale il Generale affid\u00f2 l'incarico di fondare una scuola militare. Egli lo progett\u00f2 gratuito e capace di 3000 allievi. Quando, il d\u00ec dopo, il 24 giugno, sottopose il disegno a Garibaldi, questi l'approv\u00f2 con decreto dittatoriale e lo volle adatto per 6000 ragazzi. Mario, che pretese di non venir pagato per la sua opera e di poter seguire il Generale appena si fosse ripartiti, prese un ospizio che ospitava 60 trovatelli (che furono i primi allievi) e ne fece la sede dell'Istituto, il quale venne in seguito intitolato a Garibaldi per difenderlo dalla successiva gestione governativa. Dispose poi che i ragazzi, fino ad allora vagabondi e non avvezzi alle regole, uscissero dalla scuola sotto-ufficiali o sottotenenti. Egli diresse l'istituto con grande passione e perizia ed affid\u00f2 al maggiore Rodi il primo battaglione di 1000 giovani.\nDurante il mese di giugno ai garibaldini si aggregarono altri volontari siciliani e quelli provenienti da altre parti d'Italia, i cui arrivi si succedevano quasi quotidianamente, inquadrandosi in quello che poi fu chiamato \"esercito meridionale\"; sempre in giugno si form\u00f2 il primo nucleo della Marina dittatoriale siciliana. Il 1\u00ba giugno, proveniente da Malta, sbarc\u00f2 a Pozzallo, ancora sotto controllo borbonico, Nicola Fabrizi con 20 volontari della Legione italica, che muover\u00e0 verso Catania, raggiunta il 20 giugno, formando la colonna dei Cacciatori del Faro ed accrescendosi di volontari durante la marcia, fino a raggiungere il numero di 300 uomini.\nIl 5 e il 7 luglio sbarcarono a Palermo oltre 2.000 volontari comandati da Enrico Cosenz.\nIl 9 luglio su una vecchia carboniera arrivarono diverse centinaia di volontari.\nIl 22 luglio su due navi arrivarono a Palermo circa 1.535 volontari, quasi tutti lombardi, al comando di Gaetano Sacchi.\nLe partenze delle successive spedizioni garibaldine avvennero quasi tutte dal porto di Genova e due da Livorno nel periodo dal 24 maggio 1860 fino al 20 agosto 1860, quando le partenze dal porto ligure cessarono, per poi riprendere con un\u2019ultima spedizione dal porto di Livorno, avvenuta tra il 1\u00ba e il 3 settembre (spedizione Nicotera).\nComplessivamente partirono pi\u00f9 di venti spedizioni navali, riepilogate nell\u2019appendice B dell\u2019opera indicata nella nota in calce, per un totale di circa 21.000 volontari, oltre ai primi 1.000. Alla fine di agosto 1860 le partenze dai porti del nord vennero sospese dal Cavour, che intendeva invadere lo Stato Pontificio e il territorio del Regno delle due Sicilie.\nAl termine dell\u2019appendice B lo storico britannico Trevelyan descrive anche le partenze di spedizioni navali con materiali e armi destinati a rifornire l\u2019armata garibaldina, a mezzo delle navi: \"Queen of England\" (chiamata anche \"Anita\" -), \"Independence\", \"Ferret\", \"Badger\", \"Weasel\" e le altre navi \"Spedizione\" e \"Colonnello Sacchi\", mentre nell\u2019appendice C vengono illustrate le altre organizzazioni che aiutarono, anche finanziariamente, l\u2019impresa garibaldina, come la Societ\u00e0 nazionale italiana, il Fondo per il milione di fucili, i Comitati organizzati da Agostino Bertani, nonch\u00e9 le altre fonti di finanziamento provenienti da quanto l\u2019impresa garibaldina raccoglieva confiscando nei territori occupati i valori della zecca di Palermo..\nLe fonti del prospetto delle spedizioni garibaldine sintetizzato dallo storico britannico sono ricavate principalmente dai diari e carteggi di Bertani, che annotava le partenze e T\u00fcrr, che registrava anche gli arrivi delle spedizioni nel sud e altre fonti citate.\nInsurrezione nel resto dell'isola.\nLa citt\u00e0 di Catania era duramente provata da 15 giorni di stato di assedio, che si aggiungeva ai disagi dovuti alla situazione in cui da due mesi si trovava l\u2019isola.\nIl 31 maggio alle 5 antimeridiane gli insorti, guidati dal maggiore Giuseppe Poletti al grido \u201c\"Italia e Vittorio Emanuele\"\u201d attaccavano 2.000 soldati delle truppe regie asserragliate nel centro della citt\u00e0, dove avevano occupato anche molte case di cittadini, in quanto venuti a conoscenza che gli insorti stanziati presso Lentini minacciavano i sobborghi di Misterbianco e Mascalucia.\nLe truppe regie avevano occupato il seminario, l\u2019arcivescovado, il palazzo della citt\u00e0, il convento di S. Francesco, le logge del monastero femminile di S. Agata e l\u2019Universit\u00e0, dove parecchi pregiati volumi finirono gravemente danneggiati, in quanto utilizzati dai militari per creare dei parapetti difensivi. Dopo otto ore di attacco gli insorti, aiutati dalla popolazione, erano riusciti ad avere un certo successo, strappando due cannoni ai regi, ma l\u2019avvicinarsi di altri 2.000 soldati e la scarsit\u00e0 di munizioni li costrinsero a retrocedere con poche perdite, mentre i regi borbonici perdettero parecchi effettivi.\nDurante gli scontri si distinse la patriota Giuseppa Bolognara Calcagno nota anche come \"\"Peppa la cannoniera\"\u201d, in quanto era riuscita a sottrarre un cannone alle forze nemiche.\nI soldati regi borbonici si abbandonarono quindi a rappresaglie nei confronti della popolazione civile, effettuando eccidi senza distinzione di sesso o di et\u00e0, appiccando il fuoco a diverse case dopo averle saccheggiate. A questo si aggiunse anche il bombardamento della citt\u00e0 da parte di un vapore da guerra regio ancorato nel porto, gli incendi appiccati non si propagarono a tutta la citt\u00e0 a causa del fatto che le abitazioni in muratura offrivano poco materiale combustibile.\nIl 3 giugno le truppe regie si ritirarono via terra verso Messina, scortate da parte di mare da una nave da guerra seguita da altre navi noleggiate e caricate di munizioni e di tutto quanto avevano potuto prendere nella citt\u00e0 da loro abbandonata. Il generale Clary aveva anche ritirato tutto il denaro depositato nella ricevitoria generale, che rimaneva quindi con le casse vuote. Mentre si ritiravano le forze borboniche imponevano ai paesi attraversati il pagamento della tassa di guerra, gravandoli con il pagamento di ingenti somme. Ad Acireale, partite le truppe, la popolazione esasperata si abbandon\u00f2 a ritorsioni nei confronti di diversi \u201cbirri\u201d che vennero uccisi, ma la situazione venne presto riportata alla calma dai cittadini pi\u00f9 influenti.\nI garibaldini furono riorganizzati e verso la fine del mese di giugno mossero da Palermo, divisi in tre colonne, verso la conquista dell'isola. La brigata di Stefano T\u00fcrr (poi comandata da Eber), con circa cinquecento uomini, s'incammin\u00f2 per l'interno, Bixio con circa 1.700 uomini verso Catania, passando da Agrigento, e Medici con Cosenz, al comando della colonna pi\u00f9 importante, avanzarono lungo la costa settentrionale.\nIntanto, mentre Garibaldi avanzava, erano stati ideati progetti per fermarlo, tramite un attentato alla sua vita, come risulta dal testo delle lettere scritte dal marchese di Villamarina al comandante d\u2019Aste e dall\u2019ammiraglio Persano allo stesso Garibaldi, nelle quali si rappresentava il pericolo di un tentativo di omicidio nei confronti del generale nizzardo, da parte di un finto disertore borbonico di nome \"Valentini\", caporale della fanteria di marina borbonica e del bandito \"Giosafatte Tallarino\" accompagnato da altri sicarii inviati al medesimo scopo.\nLa battaglia di Milazzo e la caduta di Messina.\nIl 20 luglio le truppe borboniche vennero sconfitte nella battaglia di Milazzo, a cui partecip\u00f2 lo stesso Garibaldi, giunto da Palermo con 1.200 volontari a bordo del vecchio vapore scozzese a pala \u201c\"City of Aberdeen\"\u201d, gi\u00e0 utilizzato per portare in Sicilia la Spedizione \"Strambio\", partita da Genova il 10-11 luglio con 900 volontari.\nIl vapore \u201c\"City of Aberdeen\"\u201d era stato noleggiato grazie alle sottoscrizioni raccolte in Scozia, dove Garibaldi era molto popolare, in quanto considerato il Wallace italiano.\nI garibaldini guidati da Medici giunsero a Messina il 27 luglio, quando gi\u00e0 una parte delle truppe borboniche aveva lasciato la citt\u00e0. Il giorno seguente, giunse Garibaldi. Con la citt\u00e0 in mano ai Mille, il generale Tommaso Clary, comandante dei borbonici, il sottocapo di Stato Maggiore del Comando Militare Cristiano Lobbia e il gen. Medici sottoscrissero una convenzione, che prevedeva l'abbandono di Messina da parte delle milizie borboniche, a patto che non venisse arrecato alcun danno alla citt\u00e0 e che il loro imbarco verso Napoli non fosse molestato.\nGaribaldi aveva ottenuto cos\u00ec campo libero, e i soldati borbonici si reimbarcarono verso il continente.\nIl 28 luglio capitolarono anche le fortezze di Siracusa e Augusta, controllate dalla 2\u00aa Brigata della 1\u00aa Divisione garibaldina stanziata a Taormina. Cos\u00ec veniva completata la conquista dell'isola. Terminate le ostilit\u00e0 in Sicilia, il sottocapo di Stato Maggiore Cristiano Lobbia fu nominato Capo di Stato Maggiore per volere dello stesso Garibaldi vista la professionalit\u00e0 e la lealt\u00e0 dimostrate nella campagna di Sicilia. Da allora il Lobbia avrebbe seguito Garibaldi fino alla sua ultima guerra contro la Prussia nel 1870 insieme all'esercito della terza Repubblica francese.\nA difesa della Real Cittadella di Messina affacciata sul porto, rimase solo una guarnigione borbonica di circa 4.000 soldati, ultimo baluardo siciliano del Regno borbonico che non tenter\u00e0 alcun'azione bellica, ma che si arrender\u00e0 il 13 marzo 1861 con la resa delle truppe del generale Fregola al contingente piemontese del generale Cialdini.\nCon la conclusione della campagna di Sicilia a Messina, mentre si preparava lo sbarco in Calabria, molti volontari siciliani lasciarono le forze garibaldine facendo ritorno alle loro case, a seguire Garibaldi fino al Volturno rimasero il cosiddetto \u201cbattaglione inglese\u201d composto di seicento volontari siciliani guidati dal colonnello Dunne, ottocento \u201cCacciatori dell\u2019Etna\u201d e la brigata siciliana guidata da La Masa, Corrao e La Porta.\nCon la neutralizzazione di Messina, Garibaldi cominci\u00f2 i preparativi per il passaggio sul continente, nominando Agostino Depretis prodittatore, per governare la Sicilia. Cavour esercitava fortissime pressioni per procedere subito ai plebisciti in Sicilia, preoccupato che la benevola neutralit\u00e0 di Francia e Inghilterra potesse rovesciarsi, inficiando le conquiste compiute. Pi\u00f9 aggressivo si dimostrava, sicuramente, Vittorio Emanuele II, il quale incoraggiava il generale a passi decisi.\nIl 13 agosto Luigi di Borbone, zio di Francesco II e comandante della Real Marina del Regno delle Due Sicilie, propose in una seduta del Consiglio di Stato di Napoli assieme al principe d'Ischitella, di riunire la flotta napoletana e attaccare il porto di Messina per distruggervi le navi di Garibaldi, questa proposta fu respinta violentemente in consiglio, con grandi discussioni, Luigi di Borbone abbandon\u00f2 la sala e venne pesantemente accusato di personali ambizioni e ne venne chiesto l'esilio.\nSospettato di volersi fare un partito e di aspirare a un vicariato generale, sul tipo di quello di Luigi Filippo, Luigi di Borbone ricevette lo stesso giorno l'ordine di esilio scritto da Francesco II che gli neg\u00f2 la possibilit\u00e0 di un colloquio e dovette abbandonare il regno.\nLa notte fra il 13 e 14 agosto i garibaldini, salpando da Palermo con la pirofregata Tukery tentarono la cattura del pirovascello borbonico Monarca ormeggiata nella baia di Castellammare di Stabia, l'attacco fall\u00ec grazie alla pronta risposta del comandante Guglielmo Acton che venne lievemente ferito. Tuttavia l'attacco mise in allarme le truppe borboniche e Ritucci, comandante della piazza e provincia di Napoli, ne proclam\u00f2 lo stato d'assedio.\nFrancesco II e la Costituzione.\nLa sensazione generale che il crollo della dinastia borbonica fosse ormai inevitabile si era presto delineata dopo le sconfitte in Sicilia, gi\u00e0 dopo la presa di Palermo, la proclamazione della Costituzione e l\u2019adozione del tricolore. La libert\u00e0 di stampa aveva fermato la repressione dei dissidenti politici e la stessa polizia, diretta dall\u2019abile Liborio Romano, era praticamente divenuta un modo per favorire il liberalismo, al punto che il Persano scriveva a Cavour, che Liborio Romano stava di fatto agevolando la causa dell\u2019unificazione nazionale nei limiti consentiti dalla sua funzione.\nIl ripristino della Costituzione del 1848, avvenuto il 1\u00ba luglio, aveva portato a Francesco II solo il consenso apparente della Francia e di pochi altri sudditi, ma non segu\u00ec alcun'applicazione pratica di governo costituzionale, in quanto il precedente comportamento della dinastia borbonica faceva temere che, in caso di iscrizione a liste elettorali, si potesse poi successivamente essere perseguiti in caso di revoca o di non applicazione delle norme costituzionali concesse, come gi\u00e0 avvenuto in passato nel 1820 e 1848.\nMentre Garibaldi si trovava ancora in Sicilia, Cavour scriveva al Persano di non agevolare Garibaldi per il superamento dello stretto, in quanto lo stesso Cavour stava mettendo in atto tentativi per rovesciare il potere borbonico ancora presente a Napoli.\nDopo gli inutili tentativi di rovesciare il potere del re di Napoli, Camillo Benso Conte di Cavour si convinse che l\u2019avanzata garibaldina era l\u2019unico modo per provocare la definitiva caduta della dinastia borbonica e, dopo il superamento dello Stretto di Messina da parte delle forze di Garibaldi, permesso anche dalla revoca del blocco navale da parte dell\u2019Inghilterra, Cavour cambi\u00f2 atteggiamento, facendo sbarcare e distribuire armi a Salerno, per agevolare la marcia di Garibaldi verso Napoli comunicando al suo ambasciatore a Napoli, il Villamarina, di agevolare il nizzardo, mantenendo il controllo delle fortezze e delle navi.\nL\u2019ostilit\u00e0 nei confronti della Costituzione e dell\u2019adozione del tricolore come nuova bandiera, avevano indotto la nobilt\u00e0 reazionaria di Napoli, i contadini nel nord del regno e buona parte dell\u2019esercito a rimanere fedeli al re, nonostante la situazione.\nGli agenti di Cavour offrirono il loro aiuto a Finzi, Visconti Venosta, Nisco, Mariano D'Ayala e Alessandro Nunziante per tentare una rivolta anti-borbonica e Persano l\u00ec arrivato con la flotta fece sbarcare anche una formazione di bersaglieri, ma l\u2019esercito rimase fedele alle consegne ricevute, non coinvolgendo la citt\u00e0 di Napoli in combattimenti; d\u2019altra parte i mazziniani non agevolavano l\u2019opera di Cavour e i cittadini della capitale attendevano l\u2019arrivo di Garibaldi, senza peraltro impegnarsi e rischiare di persona.\nLa dinastia era per\u00f2 ormai prossima alla fine e tale convinzione aveva indotto Liborio Romano, oltre che per prestigio, ad accettare la carica di ministro dell\u2019interno nel mese di luglio e a non forzare per le dimissioni del re, impegnandosi per evitare che il crollo dinastico potesse coinvolgere anche la citt\u00e0 di Napoli, dove in caso di vuoto di potere potevano verificarsi situazioni pericolose, a causa della forte presenza criminale e della camorra che in mancanza di un ordine costituito potevano agire senza freno, con l\u2019ulteriore possibilit\u00e0 di scontro tra l\u2019Esercito Reale e la Guardia Nazionale, con conseguenze imprevedibili e nefaste.\nLe rivolte contadine.\nDurante l'estate del 1860 in alcuni centri della Sicilia nord-orientale, prima dell'arrivo dei garibaldini che avanzavano sulle tre direttrici verso Messina e verso Catania, scoppiarono violente rivolte contadine, non contro eventuali guarnigioni militari ma contro i rappresentanti dei ceti dominanti. I braccianti esasperati da condizioni di vita disperate e nutrendo aspettative di riscatto e giustizia sociale per la notizia dell'imminente arrivo dei garibaldini assaltarono i nobili locali, causando fatti di sangue molto brutali.\nIl 17 maggio 1860 Alcara li Fusi fu interessata da una rivolta che anticip\u00f2 le altre, localizzate principalmente sui Nebrodi e dintorni. I contadini assaltarono il \"casino dei nobili\" trucidando con falci e coltelli numerose persone tra cui un bambino. I garibaldini della colonna Medici, sopraggiunti dopo alcune settimane di anarchia, imprigionarono alcuni dei rivoltosi che, dopo un rapido processo, furono giustiziati.\nIl 2 agosto a Bronte il malcontento popolare caus\u00f2 la pi\u00f9 conosciuta tra queste insurrezioni. Vennero appiccate le fiamme a decine di case e edifici pubblici e furono trucidati sedici fra nobili, ufficiali e civili, prima che la rivolta si placasse. Bixio intervenne con un reparto di garibaldini e, con un processo lampo, fece fucilare cinque rivoltosi il 10 agosto.\nAltre analoghe rivolte si svolsero con modalit\u00e0 analoghe a Caronia e Francavilla.\nIn relazione ai problemi dei lavoratori e con l\u2019intento di conciliare libert\u00e0 e rivoluzione, Garibaldi eman\u00f2 un decreto che stabiliva un compenso per i volontari consistente in una quota delle terre demaniali comunali dei numerosi e vasti latifondi posseduti dalle comunit\u00e0 e da tempo immemorabile lasciati a uso di boschi o di pascoli, terre che spesso versavano in condizioni di abbandono e di deplorevole incuria e improduttive.\nNegli ultimi anni del regno borbonico erano stati fatti piani e progetti per dividere tra i cittadini quelle propriet\u00e0, ma sempre senza successo, anche per l'avversione del governo alle novit\u00e0, oltre che per i pregiudizi popolari e le tristi condizioni dell'isola, fatti questi ultimi che concorrevano a rendere inefficaci i progetti di riforma.\nAnche Carlo Afan de Rivera, importante funzionario dell'amministrazione borbonica, con le sue \"Considerazioni su i mezzi da restituire il valore proprio ai doni che la natura ha largamente conceduto al Regno delle Due Sicilie\", descrive la situazione arretrata dell'agricoltura nel Sud preunitario.\nL'arrivo sul continente.\nLo sbarco a Melito e la battaglia di Reggio.\nMentre le forze borboniche attendevano lo sbarco garibaldino a Reggio, Garibaldi prescelse un tragitto alquanto pi\u00f9 lungo, con lo sbarco a Melito (30 chilometri da Reggio), il 19 agosto, sulla spiaggia ionica, e il 22 agosto su quella tirrenica di Palmi.\nGi\u00e0 dai primi di agosto i comitati insurrezionali controllavano la provincia di Cosenza, dove Garibaldi aveva inviato nelle loro terre Plutino, Stocco, Pace per preparare la via, mentre aveva inviato il Mignona in Basilicata. Il generale Giuseppe Ghio era rimasto chiuso tra i volontari calabresi a nord e Garibaldi che avanzava da sud e che disponeva ormai di circa ventimila volontari, in Calabria i borbonici non seppero offrire una dignitosa resistenza: interi reparti dell'esercito borbonico si disperdevano o passavano al nemico. Il 30 agosto, a Soveria Mannelli, il giovane Eugenio Tano e il prete Ferdinando Bianchi con un'azione diplomatica ottennero la resa senza combattere dell'intero corpo di diecimila uomini, comandato dal generale Giuseppe Ghio, all'arrivo della colonna di garibaldini guidata da Francesco Stocco.\nDurante l'avanzata garibaldina dalla Calabria a Salerno accadeva che l'ufficiale garibaldino inglese John Whitehead Peard fosse scambiato per Garibaldi, creando confusione nei comandi borbonici.\nIl giorno seguente Garibaldi sped\u00ec un telegramma esaltando il successo: \nLe operazioni militari.\nIn Calabria era stato commesso il grave errore di affidare il comando al Vial, che mai stato in battaglia, non aveva alcuna reputazione nel mondo militare, dove si diceva avere fatto carriera soprattutto per la protezione del padre vecchio generale. Il generale Vial non segu\u00ec le indicazioni del generale Pianell e i generali Melendez e Briganti non seguirono quelle del Vial, il Briganti fu addirittura ucciso dai suoi stessi soldati. Ma questi disaccordi non erano la sola debolezza dell'esercito regio, ormai n\u00e9 soldati, n\u00e9 ufficiali sentivano pi\u00f9 la forza del proprio dovere, l'ambiente era ostile e la forza degli avversari era spesso sopravvalutata, si riporta il seguente aneddoto: \nVittorio Emanuele II, che era in buoni rapporti con Garibaldi, scriveva a quest'ultimo il seguente messaggio dettato dal re stesso al marchese Trecchi il 5 agosto 1860, anche se poi Cavour prendeva altre decisioni per opportunit\u00e0 politica.\nCavour era sempre stato al corrente che il re conduceva una parallela politica privata con Garibaldi, ma si rendeva comunque conto dell'importanza dell'opera di Garibaldi nel ridare fiducia agli italiani e mostrare all'Europa come gli italiani sapessero battersi per conquistare una patria, fatto quest'ultimo riconosciuto anche da giornali come il conservatore \"\"D\u00e9bats\" e il radicale \"Si\u00e8cle\"\". Nella lettera a Costantino Nigra del 9 agosto 1860 Cavour esprime il suo punto di vista sull'operato di Garibaldi e sui limiti che il governo sardo doveva imporsi:\nSempre in agosto, il giorno 16 a Corleto Perticara iniziava la rivolta in Basilicata che in pochi giorni port\u00f2 alla formazione di un governo proto-dittatoriale guidato da Nicola Mignona e Giacinto Albini.\nA Napoli il 25 agosto venne diffusa la stampa di una lettera scritta da Leopoldo di Borbone, zio di Francesco II, con la quale chiedeva al sovrano di seguire \"il nobile esempio della nostra regale congiunta di Parma che, all'irrompere della guerra civile, sciolse i sudditi dalla obbedienza e li fece arbitri dei proprii destini\". Il 31 agosto Leopoldo si imbarc\u00f2 sulla fregata sarda Costituzione, messagli a disposizione da Persano, alla volta del Piemonte.\nIl 2 settembre Garibaldi e i suoi uomini entrarono in Basilicata (la prima regione della parte continentale del regno a insorgere contro i Borboni), precisamente a Rotonda. Il suo passaggio in terra lucana si concluse senza problemi, poich\u00e9 fu instaurato il governo prodittatoriale ben prima del suo arrivo (19 agosto), grazie all'apporto di Giacinto Albini e Pietro Lacava, autori dell'insurrezione lucana in favore dell'unit\u00e0 nazionale. Il giorno seguente, Garibaldi attravers\u00f2 in barca la costa di Maratea e presso Lagonegro raccolse gli uomini lucani che lo seguirono fino alla Battaglia del Volturno (tra questi vi fu Carmine Crocco, in seguito famoso brigante post-unitario). Il medesimo giorno Pianell, ministro della Guerra di Francesco II present\u00f2 le sue dimissioni, che non ritir\u00f2 nonostante il re l'invitasse a rimanere in carica. Il suo gesto fu seguito da altri ministri il giorno seguente.\nRimasto senza governo e abbandonato dagli uomini della corte, Francesco II, con Garibaldi che proseguiva senza ostacoli la sua avanzata verso Napoli, il 5 settembre prese la decisione di rinunciare alla difesa della capitale e di rifugiarsi a Gaeta. Il 6 settembre Garibaldi incontr\u00f2 Albini ad Auletta e nomin\u00f2 il patriota Governatore della Basilicata. La notte dello stesso giorno dorm\u00ec a Eboli nella casa di Francesco La Francesca e poi part\u00ec per Napoli.\nLe aspirazioni al trono di Napoli.\nL'avanzata di Garibaldi e le debolezze del regno borbonico misero alla luce alcune manovre attorno al trono di quel regno.\nIl 29 giugno H. di Lazen, segretario dell'infante Giovanni di Borbone, consegn\u00f2 una lettera all'ambasciatore piemontese a Londra, in cui riportando la volont\u00e0 dell'infante, deprecava l'intervento del governo spagnolo \u00abnelle cose d'Italia\u00bb e nello specifico \u00abtrattando in singolare maniera la questione dei diritti eventuali de' Borboni di Spagna al trono delle Due Sicilie\u00bb puntualizzava che: \u00abAnche nel caso, in cui tutti i Borboni di Napoli venissero a mancare, i diritti della corona sarebbero riversibili nella persona del principe D. Giovanni e non mai nella persona d'Isabella di Borbone\u2013 S. A. mi ordina di dirvi ch'egli non vuole punto immischiarsi nelle questioni d'Italia [\u2026] S. A. \u00e8 oggi, inoltre, decisa a farne la rinuncia, se cos\u00ec conviene all'ordine e alla tranquillit\u00e0 dell'Europa. Il Principe desidera che voi abbiate la bont\u00e0 di far conoscere la sua risoluzione al Governo del Re\u00bb.\nUn gruppo di napoletani si rec\u00f2 a Parigi da Luciano Murat per offrirgli la corona di Napoli, a cui rispose il 19 agosto con una lettera il cui contenuto venne diffuso, nella quale scrisse:\n\u00abQuando la rivoluzione agita un popolo, la sola volont\u00e0 popolare, liberamente espressa, pu\u00f2 spegnere le discordie e le incertezze, [\u2026] Nello stato presente delle cose, giova all'Italia che venga stabilito in Napoli, pi\u00f9 presto che si pu\u00f2, il Governo costituzionale, sia assicurata la libert\u00e0 e cansato il pericolo dell'anarchia o di un'invasione. [\u2026] Sacrifico adunque ogni mio privato interesse, [\u2026] ripetendo [\u2026] che l'Italia, a parer mio, ritrover\u00e0 in una confederazione l'antica sua potenza e il prisco splendore.\u00bb\nQueste sue affermazioni vennero interpretate come una decisa rinuncia al trono di Napoli in un commento del \"Moniteur\", per cui il 4 settembre con una lettera al giornale puntualizz\u00f2: \u00abho voluto dire, se, fuori di ogni influsso straniero, il suffragio universale si manifestasse in mio favore, il voto delle popolazioni non sarebbe senza dubbio meno rispettato per Napoli, di quel che lo fu per le altre parti d'Italia\u00bb.\nAnche dall'interno del regno erano presenti aspirazioni al trono: secondo Nicola Nisco una cospirazione contro Francesco II fu effettivamente tentata da parte del conte dell\u2019Aquila, al preciso scopo di divenire reggente e poi re, ma fall\u00ec grazie all'intervento di Liborio Romano. Diversamente per de Cesare non vi sarebbero prove storiche certe di una congiura, anche se effettivamente vennero sequestrate alcune casse di armi e di abiti confezionati con scritte e indirizzati al Conte, che facevano pensare ad una cospirazione.\nGli ultimi giorni di Francesco II a Napoli.\nL\u2019ultimo periodo di permanenza di Francesco II a Napoli era stato contrassegnato da un clima cospirativo nei suoi confronti, quando verso la met\u00e0 di agosto suo zio il Conte dell\u2019Aquila era stato esiliato, perch\u00e9 sospettato di mirare alla nomina come reggente per sostituirsi al re.\nFrancesco II non aveva pi\u00f9 fiducia nei suoi ministri, anche se all\u2019apparenza a lui leali, e neppure si fidava del gi\u00e0 prefetto di polizia e poi ministro dell\u2019interno dal monarca stesso nominato, il liberale Liborio Romano, del quale per\u00f2 non poteva fare a meno, perch\u00e9 controllava efficacemente la polizia, la Guardia Nazionale e teneva a freno l\u2019organizzazione camorristica. Il 20 agosto fu infatti lo stesso Romano che sugger\u00ec al re di allontanarsi da Napoli \u201c\"temporaneamente\"\u201d, presentandogli un \u201c\"memorandum\"\u201d nel quale si evidenziava: \nPochi giorni dopo un altro zio del re, il Conte di Siracusa, aveva pubblicamente invitato il giovane sovrano di Napoli a lasciare il trono per il bene dell\u2019unit\u00e0 d\u2019Italia, fatto che scosse ulteriormente il prestigio di Francesco II, generando l\u2019impressione che la dinastia fosse compromessa in modo irreversibile. La richiesta del re per finanziare un attacco a Garibaldi era stata rifiutata dal Direttore delle Finanze Carlo de Cesare, adducendo formali problemi di prelievo anticipato prima della disponibilit\u00e0 delle somme secondo le scadenze previste e dell'intangibilit\u00e0 dei depositi privati, il Direttore fu molto fermo e pronto a dimettersi.\nI militari e i ministri davano consigli contraddittori, denigrandosi gli uni con gli altri, lo spirito di corpo si era affievolito nei capi pi\u00f9 che nella truppa, diversi ministri erano dimissionari ed era difficile sostituirli, il re non aveva quasi pi\u00f9 fiducia di nessuno, incerto se avanzare per affrontare Garibaldi, resistere a Napoli o ritirarsi verso nord.\nL'anziano Raffaele Carrascosa disse al re molto chiaramente e profeticamente: L\u2019altra possibilit\u00e0 di Francesco II era di mettersi alla testa dell\u2019esercito borbonico e con la sua presenza di monarca infondere coraggio all\u2019esercito demoralizzato, per fronteggiare Garibaldi avanzante da Salerno, ma tale soluzione appariva rischiosa, infatti gi\u00e0 dalla met\u00e0 di agosto gli agenti cavourriani tentavano di provocare una sollevazione a Napoli, che, se avvenuta mentre Francesco II affrontava Garibaldi a Salerno, poteva provocare una sconfitta definitiva, mentre nella zona tra le fortezze di Gaeta e Capua, con la flotta l\u00ec vicino, il dimezzato esercito borbonico poteva teoricamente resistere a lungo.\nI timori che la precaria condizione della dinastia potesse generare gravissimi disordini a Napoli, erano condivisi da molti notabili, che pregavano Liborio Romano di continuare a rimanere ufficialmente in carica come rappresentante della monarchia e mantenere l\u2019ordine almeno fino all\u2019instaurazione di un nuovo stabile governo.\nAll'approssimarsi di Garibaldi verso Napoli anche i territori dell'exclave pontificia di Benevento insorsero contro il potere temporale del papato instaurando un governo provvisorio. Il nunzio papale di Napoli si recava prontamente presso Liborio Romano per chiedergli di intervenire con le truppe per sedare i tumulti nella zona di Benevento e Pontecorvo, allora territori pontifici all'interno del Regno delle Due Sicilie.\nLiborio, dopo avere ascoltato le parole del nunzio papale rispose: \nIl 5 settembre il re comunic\u00f2 al ministro Spinelli la decisione di lasciare Napoli per trincerarsi tra Capua e Gaeta. Lasciata la reggia in compagnia della regina, in Via Chiaja i reali videro una scala appoggiata sul muro della farmacia reale: si trattava di alcuni operai che staccavano dall'insegna i gigli borbonici.\nTornato alla reggia salut\u00f2 i capi battaglione della guardia Nazionale, il loro comandante Roberto de Sauget e il sindaco, ai quali disse anche: pronunciando un discorso dal quale traspariva commozione e difficolt\u00e0 a trovare le parole.\nPrima di lasciare Napoli Francesco II fece affiggere manifesti dove spiegava il suo comportamento, augurandosi di tornare presto, alle quattro del pomeriggio convoc\u00f2 e salut\u00f2 i suoi ministri, che non desideravano seguirlo a Gaeta, quindi in uno stato di apparente buon umore si rivolse a Liborio Romano in tono semi-serio pronunciando la frase \u201c\"Don Lib\u00f2, guardat\u2019u cuollo! \"\u201d, alla quale espressione Liborio Romano impassibile rispose che avrebbe fatto di tutto per farlo rimanere sul busto il pi\u00f9 a lungo possibile.\nNon sentendosi pi\u00f9 sicuro nella capitale, il 6 settembre re Francesco II lasci\u00f2 Napoli per recarsi con la consorte a Gaeta, dove gi\u00e0 si trovava il resto della famiglia reale, trincerando le sue forze tra la fortezza di Gaeta e quella di Capua, una zona protetta dove poteva difendersi e tentare un'azione di attacco. Tale soluzione gli era stata probabilmente suggerita dai suoi consiglieri segreti ultra-realisti, presumibilmente su consiglio dell'Austria e di Lamorici\u00e8re, decisione che il re forse aveva gi\u00e0 preso in precedenza, senza per\u00f2 averla rivelata ai suoi ministri nei quali la fiducia era ormai venuta meno.\nAlla partenza del sovrano si notava l\u2019assenza di molti titolati e ufficiali, che in altri tempi affollavano la corte, quindi in compagnia del fedele capitano Criscuolo il re e la regina si imbarcarono sul Messaggero, una piccola nave, che dopo la sua partenza lanci\u00f2 inutilmente il segnale per farsi seguire dalle altre navi della marina borbonica, che rimase ancorata nel porto di Napoli, ad eccezione di tre navi, i due piccoli vascelli \"Delfino\", \"Saetta\" e la fregata Partenope, che seguirono la nave con al bordo il re di Napoli, accompagnata per un breve tratto anche da alcune navi della marina spagnola. La notizia della partenza del re si era comunque gi\u00e0 diffusa in precedenza, alla vista di molti carri carichi di bagagli, che sotto scorta si dirigevano verso Capua. Tra le motivazioni della mancata partenza della flotta per seguire il re viene menzionato anche il timore che la flotta potesse essere ceduta all\u2019Austria.\nLe successive ventiquattro ore di vuoto di potere trascorsero senza particolari difficolt\u00e0, Liborio Romano era riuscito a evitare problemi e invi\u00f2 un telegramma in risposta a Garibaldi, che chiedeva di entrare a Napoli subito dopo l\u2019arrivo del comandante della Guardia nazionale. \nL'ingresso a Napoli di Garibaldi.\nIntanto, il 6 settembre re Francesco II abbandonava Napoli, imbarcandosi con la famiglia sul vapore \"Messaggero\", cercando di riorganizzare il suo esercito fra la fortezza di Gaeta e quella di Capua, con al centro il fiume Volturno. Cos\u00ec, il 7 settembre, Garibaldi, precedendo il grosso del suo esercito, viaggiando su un treno, che da Torre Annunziata dovette procedere lentamente per non travolgere le ali di folla festante, pot\u00e9 entrare in citt\u00e0 accolto da liberatore. Le truppe borboniche, ancora presenti in abbondanza e acquartierate nei castelli, non offrirono alcuna resistenza e si arresero poco dopo.\nDopo l'ingresso di Garibaldi a Napoli, la situazione italiana era questa: le regioni meridionali (Sicilia, Calabria, Basilicata, e quasi tutta la Campania) erano state conquistate da Garibaldi, mentre Lombardia, Emilia, Romagna, Toscana erano entrate nel Regno d'Italia in seguito alla Seconda Guerra d'Indipendenza e ai successivi plebisciti. Il Sud e il Nord della penisola erano per\u00f2 ancora separati dalla presenza dello Stato Pontificio. L'avanzata di Garibaldi, inoltre, preoccupava i moderati e le corti europee sia per una sua possibile avanzata fino a Roma e per il rischio di una svolta repubblicana rivoluzionaria causa la presenza mazziniana sempre pi\u00f9 attiva.\nLa reazione borbonica in Irpinia e negli Abruzzi.\nNel nord del regno, dove la popolazione subiva maggiormente l\u2019influenza clericale, si verificarono casi di cosiddetta \u201creazione\u201d, termine allora usato per indicare chi si opponeva al cambiamento verso l\u2019Italia unita. I \u201creazionari\u201d iniziarono uno stato di guerra civile sporadica, con tutti gli orrori pi\u00f9 crudeli che erano stati risparmiati alle province del sud del reame.\nIl giorno 8 settembre nel distretto di Ariano e Monte Mileto i generali borbonici Bonanno e Flores, l\u00ec arrivati con 4.000 soldati regi, avevano provocato una insurrezione anti-liberale da parte dei contadini realisti, che iniziarono a compiere ruberie, massacri, trucidando i capi del partito liberale che non erano fuggiti in tempo e rapine di ogni genere a danno della locale popolazione di sentimenti liberali.\nPer sedare i tumulti vennero celermente inviati 1.500 garibaldini comandati da T\u00fcrr e nonostante la superiorit\u00e0 numerica i regi del generale Bonanno non opposero resistenza, in quanto i racconti dei soldati reduci dalle Calabrie avevano profondamente fiaccato il morale dei soldati al punto che il generale Bonanno non riteneva di poterli impegnare in combattimento, con conseguente sbandamento della truppa borbonica. Il T\u00fcrr, coadiuvato anche dalla locale Guardia Nazionale, avanz\u00f2 verso Venticane e Monte Mileto dove a seguito di un piccolo scontro furono effettuati arresti. A Grottaminarda il generale Flores era stato arrestato dalla Guardia Nazionale di Montefusco.\nIl T\u00fcrr ag\u00ec con responsabilit\u00e0, ordinando la fucilazione di solamente due dei caporioni del massacro e delle violenze, senza cedere alle richieste dei liberali del luogo, che avrebbero invece voluto una punizione ben pi\u00f9 estesa ad almeno una dozzina di responsabili.\nSuccessivamente negli Abruzzi e in Molise le truppe del nuovo regio esercito dovettero effettuare repressioni pi\u00f9 dure contro i reazionari che insorgevano contro il nuovo assetto politico.\nAltri simili e gravi fatti si verificarono a Isernia per alcuni giorni nel periodo della battaglia del Volturno, quando su indicazioni del vescovo, dell'autorit\u00e0 di Gaeta e, guidati dai gendarmi regi, i contadini invasero la citt\u00e0 di Isernia e altri centri vicini compiendo per un'intera settimana saccheggi, eccidi, gravi violenze e perfino mutilazioni alle loro vittime liberali.\nGli episodi di reazione a danno dei liberali e dei sostenitori dell'unit\u00e0 proseguirono e furono spesso cruenti come riporta la stampa del tempo nel caso dell'eccidio di Lauro nell'allora Terra di Lavoro, che avvenne con grande efferatezza descritta dall'articolo del giornale \"Il mondo illustrato\" del 2 novembre 1861.\nL'intervento piemontese.\nLe dichiarate e apparenti intenzioni di Garibaldi di proseguire la sua marcia vittoriosa anche verso Roma e poi Venezia risulta da un suo decreto del 10 settembre 1860, che preoccupava Napoleone III, il quale temeva un estendersi della rivoluzione Garibaldina e non intendendo impegnarsi di nuovo militarmente, con il trattato segreto di Chambery aveva convenuto con Cavour di acconsentire ad un'occupazione delle Marche e Umbria pontificie, per salvaguardare il papato nel Lazio e fermare l\u2019avanzata di Garibaldi.\nVittorio Emanuele II decise allora di intervenire con il proprio esercito per annettere Marche e Umbria, ancora nelle mani del papa, e unire cos\u00ec il nord e il sud d'Italia. Al papa, secondo i piani del re, sarebbe stato lasciato il solo Lazio, come estremo baluardo del dominio temporale.\nNel frattempo la rapida avanzata di Garibaldi destabilizzava anche altre aree della penisola: ai primi di settembre, nelle province ancora sotto lo stato pontificio si verificarono tumulti: Urbino, Senigallia, Pesaro, Fossombrone, per la cui repressione si mosse l'esercito papalino da poco rinnovato e rinforzato da de Lamorici\u00e8re. Subito il governo di Torino protest\u00f2 contro questa repressione e chiese con una nota ufficiale il disarmo e lo scioglimento delle truppe mercenarie pontificie, ottenendo come risposta un diniego. A seguito di ci\u00f2 l'11 settembre l'esercito piemontese al comando di Fanti attraversava il confine avanzando nelle Marche e in Umbria, l'intervento si era reso necessario per bloccare da nord ogni possibile avanzata di Garibaldi oltre Napoli verso Roma, che se messa in atto avrebbe rotto la neutralit\u00e0 o il non intervento nella vicenda di potenze europee, in primis la Francia, che dalla restaurazione si era sempre mossa militarmente a difesa del pontefice e del suo potere temporale.\nIl 18 settembre 1860 durante la Battaglia di Castelfidardo le forze sarde sconfissero quelle pontificie, composte per oltre met\u00e0 di volontari che, rispondendo all'appello del papa, provenivano da diversi paesi cattolici d'Europa. Secondo i dati forniti dallo storico Trevelyan l\u2019armata del generale Fanti, impiegata in Umbria e Marche, era composta di 33.000 soldati, comprensiva dei corpi d\u2019armata di Cialdini e Della Rocca.\nA Castelfidardo le forze piemontesi disponevano di 16.449 soldati, ma ne vennero impiegati effettivamente 4.880, contro i soldati comandati dal generale pontificio Lamorici\u00e8re che, pur disponendo di una forza da campo di 8.000 soldati, ne impieg\u00f2 effettivamente 6.650.. Ebbero la meglio i piemontesi che inseguirono i superstiti papalini fino alla piazzaforte di Ancona, dove avvenne , che vide ancora una volta le truppe regie vittoriose, dopo un assedio da terra e dal mare terminato il 29 settembre 1860. Con la caduta della piazzaforte di Ancona terminer\u00e0 anche di fatto il potere temporale della chiesa in Umbria e Marche. Il 3 ottobre 1860 Vittorio Emanuele II, a bordo della nave Governolo, sbarca nel porto di Ancona calorosamente accolto dalla popolazione e dai generali Cialdini e Fanti, dal commissario Valerio e dai componenti della giunta provvisoria con a capo il presidente Fazioli.\nLe battaglie del Volturno e del Garigliano.\nTra fine settembre e i primi giorni di ottobre avvenne la decisiva battaglia del Volturno, dove circa 50.000 soldati borbonici persero lo scontro con gli uomini di Garibaldi, i quali erano approssimativamente la met\u00e0. Si ritiene che le forze effettivamente impegnate nella battaglia del 1\u00ba ottobre furono di 28.000 regi borbonici contro 20.000 garibaldini, mentre il 2 ottobre ai garibaldini si aggiunsero i volontari calabresi di Stocco, quattro compagnie piemontesi e parecchie dozzine di cannonieri piemontesi a Santa Maria e Sant'angelo. La battaglia, la pi\u00f9 aspra di tutta la spedizione, termin\u00f2 il 1\u00ba ottobre (altri dicono il 2 ottobre).\nDopo questa sconfitta, il re, la regina e i resti dell'esercito borbonico si asserragliarono a Gaeta, ultimo baluardo a difesa del Regno delle Due Sicilie, assieme alla cittadella di Messina e Civitella del Tronto.\nIl 9 ottobre ad Ancona Vittorio Emanuele II si pose a capo dell'esercito e il 15 ottobre attravers\u00f2 il confine del Regno delle due Sicilie, l'esercito piemontese prosegu\u00ec la sua discesa entrando in Abruzzo e convergendo quindi verso la Campania, muovendosi verso Gaeta e andando incontro alle truppe garibaldine.\nL'incontro di Teano e l'assedio di Gaeta.\nIl 20 ottobre il generale Cialdini sconfisse le truppe borboniche nella battaglia del Macerone. Il giorno seguente nei comuni dell'ex regno delle Due Sicilie si svolsero i plebisciti con il quesito: \nIl 26 ottobre Vittorio Emanuele II incontr\u00f2 Giuseppe Garibaldi, in quello che diverr\u00e0 noto come l'incontro di Teano: si concludeva cos\u00ec simbolicamente la Spedizione dei Mille. Garibaldi salut\u00f2 Vittorio Emanuele come re d'Italia, consegnandogli le terre appena conquistate.\nL'assedio di Gaeta fu dapprima iniziato dai garibaldini, sostituiti il 4 novembre 1860 dall'esercito sabaudo che concluse l'assedio il 13 febbraio 1861.\nDurante i primi dieci giorni di novembre 1860 circa 17.000 soldati borbonici, inseguiti dalle truppe di Vittorio Emanuele II, si rifugiarono nello Stato Pontificio a Terracina, dove furono disarmati e internati nei Colli Albani dalle autorit\u00e0 papali e dalla guarnigione francese di Roma.\nCon la resa di Francesco II, gli ultimi Borbone delle Due Sicilie andarono in esilio a Roma sotto la protezione di Pio IX. La cittadella di Messina cadde il 12 marzo e la fortezza di Civitella del Tronto il 20.\nLa partenza di Garibaldi da Napoli.\nIl giorno 9 novembre 1860 alle ore 4 del mattino Garibaldi saliva su un palischermo nella rada di Santa Lucia di Napoli, per imbarcarsi a bordo della nave Washington. Con lui partirono anche il figlio Menotti, Basso, Stagnetti, Coltelletti, Froscianti, Gusmaroli. \nGli altri amici che non si imbarcarono con lui lo avevano accompagnato dall\u2019Albergo d\u2019Inghilterra dove Garibaldi alloggiava. Erano trascorsi sei mesi e tre giorni dalla partenza nella notte tra il 5 e 6 maggio 1860.\nTornava a Caprera dopo avere compiuto un'impresa difficile, saliva a bordo della nave Washington dopo avere salutato l\u2019ammiraglio britannico Mundy e partiva nonostante una lettera del re gli chiedesse di restare: la risposta di Garibaldi fu che per il momento si allontanava, ma che sarebbe stato pronto a ripartire il giorno in cui la Patria e il Re avessero avuto bisogno di lui.\nIl giorno prima, dopo avere sbrigato le ultime formalit\u00e0 di passaggio dei poteri da dittatore al governo di Vittorio Emanuele II, il popolo napoletano si radun\u00f2 sotto le finestre dell\u2019albergo dove alloggiava per salutarlo e Garibaldi ricord\u00f2 a tutti che ora avrebbero dovuto raccogliersi attorno al re, quindi Garibaldi li salut\u00f2 dicendo loro che avrebbe serbato per sempre il ricordo del tempo trascorso con loro.\nNelle \u201c\"Memorie autobiografiche\"\u201d Garibaldi descriver\u00e0, con il suo linguaggio schietto, le adulazioni esagerate di cui era stato oggetto da parte di molte persone di riguardo, che fino a poco prima erano state borboniche e che con grande rapidit\u00e0 si proclamavano garibaldine, oltre ad esprimere critiche nei confronti di altri protagonisti degli avvenimenti di quel periodo e successivo. \nIl vincitore di un trono, il Dittatore delle Due Sicilie, salpava per Caprera con un fondo cassa di 3.000 lire.\nGaribaldi aveva scritto un proclama di congedo, i cui termini e toni sono ovviamente quelli che si usavano nella met\u00e0 del XIX secolo, secondo i modelli culturali di quell\u2019epoca:\nLe conseguenze.\nLa proclamazione del Regno d'Italia e le ripercussioni diplomatiche.\nSulla base dei plebisciti d'annessione dell'ottobre 1860 e in seguito alle capitolazioni delle fortezze di Gaeta e di Messina, il 17 marzo 1861, mentre la fortezza di Civitella del Tronto, nonostante l'assedio, ancora resisteva (si arrender\u00e0 tre giorni pi\u00f9 tardi), venne proclamato il Regno d'Italia, del quale entrarono a far parte le regioni meridionali, gi\u00e0 parte del Regno delle Due Sicilie.\nIl 6 novembre Garibaldi schier\u00f2 in riga, davanti alla Reggia di Caserta, 14.000 uomini, 39 artiglierie e 300 cavalli. Essi attesero molte ore che il Re li passasse in rassegna, ma invano. Il giorno successivo, 7 novembre, il Re faceva il suo ingresso a Napoli. Garibaldi, invece, si ritir\u00f2 nell'isola di Caprera. Nello stesso mese anche Marche e Umbria, con un plebiscito, scelsero l'unione al Regno d'Italia.\nCos\u00ec, unificata la penisola italiana, Vittorio Emanuele II pot\u00e9 essere proclamato Re d'Italia dal neoeletto parlamento italiano riunito a Torino. Il sovrano sabaudo mantenne il numerale \"II\" e il neoproclamato Regno d'Italia conserv\u00f2 l'apparato normativo e costituzionale del precedente Regno di Sardegna, con la costituzione definitivamente estesa a tutte le province del nuovo regno.\n\"Fatta l'Italia, bisogna fare gli Italiani\": questo motto, attribuito dai pi\u00f9 a Massimo D'Azeglio, ma da alcuni anche a Ferdinando Martini, avrebbe ispirato tutta la politica successiva alla spedizione dei Mille.\nLo scioglimento dell'esercito meridionale.\nAl termine della campagna l\u2019esercito garibaldino aveva consegnato il Regno d\u2019Italia a Vittorio Emanuele II, che per\u00f2 non si rec\u00f2 a passare in rivista le truppe garibaldine a Caserta, n\u00e9 scrisse alcuna lettera giustificativa e neppure di ringraziamento per i garibaldini che avevano combattuto per lui. La firma sull'\u201cordine del giorno\u201d, documento di ringraziamento per l\u2019opera dei garibaldini, portava solo la firma del generale Della Rocca e Garibaldi se la prese con Cavour, pensando che fosse opera sua, mentre il suggerimento che il re non rendesse omaggio ai garibaldini schierati a Caserta era stato determinato dal generale Fanti o della naturale atmosfera di gelosia dell\u2019esercito regolare nei confronti dei volontari garibaldini.\nL\u2019inconveniente poteva provocare un'eventuale mancata presenza di Garibaldi a fianco del Re con tutti i conseguenti problemi, ma Cialdini riusc\u00ec a convincere Garibaldi a partecipare alla sfilata a fianco di Vittorio Emanuele II, cos\u00ec il 7 novembre Garibaldi era a fianco del re nella carrozza che sfilava per le vie di Napoli e, nonostante la pioggia torrenziale, i napoletani erano in uno stato di entusiasmo frenetico.\nIl piano di Cavour di dividere l\u2019armata garibaldina in tre gruppi non ebbe attuazione, il piano prevedeva un primo gruppo da sciogliere, un secondo gruppo per formare i \"Cacciatori delle Alpi\" e un terzo piccolo gruppo di ufficiali da inquadrare con incarichi nell'esercito regolare.\nLa truppa garibaldina venne liquidata con una regalia, mentre i garibaldini ungheresi vennero impiegati nella repressione del brigantaggio negli Abruzzi e in Molise e nei successivi due anni vennero ammessi come ufficiali nell'esercito regolare solo 1.584 ex garibaldini, con grande indignazione di Garibaldi e dei suoi fedeli, in quanto Garibaldi aveva sperato che l\u2019armata garibaldina fosse mantenuta come corpo militare per le successive guerre per proseguire l\u2019unit\u00e0 italiana con la liberazione di Venezia e di Roma..\nLa questione meridionale e il brigantaggio post-unitario.\nAgli ufficiali dei disciolti esercito delle Due Sicilie e della Real Marina del Regno delle Due Sicilie fu consentito di entrare nell'esercito e nella marina del Regno d'Italia mantenendo il medesimo grado. Per contro, coloro che rifiutarono di prestare giuramento in favore del nuovo sovrano, rimanendo fedeli a Francesco II, furono deportati nei campi di prigionia di Alessandria, San Maurizio Canavese e nel Forte di Fenestrelle ove secondo diverse fonti nell'ambito del revisionismo neoborbonico, una grande quantit\u00e0 trovarono la morte per fame, stenti e malattie, ricostruzioni che secondo altre ricerche sembrano per\u00f2 non trovare fondamento.\nPer quanto riguarda i soldati borbonici, molti si diedero alla macchia, continuando a combattere per l'indipendenza delle Due Sicilie, e anche tra coloro che si unirono a Garibaldi durante la spedizione, infine, non manc\u00f2 chi, come Carmine Crocco, gi\u00e0 soldato sotto Ferdinando II, poi fuorilegge, amareggiato, secondo taluni, per gli esiti della spedizione o deluso, secondo altri, dalla mancata amnistia, per le sue precedenti condanne, da parte del nuovo governo unitario, spos\u00f2 la causa legittimista, contribuendo alla nascita e allo sviluppo del brigantaggio postunitario, evento incentivato dal governo borbonico in esilio a Roma, con l'importante sostegno della \"Corte di Roma\" e di altri stati europei contrari alla piena unit\u00e0 italiana..\nGi\u00e0 prima dell'unit\u00e0 d'Italia, negli ultimi mesi del 1860 molte delle aspettative generate dalla spedizione dei mille furono deluse, cominciarono le proteste contro il nuovo governo e nell'Italia continentale cominci\u00f2 il sostegno al brigantaggio postunitario da parte dei Borbone e del clero. Nei territori appartenuti al regno delle Due Sicilie i contadini e gli strati pi\u00f9 poveri della popolazione, dopo aver inizialmente creduto che con Garibaldi le condizioni di vita sarebbero migliorate, si ritrovarono, invece, ad affrontare maggiori tasse e la coscrizione (servizio di leva) obbligatoria, con una conseguente diminuzione delle braccia in grado di sostenere una famiglia, mentre nel settentrione la leva militare obbligatoria generava meno problemi, in quanto i metodi di coltivazione erano pi\u00f9 avanzati.\nVa evidenziato che nel sud continentale la leva militare esisteva gi\u00e0 in forma limitata a sorteggio e i territori pi\u00f9 danneggiati dalla coscrizione erano la Sicilia e lo Stato Pontificio, dove il servizio militare prima dell'unit\u00e0 era esclusivamente volontario e professionale e dove, comunque, non si verificarono rivolte anti-sabaude. La constatazione che il sistema fiscale piemontese, esteso a tutto il Regno d'Italia, fosse troppo pesante per le regioni meridionali annesse e in parte anche per quelle centrali, \u00e8 la prova del divario allora esistente tra i redditi pro-capite del settentrione e quelli del meridione nel 1861, \u00e8 infatti facile concludere che, in caso di parit\u00e0 di reddito, negli anni successivi all'Unit\u00e0 le tasse del sistema fiscale del nuovo Regno non sarebbero state pesanti per il contribuente del sud o, comunque, non pi\u00f9 di quanto lo erano per il contribuente del nord.\nNe \"I Malavoglia\" di Giovanni Verga appare chiara la disillusione, seguita da una cocente delusione, della popolazione di fronte alla nuova Italia unita, attraverso i racconti della lunga coscrizione del giovane 'Ntoni, la morte del giovane Luca nella battaglia di Lissa e le nuove tasse. L'amara delusione di chi sperava che l'unit\u00e0 d'Italia avrebbe cambiato le sorti del Sud \u00e8 ben raccontata anche nel romanzo di Anna Banti, \"Noi credevamo\". Nel meridione continentale questo malcontento popolare sfoci\u00f2 nel movimento di resistenza definito \"brigantaggio\".\nLo stesso Garibaldi nel 1868 scrisse in una lettera a Adelaide Cairoli:\nDelusi furono anche molti liberali che avevano riposto nell'unit\u00e0 d'Italia la realizzazione delle loro ambizioni, ma che si ritrovarono in una situazione politica sostanzialmente immutata; mentre il risveglio economico, garantito dalle politiche fiscali di Ferdinando II e dalle floride condizioni del regno borbonico, cess\u00f2 di colpo, non essendo l'economia del sud in grado di sostenere la concorrenza in regime di libero mercato e senza la protezione doganale. Le valutazioni sul buono stato delle condizioni dell\u2019economia preunitaria borbonica non sono condivise da Giustino Fortunato, che evidenzia come le spese erano rivolte in grande maggioranza alla corte o alle forze armate, incaricate di proteggere la ristrettissima casta dominante del regno, lasciando pochissimo agli investimenti per opere pubbliche, sanit\u00e0 e istruzione.\nAnche il marxista Antonio Gramsci attribu\u00ec il manifestarsi della Questione meridionale principalmente ai molti secoli di diversa storia dell'Italia meridionale, rispetto alla storia dell'Italia settentrionale, come chiaramente esposto nella sua opera \"La questione meridionale\".\nIl patriota Luigi Settembrini, mentre era rettore all'universit\u00e0 di Napoli, disse agli studenti: \u00ab\"Colpa di Ferdinando II! Se avesse fatto impiccare me e gli altri come me, non si sarebbe venuto a questo!\"\u00bb. Rimase rammaricato anche Ferdinando Petruccelli della Gattina, che nella sua opera \"I moribondi del Palazzo Carignano\" (1862), espresse la sua amarezza nei confronti della negligenza della nuova classe politica. Anche il clero rimase deluso, sia per la perdita di Umbria e Marche da parte dello Stato pontificio, sia per il frequente esproprio di beni ecclesiastici, la soppressione degli Ordini Religiosi e la chiusura di numerosi istituti di utilit\u00e0 sociale. Non rimasero invece deluse le popolazioni ex pontificie, perch\u00e9 potevano vivere in uno stato laico, senza i condizionamenti e le costrizioni religiose della monarchia teocratica assoluta papale, che discriminava i cittadini in base alla religione professata e che prevedeva tribunali distinti per il clero giudicato dal Foro Ecclesiastico, mentre i cittadini erano giudicati dai tribunali ordinari. Con l'Unit\u00e0 il clero divenne soggetto alle leggi sul servizio militare, obbligo successivamente abolito nel 1929 a seguito dei Patti Lateranensi.\nSecondo alcuni critici i moti del 1860 e il Risorgimento furono l'espressione dalle classi colte e dalla borghesia e non dalle masse, con la conseguenza che nel meridione la mancata mediazione del governo paternalistico borbonico provoc\u00f2 un rafforzamento della classe dei proprietari terrieri e della locale borghesia, anche a danno delle classi contadine.\nCon l'unit\u00e0 si evidenzi\u00f2 il divario infrastrutturale, infatti su una rete complessiva di circa 90.000\u00a0km di strade della penisola, lo sviluppo della rete stradale del Centro-Nord era stimata approssimativamente 75.500\u00a0km rispetto ai 14.700\u00a0km valutati per il Meridione e isole.\nLa siderurgia della penisola presentava una produzione annuale di 18.500 tonnellate di ferro, delle quali 17.000 prodotte nel nord e solo 1.500 nel sud.\nCon l'unit\u00e0 d'Italia venne estesa anche al Meridione la rete ferroviaria largamente presente nel Settentrione, infatti nel 1861 dei 2.520\u00a0km di ferrovie presenti nella penisola, solo 184\u00a0km si trovavano nel Meridione limitatamente alla zona attorno a Napoli, lasciando quindi Abruzzo, Molise, Puglia, Basilicata, Calabria Sicilia e Sardegna senza ferrovie.\nVenne avviato anche un programma di insegnamento scolastico per combattere l'analfabetismo, largamente diffuso nella penisola e che nel 1860 raggiungeva la percentuale pi\u00f9 elevata nei territori del Regno delle Due Sicilie.\nLa piemontesizzazione ovvero l'estensione a tutti i territori annessi delle leggi e regolamenti del Regno di Sardegna, cre\u00f2 polemiche con i sostenitori del federalismo come Cattaneo e di una pi\u00f9 ampia autonomia amministrativa regionale, in particolare nei territori dell'ex Regno delle Due Sicilie dove erano presenti tradizioni diverse, che creavano problemi agli amministratori settentrionali: \nCertamente vennero commessi errori dovuti alla difficolt\u00e0 di affrontare una situazione complessa:\nIl dibattito storiografico.\nCavour e la spedizione di Garibaldi.\nSecondo il Trevelyan la scuola interpretativa di cui Alessandro Luzio \u00e8 un accreditato rappresentante, sostiene che il Cavour aiut\u00f2 e favor\u00ec la spedizione garibaldina fin dall'inizio, indipendentemente dalle pressioni dell'opinione pubblica e del re e, nonostante le diverse e dibattute interpretazioni, lo storico britannico ritiene assodato che l'aiuto fornito da Cavour a Garibaldi fu comunque fondamentale per la riuscita dell'impresa garibaldina e che l'unit\u00e0 d'Italia fu possibile anche grazie alla decisione dei ministri britannici Russell e Palmerston di non ostacolare Garibaldi nell'attraversare lo Stretto di Messina, mentre gli altri stati europei sarebbero stati favorevoli al blocco navale nello Stretto.\nL'andamento della Spedizione garibaldina generava comunque la preoccupazione per sviluppi politico-istituzionali non prevedibili e convinse anche Napoleone III che la rivoluzione in corso nel Regno delle Due Sicilie andasse fermata.\nCon il trattato segreto di Chamb\u00e9ry\nNapoleone III diede il via libera a Cavour per l\u2019occupazione dell\u2019Umbria e delle Marche pontificie per arrivare a Napoli, anche con l\u2019evidente intento di prevenire una possibile invasione del Lazio papale da parte dell\u2019armata garibaldina, gi\u00e0 tentata con la cosiddetta diversione di Zambianchi per provocare un'insurrezione nello Stato Pontificio, terminata con il fallimento.\nIl Cavour aveva sempre impedito l\u2019attuazione dei progetti mazziniani di sbarchi e attacchi garibaldini diretti anche contro lo Stato Pontificio, fatto questo che avrebbe creato complicazioni internazionali, impedendo prima alla Spedizione del Medici e poi alle Spedizioni di Pianciani e Nicotera di invadere i territori pontifici, per poi dirigersi verso sud, attuando con forze maggiori la iniziale fallita \u201cDiversione Zambianchi\u201d, con l\u2019intento di dividere le forze borboniche, facilitando l\u2019azione di Garibaldi.\nPertanto il successivo invio delle navi francesi per proteggere Gaeta assediata pu\u00f2 essere interpretato come un atto di politica interna francese al fine di mantenere il consenso dei clericali francesi, che erano importanti per mantenere il trono a Napoleone III.\nAgiografia e problema del Meridione.\nLa spedizione dei Mille \u00e8 un passaggio obbligato per capire la storia dello Stato unitario italiano e ha generato diverse controversie su come sia stato concepito. Diversi storici vedono nell'impresa garibaldina il punto d'origine di fenomeni complessi come il Brigantaggio postunitario, lo squilibrio nord-sud, l'emigrazione (assente nel Sud Italia prima dell'unit\u00e0) e la cosiddetta \"questione meridionale\". Denis Mack Smith precisava per\u00f2 che nel Regno delle Due Sicilie le infrastrutture erano scarse, l'agricoltura e l'industria arretrate per scelta politica ed erano necessari passaporti anche per spostamenti all'interno del regno. Anche Antonio Gramsci evidenzia la grande diversit\u00e0 delle condizioni socio-economiche presenti nella penisola italiana nel 1860 tra settentrione e meridione.\nQualche corrente di pensiero ritiene che la spedizione dei Mille sia stata narrata in modo \"agiografico\" dalla storiografia tradizionale.\nCi\u00f2, in particolare, a fronte al brigantaggio che fu ferocemente represso dal nuovo Regno d'Italia e a una presunta \"damnatio memoriae\" che sarebbe toccata alla dinastia borbonica. Nel decennio successivo all'unit\u00e0, secondo alcune scuole storiografiche si scaten\u00f2 nel meridione italiano una guerra civile per combattere la quale fu necessario l'impiego di un elevato numero di militari, secondo alcuni fino a 140.000, la sospensione dei diritti civili (Legge Pica), nonch\u00e9 devastazioni e saccheggi di interi abitati (come a Pontelandolfo e Casalduni) come ritorsione alle violenze, spesso efferate, dei briganti, per poter annientare le bande armate.\nAl riguardo si pu\u00f2 sottolineare che il meridionalista Francesco Saverio Nitti afferm\u00f2 come il brigantaggio fosse un fenomeno endemico nel sud preunitario:\nL'affermazione del Nitti sul brigantaggio come \"agente storico nel sud\" \u00e8 confermata anche dal fatto che, non essendo in grado di fermare Garibaldi, il governo borbonico si rivolse al famoso bandito calabrese \"Giosafatte Tallarino\" , il quale, con una decina di complici, avrebbe dovuto uccidere Garibaldi (vedere: I progetti di attentato contro Garibaldi).\nIl Nitti prosegue precisando come i briganti del Sud preunitario fossero un gravissimo e insolubile problema per i governi borbonici:\nPer la repressione del gravissimo problema del brigantaggio il Regno delle Due Sicilie aveva approvato leggi speciali come il Decreto di Re Ferdinando I n. 110 del 30 agosto 1821 e il Decreto di Re Francesco II n. 424 del 24 ottobre 1859, leggi molto pi\u00f9 dure della stessa legge Pica successiva all'unit\u00e0.\nIl Nitti constatava quindi l'incapacit\u00e0 dei governi borbonici nel debellare il grave fenomeno del Brigantaggio, che formava bande grandi come eserciti e che costringeva addirittura i governi borbonici a vergognosi compromessi, mentre noi possiamo rilevare che al Regno d'Italia l'operazione di risolvere il problema del brigantaggio era invece riuscita.\nNell'iconografia tradizionale, la figura di Garibaldi assume le sembianze dell'eroe che combatte e vince contro un esercito ben pi\u00f9 numeroso, mentre i tanti \"briganti\" che in seguito combatterono contro un ben pi\u00f9 organizzato esercito piemontese ebbero il torto di essere perdenti.\nA tale riguardo occorre anche precisare che il brigantaggio post-unitario era capeggiato in gran parte da briganti gi\u00e0 condannati dagli stessi tribunali borbonici ed era finanziato dal governo borbonico in esilio a Roma, con il sostegno del clero e di alcune potenze straniere miranti a destabilizzare il nuovo stato italiano, erano infatti presenti ufficiali stranieri, il pi\u00f9 noto dei quali era Borjes e che il cosiddetto \"esercito piemontese\" che reprimeva il brigantaggio, in realt\u00e0 era il Regio Esercito Italiano e comprendeva anche molti ufficiali e soldati meridionali, con l'ausilio della Guardia Nazionale Italiana, milizia locale interamente meridionale. Lo stesso Stato Pontificio, che ospitava il governo borbonico in esilio, dovette poi istituire uno speciale corpo chiamato \"\"Squadriglieri\" per fronteggiare le gravi violenze dei briganti che sconfinavano nel Lazio meridionale per sfuggire al Regio Esercito e adottare norme anti-brigantaggio con gli \"editti Pericoli\"\".\nQuindi, secondo i revisionisti del Risorgimento, il mito di Garibaldi sarebbe stato funzionale agli assetti di potere vincenti, non considerando per\u00f2 il diverso comportamento delle popolazioni degli altri stati preunitari anch'essi annessi al Regno di Sardegna, stati che in tale ottica sarebbero da considerare anche essi \u201cvinti\u201d, come il Lombardo-Veneto, i Ducati di Parma e Piacenza, Modena, il Granducato di Toscana e lo Stato Pontificio e che, invece, il revisionismo tende ad assimilare ai \u201cvincitori\u201d con evidente contraddizione.\nUn'altra contraddizione del revisionismo \u00e8 la mancata considerazione del grande voto filo-sabaudo in occasione del Referendum monarchia-repubblica del 1946, mentre il settentrione vot\u00f2 repubblica e tale voto filo-sabaudo del sud \u00e8 particolarmente significativo, perch\u00e9 erano trascorsi solo 85 anni dall'unit\u00e0, pertanto molti votanti meridionali al referendum avevano potuto ascoltare i racconti pre-unitari dalla viva voce dei nonni e dei genitori che li avevano vissuti in giovent\u00f9. Il revisionismo non considera anche che, con la proclamazione della repubblica fu il napoletano Achille Lauro a contribuire a fondare il Partito Monarchico, che era molto votato a Napoli e nel Sud, divenuto poi Partito Democratico Italiano di Unit\u00e0 Monarchica \u00e8 esistito fino al 1972, quando si fuse con altro partito.\nLo storico inglese Denis Mack Smith ne \"I re d'Italia\", con riferimento al periodo storico che comincia dall'unit\u00e0 d'Italia, il periodo monarchico dal 1861 fino al 1946, scrive: \"La documentazione di cui disponiamo \u00e8 tendenziosa e comunque inadeguata [...] Gli storici hanno dovuto essere reticenti e, in alcuni casi, restare soggetti a censura o imporsi un'autocensura.\", nella prefazione viene precisato anche che la mancanza di documentazione \u00e8 dovuta soprattutto al fatto che molti archivi privati reali sono stati portati in esilio dopo l'avvento della repubblica. Lo stesso Denis Mack Smith ha per\u00f2 anche denunciato in altre opere il grave stato di arretratezza in cui versava il sud nel 1860.\nVa comunque osservato che il brigantaggio anti-sabaudo, verificatosi dopo il 1860 nel sud continentale, non si verific\u00f2 negli altri territori preunitari annessi del nord-est e del centro Italia, che pure subirono espropriazioni e imposizioni di nuove norme e tasse come il sud. Tale diverso atteggiamento nei confronti del nuovo assetto istituzionale unitario far\u00e0 presto rilevare quel divario, poi noto come Questione meridionale e descritto dal meridionalista lucano Giustino Fortunato come segue: Anche il politico e patriota torinese Massimo d'Azeglio aveva espresso il suo pensiero sulla diversit\u00e0 dei comportamenti delle popolazioni dei diversi territori pre-unitari annessi: \nLe ipotesi di corruzione dei militari borbonici.\nIn passato e in tempi recenti, secondo certe interpretazioni, alcune vittorie di Garibaldi nella Spedizione 1860-1861 sarebbero da attribuirsi non alle azioni garibaldine, bens\u00ec alla supposta corruzione di diversi alti ufficiali borbonici, che in cambio di corrispettivi economici avrebbero consentito la vittoria sul campo.\nTali ipotesi di corruzione non risultano peraltro provate e, da un punto di vista logico, non si comprende come generali inclini alla corruzione avrebbero potuto comunque combattere validamente per un re che erano disposti a tradire per denaro.\nL'interrogativo senza risposta \u00e8 come mai, pur essendo a conoscenza della spedizione garibaldina con destinazione Sicilia, il Governo e il comando borbonico non si fossero preoccupati di selezionare e inviare contro Garibaldi i migliori generali e perch\u00e9 questi non si fossero proposti spontaneamente a tale compito.\nIl de Cesare spiega come in quella situazione storica i generali borbonici fossero divisi da rivalit\u00e0 e gelosie, con tendenza a schivare le responsabilit\u00e0 per superare, come meglio si poteva, quel difficile momento, non essendo convinti che valesse la pena di battersi a rischio della vita o della reputazione per un re che non era amato, n\u00e9 temuto . Un esempio fu quello di affidare all'anziano generale Landi il comando della colonna che, con maggiore probabilit\u00e0, avrebbe incontrato la Spedizione garibaldina, in quanto l'anziano generale Landi non era in alcun modo all'altezza delle capacit\u00e0 militari di Garibaldi. Discutibili erano anche l'assegnazione del comando delle truppe in Sicilia all'ultrasettantenne e in condizioni fisiche non idonee, generale Lanza oppure di affidare il comando delle truppe in Calabria al generale Vial, che non aveva alcuna esperienza militare. Anche lo storico filo-borbonico Giacinto De Sivo, nella sua opera: Storia delle Due Sicilie dal 1847 al 1861, volume III - libro decimottavo, descriveva in termini negativi la situazione delle forze armate del regno all'epoca dei fatti.\nLe tesi del de Cesare tentano di spiegare l\u2019abbandono del re, da parte della marina, adducendo vari motivi definiti: \u201c\" \u2026 patriottismo estemporaneo o volgare egoismo \u2026\"\u201d, \u201c\"febbre rivoluzionaria\"\u201d, \u201c\"o effetto delle tradizioni antidinastiche e dei ricordi di Caracciolo e Murat\"\u201d \u2026 o tutti questi motivi riuniti insieme.\nIl de Cesare cita anche, confutandola, la tesi che gli ufficiali della marina borbonica fossero tutti iscritti alla massoneria, spiegando che solo pochi lo erano, n\u00e9 si trattava di mancanza di fedelt\u00e0 al re per corruzione o di volont\u00e0 di tradire, bens\u00ec dell\u2019effetto di una \u201c\"generale frenesia\"\u201d che tutti pervadeva in quel periodo, con la convinzione di essere fedeli al giuramento al re, anche mutando di parte, oppure di \u201c\"leggerezza ed inquietudine\"\u201d \u2026 che contraddistingueva la marina, un po\u2019 come era nella sua tradizione, come gi\u00e0 Caracciolo aveva fatto nel 1799.\nLe parole del de Cesare indicano che la dinastia borbonica si trovava spesso in grave crisi di consenso nei livelli pi\u00f9 alti delle classi dirigenti, nonostante gli alti ufficiali di marina fossero di diretta nomina reale come gli alti gradi dell\u2019esercito, scelti tra i sudditi, spesso con titoli nobiliari, ritenuti pi\u00f9 fedeli alla monarchia, se poi spesso i generali pur non essendo corrotti, si ritiravano evitando lo scontro, si pu\u00f2 desumere che la dinastia borbonica non era considerata un valore per il quale impegnarsi e quindi che la dinastia stessa era al suo epilogo.\nUna prova della poca popolarit\u00e0 della monarchia borbonica \u00e8 rappresentata dal viaggio di Garibaldi da Salerno a Napoli, che effettu\u00f2 con una scorta minima, la numerosa popolazione festante e i militari al suo passaggio non attentarono mai alla sua vita, anche se le condizioni di scarsa scorta lo rendevano facile, ugualmente a Napoli, durante la sfilata in carrozza scoperta Garibaldi avrebbe potuto essere colpito molte volte, particolarmente quando passava di fronte ai forti: Forte Carmine e Castel Nuovo con i cannoni carichi e puntati, invece nessuno ha neppure tentato di uccidere Garibaldi e nella enorme confusione sarebbe stato agevole.\nAlcuni critici basano le loro supposizioni sui numeri degli schieramenti, sulla carta notevolmente a vantaggio delle forze borboniche, dimenticando che i garibaldini erano animati da un ideale per il quale erano disposti a sacrificare la propria vita e in un\u2019epoca in cui le armi erano ancora tecnologicamente poco evolute, il grande idealismo ispirato da un forte sentimento patriottico svolgeva un ruolo molto importante e spesso determinante ai fini della vittoria sul campo tra opposti schieramenti.\nA tale ultimo riguardo si sottolinea che, a Roma, Porta Cavalleggeri nel 1849 Garibaldi con i suoi volontari era riuscito a sconfiggere e mettere in fuga i ben pi\u00f9 numerosi e famosi soldati francesi del generale Oudinot e le tante altre battaglie vinte da Garibaldi, anche in Sudamerica, molto spesso in notevole inferiorit\u00e0 numerica, in particolare, in occasione della Guerra franco-prussiana, vincendo la Battaglia di Digione e impadronendosi della bandiera del 61\u00ba Reggimento prussiano conservata a Parigi, Garibaldi con i suoi volontari \u00e8 stato l'unico a vincere una battaglia contro l'Esercito prussiano che aveva sconfitto l'Esercito francese, lo stesso generale prussiano Karl Von Kettler afferm\u00f2 che se le armate francesi fossero state comandate da Garibaldi i Prussiani avrebbero perduto pi\u00f9 di una bandiera . Per questo motivo a Parigi la Francia ha intitolato a Garibaldi l'importante Boulevard Garibaldi, oltre a una Piazza Garibaldi con la statua e una stazione della metropolitana parigina.\nPer concludere si evidenzia anche che, con la nascita del Regno d'Italia (1861-1946), i generali e gli ufficiali, inquadrati nel Regio Esercito, in quanto provenienti dai territori dell\u2019ex Regno delle Due Sicilie e quelli formatisi successivamente al 1861, hanno poi sempre mostrato fedelt\u00e0 al Re d\u2019Italia in tutte le guerre successive, gi\u00e0 a partire dal 1866.\nLo storico de Cesare rappresenta come segue la situazione presente nelle forze armate borboniche all'epoca dei fatti: \nSpedizione dei Mille nella cultura di massa.\nStampa dell'epoca.\nLa partenza di Garibaldi per la Sicilia era stata commentata da molti giornali internazionali, che riportavano notizie a volte molto diverse da quelle poi accertate dagli storici, sia sul numero dei volontari, sia delle armi imbarcate, oltre che sul numero delle navi, che secondo la stampa di quei giorni, risulterebbero superiori alle due conosciute.\nLe vicende militari della Spedizione in Sicilia venivano commentate dalla stampa internazionale in articoli con notizie riferite da fonti, che pur potendo commettere eventuali errori di valutazione, rappresentavano comunque la testimonianza diretta da parte di chi si trovava sui luoghi degli avvenimenti. Secondo tali fonti giornalistiche il numero dei siciliani insorti in tutta la Sicilia veniva stimato tra i 20.000 o 30.000.\nIllustrazioni.\nLa spedizione dei Mille \u00e8 stata molto rappresentata per immagini, quasi sempre disegni, effettuati anche da corrispondenti dei giornali sui luoghi dove si svolgevano i fatti. Si tratta a volte di immagini forse un po\u2019 retoriche o idealizzate, che comunque sono entrate nell\u2019immaginario popolare, contribuendo a far conoscere la spedizione dei Mille e ad alimentarne il mito. Parecchie immagini della campagna del 1860 provengono da giornali dell'epoca come il britannico \"The Illustrated London News\" a mezzo del corrispondente e artista Henry Vizetelly, il francese \"L'Illustration\" e il torinese \"Il Mondo Illustrato\"."}
{"id": "561617", "revid": "123899342", "url": "https://it.wikipedia.org/wiki?curid=561617", "title": "Riccardo Tesi", "text": "Biografia.\nDagli esordi decisamente folk nel 1978 al fianco di Caterina Bueno, la storia musicale di Tesi va dalla tradizione toscana al confronto con quelle italiane, basche, inglesi, francesi e malgasce, con il jazz, il liscio e la canzone d'autore.\nIl suo strumento preferito \u00e8 l'organetto diatonico, antenato della fisarmonica, al quale ha consacrato il disco \"Il ballo della lepre\" (1981).\nNel 2002 ha ricevuto a Castelfidardo il premio \"La voce d'oro\".\nCollaborazioni musicali: col gruppo sardo-toscano Ritmia, il duo col mandolinista nizzardo Patrick Vaillant, lo spettacolo di canzoni occitane \"Anita, Anita\" con Vaillant e Jean Marie Carlotti, il trio di organetti \"Trans Europe Diatonique\" con John Kirkpatrick e Kepa Junkera, il trio jazzistico ancora con Vaillant e Gianluigi Trovesi, col malgascio Justin Val\u00ec, con la cantante sarda Elena Ledda, con il gruppo siciliano Dounia, la portoghese Amelia Muge, con l'arpista Vincenzo Zitello, con il clarinettista Gabriele Mirabassi, il tamburellista Carlo Rizzo, con il pianista Rocco de Rosa, il flautista lusitano Rao Kyao, con il jazz partenopeo di Maria Pia de Vito, con i chitarristi Beppe Gambetta e Peppino D'Agostino, con l'etnojazz di Daniele Sepe, con artisti dell'area rock come Francesco Magnelli, Ginevra Di Marco (ex CSI e PGR), Piero Pel\u00f9, Gianna Nannini e con il DJ Ominostanco fino alla canzone d'autore italiana con Ivano Fossati, Fabrizio De Andr\u00e9, Ornella Vanoni, Gianmaria Testa, Giorgio Gaber, Carlo Muratori, Tosca, la Banda Osiris (\"La canzone dell'amore inventato\", Banda.25), Stefano \"Cisco\" Bellotti, Cristina Don\u00e0 (\"Torno a casa a piedi\"), Giua, Massimiliano Larocca nel suo disco sulle liriche di Dino Campana.\nFormazione.\nLa band di Tesi (organetto diatonico) \u00e8 composta da:"}
{"id": "561619", "revid": "599013", "url": "https://it.wikipedia.org/wiki?curid=561619", "title": "Giorgio Braglia", "text": "Carriera.\nProviene da una famiglia famosa nel calcio italiano: il padre Renato, cugino dei fratelli Sentimenti e primatista nelle presenze con la maglia del , \u00e8 stato calciatore in Serie A.\nDopo una prima parte di carriera in cui alterna buone stagioni in Serie B (con Modena, e ) ad annate in massima serie vissute essenzialmente da rincalzo (solo 8 presenze e una rete, in due anni, con e ), nell'estate del 1973 viene ingaggiato dal allenato da Lu\u00eds Vin\u00edcio, dove vive il periodo pi\u00f9 brillante della propria carriera.\nNelle tre stagioni in Campania disputa infatti 80 partite di campionato segnando 24 reti (la met\u00e0 nel solo campionato di Serie A 1974-1975, che gli varranno il sesto posto nella classifica dei cannonieri), e contribuisce attivamente al secondo posto finale dei partenopei nella stagione 1974-1975 e alla vittoria della Coppa Italia 1975-1976 (suo uno dei quattro gol che gli azzurri segnarono al nella finale dell'Olimpico).\nDopo il periodo napoletano Braglia viene ceduto nel 1976 al . Se in campionato il suo contributo \u00e8 assai limitato con soli 3 incontri disputati, \u00e8 invece decisivo per la conquista della Coppa Italia 1976-1977, torneo di cui si aggiudica il titolo di capocannoniere con 6 reti (a pari merito col compagno di squadra Egidio Calloni) andando a segno anche nella finale di San Siro contro i concittadini dell'.\nCi\u00f2 non gli vale tuttavia la conferma per la stagione successiva, sicch\u00e9 nella sessione autunnale di calciomercato fa ritorno dopo un lustro al Foggia, dove la stagione sar\u00e0 negativa sia per il calciatore (8 sole presenze e nessuna rete) sia per la squadra pugliese, retrocessa in Serie B. Scende quindi in C2 al Cosenza, dove realizza 4 gol in 12 presenze. Dopo quest'annata Braglia abbandona il calcio ad alto livello.\nIn carriera ha totalizzato complessivamente 99 presenze e 25 reti in Serie A, e 95 presenze e 19 reti in Serie B."}
{"id": "561637", "revid": "6923", "url": "https://it.wikipedia.org/wiki?curid=561637", "title": "Libri delle Cronache", "text": "I due libri delle Cronache (ebraico \u05d3\u05d1\u05e8\u05d9 \u05d4\u05d9\u05de\u05d9\u05dd \"divr\u00e9 ha-yamim\", \"cose dei giorni\"; greco A'-B' \u03a0\u03b1\u03c1\u03b1\u03bb\u03b5\u03b9\u03c0\u03bf\u03bc\u03ad\u03bd\u03c9\u03bd \"1-2 Paraleipomen\u014dn\", \"I e II [libro] delle omissioni\"; latino \"1-2 Paralipomenon\") sono due testi contenuti nella Bibbia ebraica (Tanakh, dove sono contati come un testo unico) e cristiana.\nSono scritti in ebraico e, secondo l'ipotesi maggiormente condivisa dagli studiosi, la loro redazione definitiva, ad opera di autori ignoti, \u00e8 collocata attorno al 330-250 a.C. in Giudea. Rappresentano una rielaborazione della storia degli Ebrei gi\u00e0 narrata negli altri testi storici.\nIl primo libro \u00e8 composto da 29 capitoli contenenti varie genealogie da Adamo a Davide e la descrizione del suo regno (fino al 970 a.C. circa). Il secondo libro \u00e8 composto da 36 capitoli descriventi il regno di Salomone e la storia del regno di Giuda, la sua distruzione, l'esilio babilonese e il ritorno (dal 970 a.C. circa al 538 a.C.)\nIl Cronista.\nI due Libri delle Cronache (letteralmente in ebraico \"Parole dei Giorni\") ripropongono molte delle vicende gi\u00e0 narrate nei due Libri di Samuele e nei due Libri dei Re. Ma non si tratta di una pura e semplice riedizione, come potrebbe apparire a prima vista. Quei libri appartengono infatti alla tradizione deuteronomistica, mentre l'autore di questi due libri, definito il Cronista, appartiene alla cosiddetta \"Tradizione Sacerdotale\", la stessa del primo capitolo della Genesi. Tale tradizione sorge a Babilonia durante l'Esilio; a differenza del Deuteronomista, essa ha chiaro alla mente un preciso progetto che non \u00e8 solo storico, ma anche e soprattutto religioso. \nInfatti il Cronista non si limita ad esporre fatti, come fa il Deuteronomista nella famosa \"Successione al Trono di Davide\". Egli seleziona e rielabora i dati allo scopo di esaltare principalmente il Tempio ed il Culto in Gerusalemme, intesa come il cuore stesso della fede e dell'identit\u00e0 di Israele come popolo. Non a caso, sui 19 capitoli dedicati dal Primo Libro al Regno di Davide, ben 10 sono dedicati al trasporto dell'Arca dell'Alleanza in Gerusalemme ed alle disposizioni del re a proposito della costruzione del Tempio, come se a suo figlio Salomone non fosse rimasto che mettere in atto le disposizioni paterne. Altri 8 capitoli del Secondo Libro sono poi dedicati all'effettiva costruzione di quella che fu definita l'ottava meraviglia del mondo antico. La storia narrata dal Cronista \u00e8 dunque in realt\u00e0 una Storia Sacra, una storia che ruota attorno al Tempio.\nL'attendibilit\u00e0 storica dei Libri delle Cronache \u00e8 spesso problematica e, come osservano gli studiosi della Bibbia Edizioni Paoline, il redattore \"esclude tutto ci\u00f2 che pu\u00f2 offuscare la gloria di Davide e di Salomone, sorvola su tutta la storia del Regno del Nord. Quando si tratta dei leviti, ardisce introdurre delle sconvolgenti correzioni e modifiche nelle fonti, idealizza le figure di Davide e Salomone, applica in tutti i casi e in forma molto rigida il principio del contrappasso, crea i discorsi religiosi e polemici dei re, inventa oracoli di profeti, maggiora i numeri, non rifugge dagli anacronismi, sottolinea i diretti interventi di Dio in favore dei Giudei. Il Cronista ci fornisce una storia midrascica, cio\u00e8 una riflessione immaginativa ed uno sviluppo di dati storici, a partire dalla S. Scrittura nel senso della Tradizione\"; inoltre, come evidenziano gli esegeti dell'interconfessionale Bibbia TOB, il testo, al pari degli altri libri biblici, ha anche risentito di errori di trasmissione in quanto \"il Cronista ha conosciuto il testo ebraico di Samuele-Re in uno stato pi\u00f9 antico di quello che attualmente possediamo, e sia Samuele-Re che Cronache hanno subito l'inevitabile manomissione dei copisti\". Notano gli stessi esegeti, come tra gli esempi di incongruenze storiche vi sia l'episodio in , relativo alla deportazione, in cui \" il Cronista, per il quale gli avvenimenti ricordati sono lontani, confonde le due deportazioni menzionate nel libro dei Re (2Re15,29 e 17,3-6): la prima nel 734 riguard\u00f2 la Transgiordania, la seconda nel 721 invest\u00ec la Samaria e il regno d'Israele; inoltre, egli accenna a due re d'Assiria, Pul e Tiglat-Pilezer, ma questi due nomi si riferiscono allo stesso personaggio, mentre la seconda deportazione fu portata a termine da Salmassar e Sargon\"; un altro esempio di anacronismo si trova in dove \"il Cronista, che fa cantare il salmo al tempo di Davide, non poteva parlare del tempio che ancora non esisteva\".\nEsilio e dominazione persiana.\nI Libri delle Cronache sarebbero stati redatti da gruppi di israeliti di stirpe sacerdotale levitica nella provincia di Jehud, ex colonia babilonese che assunse il nome di Yehud Medinata a seguito del trasferimento alla regola dei Persiani, in un tempo in cui la comunit\u00e0 ebraica avvertiva particolarmente il contrasto fra l'ordine sociale del periodo del Primo e del Secondo Tempio e quello imposto della dominazione dei Persiani. L'identit\u00e0 e il fattore unificante del popolo ebraico sono rappresentati dall'elemento religioso e non pi\u00f9 da quello storico. La maggior parte dei commentatori fissava l'intervallo di datazione fra la fine della cattivit\u00e0 babilonese e l'inizio dell'et\u00e0 ellenistica, scelta come limite superiore per la totale assenza di un qualsiasi influsso della teologia ellenistica e del greco ellenistico.\nSecondo il teologo protestante svizzero Thomas Willi, durante l'esilio babilonese gli Ebrei avrebbero continuato a praticare i sacrifici come accadeva al tempo del Primo Tempio di Gerusalemme. Caduto il Regno di Giuda, venne meno la continuit\u00e0 liturgica e istituzionale che non si erano interrotte fra il Primo Tempio e l'esilio: se il Secondo Tempio fu percepito dagli Ebrei ancora come la dimora di JHWH, tuttavia esso non si identificava pi\u00f9 con la dimora del re e del suo Dio, ma come la dimora di un Dio universale che non era pi\u00f9 vistp come un elemento unificante del popolo ebraico. La tendenza universalistica della nuova religiosit\u00e0 ebraica del Secondo Tempio favor\u00ec successivamente l'assorbimento delle comunit\u00e0 ebraiche all'interno della cultura religiosa dell'Impero Persiano. Malgrado l'indipendenza proclamata dalla provincia di Jehud, agli Ebrei non fu pi\u00f9 possibile continuare a sviluppare le proprie tradizioni descritte nel Pentateuco e nella storia del Deuteronomio. \nSi ebbe quindi una fase di \"riappropriazione\" della propria identit\u00e0 storica con i Libri dell Cronache e l'esegesi dei testi antichi, seguita da una fase di \"integrazione\" con i Persiani, nella nuova consapevolezza di appartenere ad un'umanit\u00e0 universale.\nSecondil Willi, i figli di Davide non si opposero all'instaurazione di un monarca non israelita che era devoto al culto di divinit\u00e0 pagane, bens\u00ec riuscirono a integrarsi in un nuovo ordine sociale multireligioso, multietnico e tollerante che lasci\u00f2 loro il diritto di celebrare la Pasqua Ebraica nelle date e nei modi prescritti dal Pentateuco: una prova determinante sarebbe la lettera pasquale indirizzata dal re Dario II alla comunit\u00e0 ebraica di Elefantina, datata all'anno 419 a.C.\nDatazione.\nIn 1 Cr si dice che i capofamiglia delle Trib\u00f9 d'Israele offrirono tra l'altro \u00ab diecimila darici \u00bb per la costruzione del Tempio di Salomone. Ma si tratta di un evidente anacronismo: come dice il nome, queste monete furono fatte coniare dall'imperatore persiano Dario I (522-486 a.C.), del quale portavano l'effigie. Al tempo di Davide e di Salomone le monete non erano neppure in uso; evidentemente il Cronista trasporta al tempo dei Re un'abitudine corrente alla sua epoca. Questo \u00e8 uno dei pi\u00f9 validi argomenti usato da chi data i Libri delle Cronache al V secolo a.C.\nIl secondo argomento si collega a quanto detto nel paragrafo precedente: il Tempio di Gerusalemme \u00e8 centrale nel libro proprio perch\u00e9 viene additato dal Cronista come simbolo di speranza e di fiducia per gli Ebrei ritornati in Palestina dopo l'esilio, e costretti a vivere tra mille difficolt\u00e0 materiali e morali.\nMa ci viene in aiuto anche la pi\u00f9 vistosa differenza tra il Cronista e il Deuteronomista, e cio\u00e8 il fatto che il primo ignora totalmente le vicende del Regno Settentrionale, come se non valesse la pena di spendere parole per degli \"eretici\" che avevano abbandonato la purezza del culto nel Santo dei Santi di Gerusalemme. \u00c8 probabile che dietro questa scelta ci sia un ben preciso intento polemico: nel IV secolo a.C. i Giudei gerosolimitani erano in forte contrasto con i Samaritani, insediati dagli Assiri nei territori che erano appartenuti al Regno del Nord.\nFonti.\nIl Cronista attinge spesso dai Libri di Samuele e dei Re (ci\u00f2 dimostra che essi sono antecedenti al suo lavoro), talvolta riprendendo alcuni passi quasi alla lettera, ma in 1 Cr sono citate anche le presunte fonti utilizzate dal Cronista per redigere il suo primo libro: gli \"Atti del Veggente Samuele\", gli \"Atti del Profeta Natan\" e gli \"Atti del Veggente Gad\". Bisogna far notare che i Profeti d'Israele si dividono in due gruppi, i \"profeti scrittori\" e i \"non scrittori\". Dei primi ci sono pervenuti lunghi testi: \u00e8 il caso di Isaia, Geremia ed Ezechiele. Dei secondi invece non ci \u00e8 pervenuto nulla: Samuele, Natan, Elia ed Eliseo sono tra questi.\nNaturalmente nulla vieta che anche Samuele e Natan abbiano scritto dei propri libri di visioni, che non ci sono pervenuti, ma bisogna ricordare che Samuele mor\u00ec prima che Davide salisse al trono, ed \u00e8 dunque assai improbabile che possa aver scritto degli atti del \"re Davide\". A quei tempi poi la scrittura era assai meno diffusa di quanto non sarebbe stato all'epoca dei profeti scrittori; considerando anche l'assoluta mancanza di altri riferimenti a questi scritti, \u00e8 pi\u00f9 probabile che si tratti di un espediente letterario del Cronista, che ha voluto dare al proprio scritto un'autorevolezza pari a quella di altri scritti biblici. Allo stesso modo i Proverbi o il Qoelet sono posti sotto l'egida di re Salomone per accrescerne il valore e la sacralit\u00e0, un po' come Alessandro Manzoni sostenne di aver tratto i suoi \"Promessi Sposi\" dalla famosa pergamena seicentesca.\nQuesto naturalmente non significa che il Cronista abbia inventato di sana pianta tutto ci\u00f2 che racconta; egli poteva sicuramente consultare ottime fonti documentarie per noi perdute, in parte diverse da quelle dei Libri dei Re.\nContenuto.\nSuddivisione del testo.\nIl Primo Libro delle Cronache descrive le vicende del popolo ebraico dalle origini leggendarie fino all'XI secolo a.C. attraverso delle genealogie, e poi dei re Saul e Davide in forma narrativa; il Secondo Libro parla solo in forma narrativa, parte dalla morte di Davide (circa 970 a.C.) e giunge fino alla distruzione del regno di Giuda nel 587 a.C.\nIn tutto i due libri comprendono 65 capitoli (29 nel primo e 36 nel secondo) che si possono suddividere in diverse parti:\nLe Genealogie.\nCome si \u00e8 detto, a differenza dei Libri di Samuele e dei Re, eminentemente narrativi, i Libri delle Cronache si aprono con 9 capitoli di genealogie nude e crude. Il primo versetto del Primo Libro comincia addirittura ex abrupto con una lista di tredici nomi: Adamo, Set, Enos, Kenan, Maalaleel, Iared, Enoch, Matusalemme, Lamech, No\u00e8, Sem, Cam e Jafet. Sono i nomi dei patriarchi antidiluviani tratti dal capitolo 5 della Genesi, come ad indicare che il Cronista vuole ritornare alle origini pi\u00f9 remote della storia, a partire dallo stesso primo uomo (anche il Vangelo di Luca, capitolo 3, riporter\u00e0 la genealogia di Ges\u00f9 fino ad Adamo).\nIn pratica, con nove capitoli di genealogie, tra le quali si rintracciano praticamente tutti i protagonisti del Pentateuco, il Cronista intende riassumere l'intera vicenda storico-religiosa di Israele antecedente all'era monarchica. Un procedimento analogo sar\u00e0 adottato anche nel Nuovo Testamento da Matteo e Luca, che presenteranno delle genealogie di Ges\u00f9 per ricollegarlo a tutta la Storia della Salvezza a Lui precedente. I due evangelisti hanno tra l'altro attinto copiosamente agli elenchi del Cronista per compilare le loro genealogie.\nQuello genealogico era un vero e proprio genere letterario, in voga presso vari popoli dell'Oriente Antico, seppure con minore frequenza che nell'Antico Testamento. Le genealogie servono a far riscoprire l'identit\u00e0 stessa di un popolo come nazione, ma anche a legittimare l'accesso a determinate posizioni sociali. Ad esempio, chi voleva essere sacerdote in Israele doveva poter dimostrare, elenchi genealogici alla mano, di discendere da Levi, figlio di Giacobbe e fondatore della trib\u00f9 sacerdotale. Questo aspetto divenne particolarmente importante nell'era postesilica, a cui abbiamo detto risalire il lavoro del Cronista, quando i Giudei tentavano di ritrovare la loro stessa identit\u00e0 culturale e religiosa dopo lo choc di aver vissuto settant'anni nel bel mezzo del sincretismo e del cosmopolitismo babilonese.\nNelle genealogie e negli elenchi riportati dal Cronista si riscontrano parecchie incongruenze dovute sia al sommarsi di vari strati redazionali che all'uso di differenti fonti in contraddizione, oltre che a varianti dovute ai copisti. Gli esegeti cristiani notano, ad esempio, come \"la lista dei figli di Manasse \u00e8 data dai vv. 14-19, che pongono parecchi e difficili problemi. [...] \u00c8 difficile trovare una spiegazione soddisfacente a tutte queste difficolt\u00e0, e ogni tentativo di affrontarle correggendo il testo rimane semplicemente congetturale\" e - in merito agli elenchi di sacerdoti, discendenti di Levi, cantori e residenze dei figli Aronne, presentate in - osservano che \"questi lunghi elenchi sono per la maggior parte aggiunte composte a partire da dati biblici, da fonti non verificabili e da combinazioni arbitrarie\"; anche tra i discendenti di Giuda e Beniamino vi sono importanti discrepanze: \"le informazioni sulla discendenza di Beniamino nel c. 8, sono di genere diverso e a volte difficile a comprendersi. Esse ripetono altre liste che si trovano in 7,6-12 o in 9,35-44, ma con delle varianti\", mentre \"nella sezione di Giuda si notano una sequenza caotica e delle ripetizioni, risultanti dal mantenimento di notizie che riguardano la presenza di trib\u00f9 non israelitiche, come Ieracmel e perfino Caino, tra i progenitori di Davide. [...] Viene dunque mantenuta non soltanto la genealogia effettiva, ma anche una variante nella quale sono inseriti degli antenati non edificanti, con il risultato che un fratello diventa zio o persino padre\" e \"questo lungo brano \u00e8 in realt\u00e0 un coacervo di documenti riguardanti Giuda e Davide, radunati in maniera tale da tradire l'intenzione dell'autore [...] Cos\u00ec troviamo una prima lista di discendenti al c.2, una seconda lista in 4,1-23 e un brano centrale sui discendenti di Davide al c. 3\".\nDa Dan a Bersabea.\nQuest'espressione \u00e8 usata in 1 Cr per indicare la totalit\u00e0 del territorio di Israele, secondo un procedimento tipico delle culture semitiche e detto di \u00ab inclusione \u00bb: indicare le due estremit\u00e0 di una realt\u00e0 significa indicarla nella sua interezza. Dan (oggi Tel Dan), in ebraico \"giudizio\", si trova all'estremit\u00e0 settentrionale della Terra di Canaan, presso la sorgente del fiume Giordano, mentre Bersabea (oggi Tel Be'er Sheva), in ebraico \"pozzo del giuramento\", si trova all'estremit\u00e0 meridionale della Giudea. \u00c8 un luogo rinomato nell'Antico Testamento, essendo teatro di vari eventi all'epoca dei patriarchi (vedi Gen ). Da notare che anche nell'Apocalisse Cristo definisce s\u00e9 stesso \u00ab l'Alfa e l'Omega \u00bb: un evidente esempio di inclusione, giacch\u00e9 questa espressione viene ad indicare l'intero alfabeto greco, e quindi la totalit\u00e0 del Creato."}
{"id": "561643", "revid": "767487", "url": "https://it.wikipedia.org/wiki?curid=561643", "title": "Laguna Beach", "text": "Laguna Beach \u00e8 una citt\u00e0 di 22.723 abitanti (2010) situata nella parte meridionale della contea di Orange, in California.\nL'istituzione pi\u00f9 famosa della citt\u00e0 \u00e8 il \"Festival of Art\", una esibizione a cadenza annuale che riunisce artisti e collezionisti e nota soprattutto per il \"Pageant of the Masters\", una sorta di gara in cui dozzine di volontari riproducono statue famose nel corso di una sola serata.\nGeografia fisica.\nLe coordinate sono 33\u00b031\u203253\u2033N, 117\u00b046\u20329\u2033W (33.531525, -117.769043)GR1. Secondo il \"Census Bureau\" degli Stati Uniti, l'area totale della citt\u00e0 si estende su 25.2\u00a0km\u00b2. Nel giugno del 2005 Laguna Beach ha subito forti dislivelli al terreno per le forti piogge che colpirono il sud della California in quel periodo.\nCaratteristiche.\nLa citt\u00e0 di Laguna Beach \u00e8 ben nota come la comunit\u00e0 degli artisti, con sette miglia di spiagge sabbiose lungo le relative nove miglia quadrate, canyon e colline litoranee. \nDurante l'estate arrivano oltre tre milioni di turisti per le sue spiagge pittoresche ed i festival dell'arte.\nNella cittadina di Laguna Beach \u00e8 stato girato il telefilm/reality show \"Laguna Beach\" in onda su MTV."}
{"id": "561644", "revid": "1543377", "url": "https://it.wikipedia.org/wiki?curid=561644", "title": "Dubai Waterfront", "text": "Il Dubai Waterfront \u00e8 un agglomerato di isole e canali artificiali in corso di costruzione a Dubai: \u00e8 per portata la pi\u00f9 grande costruzione architettonica di questo tipo al mondo.\nIl progetto.\nIl Dubai Waterfront occuper\u00e0 tutte le coste ancora libere sul Golfo persico controllate da Dubai, il pi\u00f9 popoloso degli Emirati Arabi.\nIncluder\u00e0 una serie di aree con residenze, zone commerciali, attrazioni e aree di divertimento. Il progetto intende \"creare un luogo di primissima classe per residenti, visitatori e affari nella citt\u00e0 dalla crescita pi\u00f9 rapida al mondo\".\nGestito dalla Dubai Waterfront Company, il progetto \u00e8 aperto a investimenti stranieri, ma il 51% delle quote sono detenute dalla Nakheel Properties.\nLe isole sono a forma di arco, e serviranno da riparo attorno a Jebel Ali, una delle tre Palm Islands, le pi\u00f9 grandi isole artificiali del mondo, a forma di palma e anch'esse costruite dalla Nakheel Properties. Il progetto comprende anche un grande porto commerciale e un canale di 75\u00a0km, l'Arabian Canal, che partendo dalla costa entrer\u00e0 fin dentro il deserto. In totale, comprende 440\u00a0km quadrati di costruzioni su acqua e terra, in un'area grande sette volte Manhattan, (New York). \u00c8 previsto che possa accogliere 1.5 milioni di persone.\nSi trova vicino al Dubai World Central International Airport, con accesso diretto alla Sheikh Zayed Road, e ad Abu Dhabi.\nIl progetto consiste di 10 aree principali, incluse Madinat Al Arab, che dovrebbe diventare il nuovo centro cittadino e affaristico del distretto di Dubai. Mandinat Al Arab \u00e8 stata costruita da un consorzio internazionale di architetti, urbanisti e costruttori di prestigio. Sar\u00e0 dominato dall'Al Burj, che una volta completato dovrebbe diventare alto tra 700 e 1.000 metri: l'edificio pi\u00f9 alto del mondo.\nLa prima fase della costruzione di Madinat Al Arab (completata al 30%) \u00e8 stata mostrata nel giugno 2005 a un gruppo scelto di privati e istituzioni dell'area del Golfo, per attrarre investimenti. Entro cinque giorni era stato interamente venduto, per oltre 13 miliardi di Dirham (3 miliardi di euro).\nAltre zone chiave sono Al Ras:"}
{"id": "561645", "revid": "6282", "url": "https://it.wikipedia.org/wiki?curid=561645", "title": "Cui prodest scelus, is fecit", "text": ""}
{"id": "561651", "revid": "1632387", "url": "https://it.wikipedia.org/wiki?curid=561651", "title": "Dubai Mall", "text": "Il Dubai Mall \u00e8 il pi\u00f9 grande centro commerciale del mondo per numero di negozi (circa 1200), occupa a Dubai una superficie lunga 700 metri e larga 600 metri raggruppati in almeno 10 centri all'interno dell'intero complesso e che contano, tra l'altro, 16000 posti auto. Tutt'intorno sorgono altre strutture residenziali, sia grattacieli, sia complessi a pochi piani nonch\u00e9 la torre pi\u00f9 alta del mondo, il Burj Khalifa. La costruzione dell'area attorno e il completamento del centro commerciale sono stati completati nel 2015 mentre il costo dell'intero investimento si aggira intorno ai 20 miliardi di dollari.\nL'accesso alla struttura \u00e8 possibile attraverso la Doha Street, ricostruita su due livelli nell'aprile del 2009.\nDopo due rinvii, il Dubai Mall ha aperto il 4 novembre 2008, con circa 600 negozi, rendendolo il centro commerciale pi\u00f9 grande mai aperto al mondo per numero di negozi. Non \u00e8 comunque il pi\u00f9 grande per dimensione essendo superato da molti centri commerciali come il South China Mall, che \u00e8 il pi\u00f9 grande al mondo, il Golden Resources Mall, l'SM City North EDSA, e l'SM Mall of Asia.\nThe Dubai Mall ha registrato un numero di visitatori che hanno acquistato il biglietto per il Dubai Aquarium e Discovery Centre superiore a 60.000 nei primi cinque giorni successivi alla sua apertura.\nIl Dubai Mall ha ospitato oltre 3 milioni di visitatori nel mese di aprile del 2009, mentre le attrazioni presenti nel centro oltre 750\u00a0000 visitatori ogni settimana..\nDescrizione.\nCon quasi 400.000 metri quadrati di superficie (l'equivalente di circa 50 campi di calcio), il Dubai Mall ha un'area interna di circa 200.000\u00a0m\u00b2 e un'area commerciale di 150.000\u00a0m\u00b2, circa le stesse dimensioni del West Edmonton Mall.\nIn precedenza, a partire dal 2003, il titolo di maggior centro commerciale del Medio Oriente era detenuto dal City Stars situato al Cairo (Egitto) e dotato di una superficie di 740.000 metri quadrati.\nIl Dubai Mall \u00e8 organizzato su 10\u00a0\u2013 15 'centri nel centro', per un'area totale di circa 836.000\u00a0m\u00b2 di negozi (comprendenti 1200 attivit\u00e0, quando pienamente operativo). Tra le attrazioni del centro commerciale si trovano: il pi\u00f9 grande suq dell'oro al mondo, con 220 orafi e gioiellieri. Altre attrazioni sono il primo parco a tema coperto SEGA nel Medio Oriente, \"SEGA Republic\" ; Kidzania, un centro per l'intrattenimento \"educativo\" di 8.000 metri quadrati; un cinema multisala con 22 schermi, il pi\u00f9 grande di Dubai; e il cosiddetto The Grove, un ampio corridoio con il tetto che pu\u00f2 essere ripiegato completamente. Sono anche presenti pi\u00f9 di 160\u00a0luoghi ove mangiare o bere, un supermercato e un negozio di cibo biologico. Tra i negozi ci sono alcuni marchi britannici, anche se non tutti hanno aperto subito: Hamley's, 3.000 metri quadrati di giocattoli con una ricostruzione in scala 1:1 di Regent Street, gestito da \"Retail Arabia\". Bloomingdales, aperto nel 2010 e Galeries Lafayette, aperto nel febbraio 2009. Il complesso ospita anche un albergo di lusso con 250 stanze e 120 tra bar e ristoranti. Dispone di oltre 14.000 posti auto su tre blocchi, con annesso servizio di parcheggiatori.\nIl centro commerciale ha vinto cinque premi. Uno di questi \u00e8 il Retail Future Project Awards a MAPIC, Cannes, nel 2004, come \"Best Retail Development Scheme (Large)\", \"Best Use of Lighting in a Retail Environment\". E il Dubai Mall brochure has won three awards at the Summit Creative Awards 2005, in Portland (Oregon); Gold award for \"Best Art Direction / Graphic Design\", Silver award for \"Best 4-colour B2B Brochure\", and \"Judges Special Recognition award\".\nDubai Aquarium e Zoo Sottomarino.\nIl Dubai Mall's Aquarium e il Discovery Centre, installati e gestiti dall'Oceanis Australia Group, hanno ottenuto il Guinness World Record ufficiale per il possesso del pannello in vetro acrilico pi\u00f9 grande del mondo (32.88\u00a0m larghezza \u00d7 8.3\u00a0m altezza \u00d7 750\u00a0mm spessore per un peso totale di 245,614\u00a0kg). Il suo spessore pu\u00f2 resistere alla pressione dei 10\u00a0milioni di litri d'acqua dell'acquario e la sua trasparenza permette ai visitatori di osservare le oltre 33\u00a0000\u00a0specie marine. Inoltre la capacit\u00e0 di 10 milioni di litri, lo rende l'acquario sospeso pi\u00f9 grande del mondo. Nel febbraio del 2010, una perdita della vasca ha causato una parziale evacuazione della clientela e la chiusura anticipata di alcuni negozi.\nIl Dubai Mall ha adottato la Politica Standard Internazionale per il Trattamento Etico e Rispettoso degli Animali.\nSEGA republic.\nSEGA Republic \u00e8 un parco divertimento a tema che si estende su una superficie di oltre 7.000\u00a0m\u00b2 all'interno del centro commerciale. Venne aperto il 21 agosto 2009. Nel Sega Republic ci sono oltre 150 giochi con cui i visitatori possono divertirsi. L'ingresso \u00e8 posizionato al secondo piano del Dubai Mall.\nReel Cinemas.\nIl \"Reel Cinema\" ha aperto il 14 agosto del 2009 al secondo piano del Dubai Mall. La multisala \u00e8 composta da 22 sale cinematografiche con oltre 2.800 posti.\nQuando raggiunger\u00e0 il pieno regime, il reel cinema diventer\u00e0 il pi\u00f9 grande cinema nella regione. Dal giorno della sua apertura, pi\u00f9 di 10.000 visitatori hanno visitato la multisala in una sola settimana.\nNegozi.\nIl Dubai Mall contiene oltre 1.200 negozi e catene come le Galeries Lafayette, Debenhams, Bloomingdale's e Marks &amp; Spencer.\nCostruzione.\nIl centro \u00e8 stato costruito grazie alla joint venture tra Dutco Balfour Beatty, Al Ghandi/CCC e Turner Construction per la Emaar Properties e il suo completamento era programmato per il 2006, sostenendo che avrebbe avuto la dimensione di \"50 campi da calcio internazionali\". La maggior parte dei lavoratori impiegati durante la costruzione del centro commerciale provenivano da India, Pakistan, Bangladesh e Sri Lanka.\nLa copertura cellulare interna per il Dubai Mall \u00e8 stata commissionata, integrata e gestita da Motorola Dubai per Etisalat &amp; DU."}
{"id": "561655", "revid": "367445", "url": "https://it.wikipedia.org/wiki?curid=561655", "title": "Peugeot 403", "text": "La 403 \u00e8 una vettura di classe medio-alta prodotta dal 1955 al 1967 dalla casa francese Peugeot. Fu la prima vettura della casa francese a superare il milione di esemplari venduti, la prima vettura francese a montare ufficialmente un diesel prodotto in grande serie e anche la prima Peugeot con carrozzeria disegnata da Pininfarina.\nStoria e profilo.\nGenesi del modello.\nIl progetto destinato alla realizzazione della futura \"403\" fu avviato gi\u00e0 nel 1950 con l'intento di diversificare la gamma Peugeot, che dal 1948 era costituita solamente da un unico modello, vale a dire la 203. All'orizzonte si stavano profilando i primi studi automobilistici condotti da diverse case automobilistiche per vetture di serie con carrozzeria ponton a parafanghi integrati e a tre volumi. Alcuni modelli, come l'Alfa Romeo 1900, erano addirittura stati appena lanciati. Anche molti atelier automobilistici stavano gi\u00e0 considerando da qualche tempo i possibili sbocchi commerciali di berline da famiglia a tre volumi. Dal canto suo Peugeot aveva l'esigenza di produrre un nuovo modello pi\u00f9 elegante, dalle doti di abitabilit\u00e0 sensibilmente migliorate e che, almeno inizialmente andasse a porsi un gradino pi\u00f9 in alto rispetto alla \"203\", pur condividendo con quest'ultima gran parte della base meccanica. Anche la capacit\u00e0 del bagagliaio doveva essere incrementata per conferire un valore aggiunto ai requisiti di praticit\u00e0 che una vettura da famiglia doveva necessariamente possedere.\nPeugeot si rivolse cos\u00ec a quello che gi\u00e0 all'epoca era uno dei pi\u00f9 rinomati carrozzieri europei, vale a dire Pininfarina. La stampa specializzata dell'epoca cattur\u00f2 nella seconda met\u00e0 del 1954 i primi esemplari quasi definitivi durante i consueti test su strada.\nPer la produzione si scelse come stabilimento quello di Sochaux, gi\u00e0 impiegato per la produzione della 203, che dovette essere ampliato per poter ospitare anche le nuove linee di produzione; venne quindi rilevato un nuovo lotto di terreno da 30\u00a0000 m\u00b2, di cui 18\u00a0000 destinati alla produzione della carrozzeria, 10\u00a0000 alla sua verniciatura ed ai rivestimenti degli interni e 2\u00a0000 alla produzione dei componenti specifici.\nLa presentazione ufficiale avvenne il 20 aprile 1955 al Trocad\u00e9ro di Parigi.\nDesign ed abitacolo.\nNella storia della casa francese, la 403 rappresenta una tappa assai importante: si tratta della prima vettura destinata anche all'esportazione su vasta scala.\nRispetto alla 203, la 403 era caratterizzata da un corpo vettura a tre volumi dalle forme arrotondate e risultava pi\u00f9 profilata rispetto alle classiche berline prodotte fino a quel momento. La linea era un susseguirsi di temi curvilinei, che partivano dal frontale, con cofano dotato di uno stemma del Leone Rampante sulla sua sommit\u00e0, con calandra ovale e fari tondi, e terminavano nella coda, piuttosto sfuggente e spiovente, e caratterizzata dai piccoli fari tondi posteriori. Di questi ultimi, quello sinistro poteva essere sollevato a mo' di coperchio incernierato sul lato posteriore e sotto di esso si trovava il bocchettone per il rifornimento di carburante. Sempre nella zona della coda, i massicci montanti posteriori erano dotati di bacchette direzionali (le frecce a lampeggiante sarebbero arrivate un anno e mezzo dopo). Un'altra caratteristica esterna era data dal tetto apribile, disponibile di serie fin dall'inizio.\nL'abitacolo, piuttosto classico nell'impostazione generale, era caratterizzato per\u00f2 da alcune soluzioni abbastanza innovative e particolari, come per esempio l'intera plancia rivestita di materiale morbido, in maniera tale da attutire le conseguenze per i due occupanti dei posti anteriori in caso di impatto frontale. Si trattava in pratica di una rudimentale soluzione per la sicurezza passiva ed \u00e8 stata la prima volta che un espediente del genere veniva adottato in un'automobile. Il resto della plancia era caratterizzato dalla presenza del grande vano portaoggetti sulla destra, affiancato dal posacenere, dalla mascherina per la griglia di ventilazione e dal tachimetro semicircolare subito dietro il volante a due razze, quest'ultimo dotato di clacson circolare tutt'intorno alla sua corona; anche il conducente poteva disporre di un posacenere, appena sotto il volante stesso, sulla sinistra.\nL'abitacolo, rispetto a quelle della 203, era pi\u00f9 luminoso grazie al sensibile aumento delle superfici vetrate ed era anche pi\u00f9 spazioso grazie all'aumento del passo di oltre 8\u00a0cm e allo spostamento del motore pi\u00f9 in avanti. I sedili erano tutti rivestiti in tessuto grigio, e davano posto a cinque persone.\nMigliorata anche la capienza del bagagliaio per il quale era disponibile a richiesta anche un set di valigie specifiche che andavano ad adattarsi allo spazio del vano bagagli nonostante la presenza della ruota di scorta.\nStruttura, meccanica e motori.\nCome la 203, anche la 403 era caratterizzata da una struttura a scocca portante in acciaio, una soluzione che stava via via diffondendosi in Europa proprio durante la prima met\u00e0 degli anni cinquanta, poich\u00e9 garantiva gi\u00e0 all'epoca una maggior rigidit\u00e0 unita ad un sensibile risparmio di peso. L'architettura meccanica era classica per quei tempi, con motore in posizione anteriore longitudinale e trazione posteriore.\nLa meccanica telaistica era ripresa da quella della 203, si ritrovano l'avantreno a ruote indipendenti con balestra trasversale ed ammortizzatori a leva, e il retrotreno ad assale rigido con molle elicoidali ed ammortizzatori idraulici. Quanto all'impianto frenante, esso era di tipo idraulico Lockheed, ed erano presenti quattro tamburi da 255 mm di diametro, ma senza servoassistenza, cos\u00ec come lo sterzo, del tipo a cremagliera.\nIl motore proposto al debutto era l'unit\u00e0 TN3 da 1468 cm\u00b3, derivato direttamente da quello della 203. La potenza del propulsore era di 58 CV, sufficienti a garantire una velocit\u00e0 massima di 135\u00a0km/h.\nLa trasmissione si avvale di un cambio a 4 marce, delle quali la pi\u00f9 alta era una marcia di riposo e la terza era in presa diretta, mentre la frizione era del tipo monodisco ed il ponte posteriore era a vite senza fine.\nEvoluzione.\nAlla sua presentazione fu proposta nel solo allestimento \"Luxe\": riscosse un gran successo di critiche, merito della sua linea riuscita e della qualit\u00e0 costruttiva, che le valse il primo posto in una graduatoria stilata all'epoca da una rivista francese dell'epoca in seguito ad un sondaggio condotto su un campione di 600 persone. In breve, gli ordini piovvero sempre pi\u00f9 fitti, a tal punto da allungare le liste di attesa fino a quasi un anno e a tal punto da costringere la casa francese a rimandare l'ampliamento della gamma con altri modelli perch\u00e9 non ci si poteva permettere di condividere le linee di montaggio della berlina con altre versioni.\nAlla fine del 1955 venne presentata una variante di base caratterizzata da un allestimento semplificato in quanto priva del tettuccio apribile e del bracciolo posteriore. Contemporaneamente, le versioni \"Luxe\" ricevettero uno specchietto di cortesia sotto l'aletta parasole destra, mentre il dispositivo lavavetri pot\u00e9 ora contare su due ugelli anzich\u00e9 uno solo.\nLe prime varianti di carrozzeria non arrivarono che al salone dell'automobile di Parigi del 1956, un anno e mezzo dopo la presentazione della berlina. Nella cornice della kermesse parigina furono svelate al pubblico la \"403 Familiale\" e la \"403 cabriolet\". Per quanto riguarda la prima, si trattava di una versione break a tre vetri laterali nata sul pianale allungato della normale berlina. L'allungamento dell'interasse di 23\u00a0cm ha permesso alla nuova vettura di poter accogliere tre file di sedili, cosicch\u00e9 pot\u00e9 dar posto fino ad 7 persone (oppure 8 persone di taglia leggera); possedeva anche un portellone con lunotto integrato che permetteva un pi\u00f9 facile accesso ai bagagli anche dall'interno. Una preserie di versioni Familiale aveva gi\u00e0 cominciato ad essere prodotta nel mese di aprile, ma il modello definitivo non esord\u00ec che a settembre.\nLa cabriolet, pi\u00f9 particolare e pi\u00f9 costosa, ebbe una diffusione molto pi\u00f9 ridotta rispetto alla berlina o anche alla stessa Familiale. La cabriolet di serie era sempre firmata da Pininfarina, anche se i primi dieci esemplari di preserie vennero realizzati da un carrozziere francese, Portout. Questi esemplari differivano per alcuni particolari da quella che sarebbe stata la versione definitiva. \nMeccanicamente l'unica differenza stava nella potenza del motore, salita da 58 a 60 CV. Dal punto di vista dell'allestimento era pi\u00f9 lussuosa della berlina \"Luxe\", visto che i sedili erano rivestiti in cuoio, mentre i tappetini erano in moquette anzich\u00e9 in gomma. Molti anni dopo la sua uscita di produzione, la \"403 Cabriolet\" sarebbe divenuta una star del cinema, grazie alla sua comparsa in pi\u00f9 occasioni nelle puntate televisive della serie Colombo.\nSubito dopo la chiusura del Salone di Parigi del 1956, vennero introdotte le versioni commerciali per il trasporto di merci, ossia: la \"403 Commerciale\", esteriormente simile alla Familiale ma con due sole file di sedili, delle quali la posteriore era abbattibile per aumentare la capacit\u00e0 di carico. Il livello di allestimento della Commerciale era molto semplificato e spartano. Vi furono anche l'arrivo della \"403 Fourgonnette T\u00f4l\u00e9e\" (in pratica una Commerciale con una sola fila di sedili e con i vetri posteriori sostituiti da lamiere), della \"403 Plateau-Cabine\", ossia della versione con pianale posteriore carrozzabile secondo le esigenze del proprietario, la versione \"403 Ambulance\" e la \"403 Camionette B\u00e2ch\u00e9e\", ossia la versione pick-up, che poi altro non era che una Plateau-Cabine munita di sponde laterali abbattibili e coperta con un telone.\nL'arrivo delle nuove varianti di carrozzeria fu l'occasione per alcuni aggiornamenti di dettaglio nella versione berlina: le bacchette direzionali furono sostituite con degli indicatori di direzione a lampeggiante, posti anteriormente proprio sotto i proiettori principali e posteriormente inglobati nei gruppi ottici; inoltre, una linea in acciaio comparve sulla fiancata, appena sopra le maniglie delle portiere; internamente, i due posacenere laterali vennero sostituiti da un unico posacenere centrale.\nNel gennaio del 1957 i copriruota divennero pi\u00f9 grandi, mentre tre mesi dopo, ad aprile, arrivarono nuovi rivestimenti per i sedili. Nel mese di settembre dello stesso anno, i tergicristalli che fino a quel momento si muovevano l'uno verso l'altro, divennero a movimento parallelo. La valigetta degli attrezzi fornita di serie divenne pi\u00f9 completa nella sua dotazione, mentre le portiere anteriori ricevettero una serratura a pulsante. In ottobre la lista optional si arricch\u00ec con l'arrivo di un nuovo cambio semiautomatico a 4 marce con frizione elettromagnetica Jaeger.\nL'anno successivo la 403 cominci\u00f2 ad essere esportata oltre i confini europei: tra i nuovi mercati c'era quello statunitense, dove le 403 vennero esportate con qualche piccola differenza rispetto al modello europeo, come i cerchi mutuati direttamente da quelli della versione cabriolet, gli pneumatici a spalla bianca e la presenza dello specchietto retrovisore sinistro (le versioni europee non avevano retrovisori esterni).\nIl Salone di Parigi del 1958 vide l'arrivo di nuovi aggiornamenti: il nuovo codice della strada francese impose l'eliminazione della testa di leone stilizzata dalla sommit\u00e0 del cofano motore. Al suo posto comparve una linea cromata longitudinale che tagliava in due il cofano stesso. Contemporaneamente, la denominazione del modello divenne pi\u00f9 in rilievo sul cofano, mentre scomparve del tutto dalla coda. Nell'abitacolo, i rivestimenti in similpelle divennero granulati anzich\u00e9 lisci. Sempre nel 1958, la potenza del motore pass\u00f2 da 58 a 65 CV.\nA novembre fu introdotta la \"403 Diesel\", prima Peugeot di serie a montare un motore a gasolio. Il suo propulsore TMD4 da 1816\u00a0cm\u00b3 era ad alimentazione atmosferica e raggiungeva una potenza massima di 48 CV, diciassette in meno rispetto alla versione a benzina, ma con maggiori doti di economia.\nNei primi mesi del 1959 venne modificato il clacson circolare, ridotto ora ad un semicerchio, mentre i sedili anteriori divennero regolabili in altezza e nell'inclinazione dello schienale. A settembre ricevette altri aggiornamenti di dettaglio: i paraurti con rostri ridisegnati, la marmitta con terminale cromato e le modanature laterali non pi\u00f9 arrotondate ma piatte.\nNel 1960 la 203 venne tolta di produzione; per sopperire alla mancanza di un motore di fascia inferiore, venne quindi introdotta la \"403/7\", dove la cifra finale indicava i\u00a0CV fiscali, sette anzich\u00e9 otto. Questa nuova versione montava il vecchio motore da 1290\u00a0cm\u00b3 che fino a quel momento equipaggiava la 203, con 54\u00a0CV contro i 58\u00a0CV della versione normale e contro i 42\u00a0CV della 203 uscente. Esteriormente la 403/7 era riconoscibile per la griglia a nido d'ape senza barra trasversale cromata, ma con uno scudetto Peugeot in posizione centrale.\nContemporaneamente vi fu anche il lancio della 404, versione pi\u00f9 moderna e dotata di un motore di cilindrata superiore, perci\u00f2 posizionabile un gradino pi\u00f9 in alto. Tra le altre novit\u00e0, anche la possibilit\u00e0 di avere la 403 Cabriolet con un hard-top al posto della capote in tela.\nNel luglio del 1961 la 403 Cabriolet venne tolta di produzione, mentre un anno dopo fu la volta delle versioni Familiale, Commerciale e Fourgonnette. \nIl 28 ottobre del 1966 fu la berlina a sparire definitivamente dai listini: gli ultimi esemplari furono venduti nel mese di dicembre. Nell'aprile del 1967 vennero tolte dal listino anche le ultime varianti rimaste, ossia la Plateau-Cabine, la Camionnette B\u00e2ch\u00e9e e Ambulance.\nRiepilogo caratteristiche.\nDi seguito vengono mostrate le caratteristiche delle varie versioni previste per la gamma \"403\" (esclusi i modelli furgonati e pick-up). I prezzi riportati sono in franchi francesi e si riferiscono al momento del debutto nel mercato domestico.\nProduzione.\nLa \"403\" \u00e8 stata prodotta complessivamente in 1.196.958 esemplari, cos\u00ec ripartiti:\nPer ogni versione elencata la produzione si intende comprendente tutte le motorizzazioni previste, che erano sia benzina sia diesel per tutte le varianti di carrozzeria, tranne che per le cabriolet e le versioni ambulanza, equipaggiate unicamente con motori a benzina.\nNell'estate del 1955, subito dopo il lancio della berlina, venne prodotto un prototipo di \"403 Coup\u00e9\", che per\u00f2 non ebbe alcun seguito produttivo in serie.\nAttivit\u00e0 sportiva.\nLa 403 ha avuto anche dei trascorsi sportivi di rilievo, in gran parte in diverse manifestazioni rallystiche tenutesi nel continente sudamericano e in quello africano. Infatti, se la 403 \u00e8 stata impiegata anche nelle competizioni, ci\u00f2 non si deve alla volont\u00e0 dei vertici della sede centrale in Francia, quanto alla dirigenza delle sedi distaccate in questi due continenti. In seguito partecip\u00f2 anche ad alcune manifestazioni europee, tra cui la Mille Miglia del 1959, dove si classific\u00f2 prima di categoria con l'equipaggio Pozzati-Levi.\nIl debutto nelle competizioni avvenne in Australia dove la vettura riusc\u00ec a classificarsi prima nella sua categoria al \"Tour d'Australia\" del 1955. Un'altra vittoria si ebbe nello stesso anno al \"Rally Viking\", dove trionf\u00f2 addirittura nella classifica generale.\nLa 403 racimol\u00f2 numerose altre vittorie o comunque affermazioni ai primi tre posti. In totale, dal 1955 al 1965 si afferm\u00f2 in 88 gare, spesso con pi\u00f9 di una vettura ai primi posti."}
{"id": "561658", "revid": "1652635", "url": "https://it.wikipedia.org/wiki?curid=561658", "title": "Elisa Minari", "text": "Iniziato lo studio del basso all'et\u00e0 di 15 anni, \u00e8 stata bassista dei Nomadi dal 1992 al 1997.\nBiografia.\nA 17 anni suona con i Gordon Pym, successivamente con gli Akrasia, lasciati per entrare stabilmente nei Nomadi nel 1992 (una media di 130 concerti l'anno, 4 dischi pubblicati).\nA inizio 1998 esce dal gruppo per intraprendere un suo percorso, che la porta a collaborare e suonare con tanti musicisti e band:"}
{"id": "561668", "revid": "381308", "url": "https://it.wikipedia.org/wiki?curid=561668", "title": "Zona X", "text": "Zona X (dal n. 1 al n. 9 intitolata Martin Myst\u00e8re presenta Zona X - Libero spazio alla fantasia e dal n. 10 al n. 20 Martin Myst\u00e8re presenta i mondi magici di Zona X) \u00e8 stata una serie a fumetti pubblicata dalla Sergio Bonelli Editore dal 1992 al 1999, ideata e curata da Alfredo Castelli. Nacque come spin-off di \"Martin Myst\u00e8re\" ma in seguito se ne svincol\u00f2 diventando indipendente. Il primo albo vendette circa 130.000 copie. \nAlcuni temi e alcune vicende lasciate in sospeso dalla chiusura della collana sono stati ripresi in altre serie come \"Jonathan Steele\", \"Storie da Altrove\", \"Dampyr\"; \"La citt\u00e0\" e \"Maledetta Galassia\" (di Bonvi e Giorgio Cavazzano) e \"Altrimondi.\"\nStoria editoriale.\nNegli anni ottanta nella serie regolare di \"Martin Myst\u00e8re\" e nei volumi fuori serie degli Almanacchi del Mistero vengono pubblicate alcune storie (tra le quali una intitolata proprio \"Zona X\") con tematiche che diverranno lo standard per la futura serie: il protagonista racconta vicende di fantasia, spesso con la scusante di proporle al suo agente letterario, alcune delle quali interpretate da lui stesso e da altri comprimari. La serie autonoma esordisce nel 1992 e dal n. 1 al n. 9 era appunto intitolata Martin Myst\u00e8re presenta Zona X - Libero spazio alla fantasia ed era uno spin-off della serie regolare di Martin Myst\u00e8re; in ogni numero venivano pubblicate due storie complete saltuariamente interpretate dallo stesso Martin Myst\u00e8re o comunque da lui presentate. Si tratta di storie di fantasia nelle quali l'universo narrativo del personaggio non viene modificato.\nDal n. 10 la serie diviene bimestrale e pass\u00f2 sotto la cura dello sceneggiatore Federico Memola e si iniziarono a pubblicare miniserie con nuovi personaggi in alternanza a storie complete. Dal decimo albo, nel tentativo di ridurre il forte calo di lettori (70.000 copie in meno rispetto al primo numero), si introdurranno le miniserie (Magic Patrol, con una storia di Memola/Vercelli, \u00e8 stata la prima ad essere introdotta, vero e proprio spin-off degli speciali estivi dedicati a Martin Myst\u00e8re) e cambier\u00e0 grafica: al logo \"Zona X\" viene dato un aspetto metallizzato, scompare la scritta \"Libero spazio alla fantasia\" e la frase \"Martin Myst\u00e8re presenta\" diventa \"Martin Myst\u00e8re presenta i mondi magici di\". Altra modifica si ha nelle copertine, che da quel momento in poi raffigureranno i protagonisti delle miniserie, mentre Martyn Myst\u00e8re comparir\u00e0 con Java in un piccolo disegno a fianco dei titoli delle storie. Contemporaneamente a queste modifiche la periodicit\u00e0 viene portata a bimestrale. Con il n. 21 la serie diventa mensile continuando a pubblicare miniserie fantasy e fantascientifiche. Il calo progressivo delle vendite costringe l'editore a chiudere la serie con il n. 45 nel marzo 1999.\nNei progetti iniziali le miniserie \"Magic Patrol\", \"Storie da Altrove\" e \"Atlantic Tales\", con l'eccezione di \"La stirpe di El\u00e4n\", erano tutte legate alla testata principale ma poi verranno pubblicate solo alcune di queste e ne verranno introdotte altre alternate a storie classiche.\nNella primavera del 1997 viene annunciato uno speciale, con uscita prevista per Natale, con protagonista Sherlock Holmes e ambientato nella base di \"Altrove\", ma la storia non sar\u00e0 mai pubblicata in Zona X, divenendo invece una delle prime storie della collana autonoma Storie di Altrove.\nLa testata chiuse con il n. 45 del marzo 1999, a causa delle scarse vendite scese di altre 23.000 copie nei 36 albi pubblicati dopo l'introduzione delle miniserie. Varie storie o serie preparate per \"Zona X\" sono state pubblicate a parte come \"Jonathan Steele\", \"Dampyr\" e le due storie di Bonvi e Giorgio Cavazzano, \"La Citt\u00e0\" e \"Maledetta Galassia\", che diventeranno i n. 2 e 3 della collana dedicata ai grandi autori umoristici del fumetto. \"Storie da Altrove \"d\u00e0 origine una collana indipendente, in cui venne pubblicato anche l'albo speciale annunciato, mentre non ha mai visto la luce \"Atlantic Tales\", altro \"spin-off\" che avrebbe dovuto raccontare la storia di Atlantide, anche se parte del lavoro di preparazione realizzato per la serie \u00e8 stato recuperato nella serie madre.\nElenco degli albi.\nElenco degli albi pubblicati; tutte le copertine sono realizzate da Giancarlo Alessandrini; alcune storie compongono delle miniserie con personaggi ricorrenti:\nOrdinate la tabella per \"soggetto\" o \"sceneggiatura\" per vedere tutte le storie scritte da uno stesso autore (in genere, ciascun scrittore ha un tono e uno stile propri). Ordinate la tabella per \"disegni\" per vedere tutte le storie disegnate da uno stesso artista.\nRistampe.\nDal 2014 alcune storie di Zona X sono state ristampate nella collana Maxi Martin Myst\u00e8re."}
{"id": "561671", "revid": "31886", "url": "https://it.wikipedia.org/wiki?curid=561671", "title": "Museo archeologico regionale di Enna", "text": "Il Museo archeologico regionale di Enna \u00e8 stato istituito nell'ultimo ventennio ad Enna dalla Regione Siciliana per esporre i reperti portati alla luce negli scavi che la Sovrintendenza ai beni culturali e ambientali di Enna ha condotto principalmente nel 1979 in numerosi siti archeologici della provincia di Enna.\nIl museo.\nIl Museo ha sede nell'antico e pregevole palazzo Varisano (per cui \u00e8 anche detto \"Museo Varisano\") che prospetta, con la sua facciata barocca, dinanzi al duomo di Enna, in pieno centro storico.\nIl percorso si sviluppa nella presentazione di diversi insediamenti umani sulle colline dell\u2019ennese. La sala dedicata a Calascibetta presenta insediamenti dell\u2019Et\u00e0 del Bronzo e dell\u2019Et\u00e0 del Ferro; dei centri urbani, situati in posizioni elevate e naturalmente fortificati, conosciamo solo le necropoli: i dati relativi all\u2019 ultima dimora permettono di ricostruire la storia dei vivi. Da Enna, un\u2019iscrizione funeraria di una sacerdotessa di Cerere fa vedere l\u2019importanza del culto nella citt\u00e0 di et\u00e0 imperiale. Una serie di terrecotte di Demetra e Kore da collezioni private certificano il ruolo di questo culto in et\u00e0 classica e durante l\u2019ellenismo. Materiali di epoca medievale dall\u2019area del castello e da altri siti descrivono la storia della citt\u00e0 in questo periodo.\nL\u2019allestimento relativo a diversi siti del territorio presenta l\u2019archeologia dell\u2019Ennese riferendo particolarmente all\u2019et\u00e0 greca, quando diversi insediamenti umani si vanno trasformando dal punto di vista sociale, culturale, economico, sotto l\u2019influsso esercitato dalle citt\u00e0 greche dell\u2019area costiera. Nella zona del lago di Pergusa l\u2019insediamento siculo ellenizzato di Cozzo Matrice, con aree sacre di VI-V secolo a.C., permette di vedere aspetti culturali dell\u2019epoca. I corredi funerari di Rossomanno, dal VII secolo a.C. in poi, mostrano una serie di oggetti di rilievo, come i monili metallici di tradizione locale, ma anche oggetti pregevoli come ceramiche greche e scarabei di fattura orientale, provvedendo un quadro della cultura materiale, ma anche dei riti, delle credenze, delle aristograzie di questa societ\u00e0 che si va trasformando a contatto con apporti di stirpe ed etnie diverse. Corredi funerari da Agira, Assoro, Cerami, Pietraperzia permettono di capire la cultura materiale di questi insediamenti in et\u00e0 greca."}
{"id": "561675", "revid": "1953061", "url": "https://it.wikipedia.org/wiki?curid=561675", "title": "Ceawlin dei Gewisse", "text": "Gli studiosi hanno discusso in epoca moderna sulla sua relazione con la trib\u00f9 sassone dei \nGewissi, che Beda individuava lungo l'alto corso del Tamigi, nella regione nei pressi di Dorchester, nell'Oxfordshire, che form\u00f2 la base del regno del Wessex). \nPotrebbe essere stato un membro della loro dinastia regnante. Le genealogie reali del Wessex giunte fino a oggi presentano molte contraddizioni e gli studiosi ritengono che siano state alterate per supportare le pretese discendenze dei sovrani di epoche successive.\nUn altro fatto che ha suscitato molte discussioni \u00e8 lo stacco di una o due generazioni fra il primo \"bretwalda\", \u00c6lle e Ceawlin. Ci\u00f2 \u00e8 stato portato a sostegno dell'affermazione di Gildas secondo cui per oltre 40 anni dopo la battaglia del Monte Badon i britannici vissero in pace e al sicuro da grandi azioni di saccheggio degli invasori anglosassoni.\nE tutto ci\u00f2 ha un senso se ignoriamo le incursioni di Ceredic e quelle dei suoi figli nelle odierne regioni dell'Hampshire meridionale e del Wiltshire e se riconosciamo che gli angli in Bernicia erano stati limitati a una sola sono stati limitati a un singolo feudo dai britannici. La nostra fonte principale per gli eventi della vita di Ceanwlin sono le otto citazioni presenti nella \"Cronaca anglosassone\" dal 556 al 593, che sembra rifarsi a una fonte pi\u00f9 antica.\n556.\nCynric (all'epoca re dei Gewisse) e Ceawlin (che sembra avere un ruolo subordinato) combatterono contro i britannici a Beranburh, forse Barbury Camp nelle Marlborough Downs, che sovrastano la valle di Swindon.\n560.\nCeawlin sale sul trono dei Gewisse. Nella \"Cronaca anglosassone\" non ci accenna alla morte di Cynric.\n568.\nCeawlin e Cutha combatterono contro re \u00c6thelbert del Kent e due \"aldermen\", Oslaf e Cnebban, furono uccisi a Wibbandun (secondo alcuni Wimbledon, mentre per altri un luogo da qualche parte a sud del Tamigi, ad ovest del confine col Kent. Forse Whitmoor Common, Worplesdon, a nord di Guildford).Esiste un problema: \u00c6thelbert \u00e8 colui che accolse il missionario Agostino di Canterbury in Britannia e che secondo Gregorio di Tours sarebbe salito sul trono del Kent attorno al 590. Esiste dunque una grossa discrepanza temporale, visto che la \"Cronaca\" dice che egli regnava gi\u00e0 nel 560. Comunque, il vero punto di interesse di questa notizia \u00e8 che le armate del Wessex erano superiori a quelle del Sussex. Questa \u00e8 inoltre la prima menzione di una battaglia tra trib\u00f9 anglosassoni. Nulla si sa invece su Oslaf e Cnebban.\n571.\nCuthwulf combatt\u00e9 contro i britannici a Bedcanford (per alcuni Bedford), e conquist\u00f2 le odierne citt\u00e0 di Limbury, Aylesbury, Benson, ed Eynsham (che si trovano nelle Chiltern Hills e nell'Oxfordshire) e poi mor\u00ec. Evidenze archeologiche dimostrano che nel VI secolo esistevano enclave britanniche attorno a Londra e \"Verulamium\". Potrebbe trattarsi dell'area definita Chilternsaete nel \"Tribal Hidage\", tassata per un valore di 4000 pelli.\n577.\nCuthwine e Ceawlin combatterono contro i britannici nella battaglia di Deorham (Dyrham, un villaggio a otto miglia a nord di Bath e cinque a ovest della Fosse Way, la strada romana tra Bath e Cirencester,\nnel Gloucestershire) e uccisero i tre sovrani Coinmail (Cynvael), Condidan (Cynddylan) e Farinmail (Ffernvael), conquistando poi Gloucester, Cirencester e Bathcester. La vittoria permise agli anglosassoni di penetrare nella valle del Severn e di rapinare gli abitanti.\n584.\nCeawlin e Cutha combatterono contro i britannici a Fethanleag (forse Faddiley nel Cheshire, oppure Stoke Lyne), dove Cutha fu ucciso. Ceawlin conquist\u00f2 molte cittadine e depred\u00f2 l'area, tornandosene poi nel suo regno.\n592.\nSi verific\u00f2 un massacro a Woddesbeorg (forse Alton Priors), sette miglia a est di Devizes). Ceawlin fu scacciato. Guglielmo di Malmesbury parla di una cospirazione anglo-britannica. Vi era forse anche coinvolto il successore di Ceawlin, Ceolwulf, figlio di Cutha.\n593.\nMorte di Ceawlin.\nLe notizie riportate dalla \"Cronaca\" fanno emergere come egli fosse stato un grande guerriero e fanno emergere chiaramente come il Wessex fosse in realt\u00e0 una confederazione di piccoli sovrani e regni."}
{"id": "561676", "revid": "1953061", "url": "https://it.wikipedia.org/wiki?curid=561676", "title": "Cwichelm dei Gewisse", "text": "I due combatterono insieme nella battaglia di Bindon, quando invasero la Dumnonia nel 611 e poi di nuovo contro i gallesi nel 614 a Brampton. Sembra aver assunto un ruolo molto importante nel regno prima del 626 quando cerc\u00f2 di far assassinare Edwin re di Deira. Il tentativo di uccidere Edwin fall\u00ec e il sovrano marci\u00f2 contro i Gewisse, vincendo la battaglia di Win Hill e Lose Hill. Cwichelm combatt\u00e9 insieme al padre contro Penda re di Mercia nella battaglia di Cirencester.&lt;br&gt;\nQuando il padre Cynegils si convert\u00ec al Cristianesimo nel 635 Cwichelm oppose resistendo, ma l'anno successivo san Birino lo convert\u00ec poco prima della morte. \nFu sepolto a Scutchamer Knob, nell'odierno Berkshire."}
{"id": "561680", "revid": "767487", "url": "https://it.wikipedia.org/wiki?curid=561680", "title": "Kisekae Set System", "text": "Kisekae Set System (\"KiSS\") \u00e8 un sistema che permette di utilizzare i computer come mezzo per la creazione di \"bambole di carta virtuali\". Il termine deriva appunto dall'espressione giapponese \"kisekae ningyou\", che designa l'attivit\u00e0 di giocare con bambole da vestire. Il KiSS \u00e8 un freeware e open standard, ovvero uno standard che tutti possono modificare, tanto che ne sono state create versioni praticamente per ogni sistema, palmari inclusi, e ne esiste anche una versione programmata in Java.\nStoria del KiSS.\nIl KiSS nasce in Giappone a met\u00e0 degli anni novanta: tutte le \"bambole\" erano disegnate a imitazione di personaggi degli anime. In origine non si trattava altro che di semplici immagini di un personaggio e di svariati abiti e accessori che potevano essere spostati e sovrapposti su vari livelli, in modo da dare l'illusione di stare vestendo il personaggio. Il vantaggio rispetto alle bambole di carta tradizionali \u00e8 dato dal fatto di poter muovere svariati pezzi contemporaneamente e agire insieme su vari livelli di \"profondit\u00e0\".\nDalla fine degli anni novanta in poi, il KiSS si diffuse dalle BBS nipponiche al resto del mondo, con la creazione delle prime comunit\u00e0 e di programmi scritti apposta per creare nuove \"bambole\".\nNonostante la grande maggioranza dei set creati con questo sistema raffiguri personaggi da vestire, sono apparsi altri tipi di set, che raffigurano volti, abitazioni, mezzi, o che agiscono da semplici puzzle e giochi. Tuttavia questi tipi di set sono spesso definiti come aberrazioni rispetto al normale standard delle bambole.\nCreazione dei KiSS.\nPer creare dei KiSS funzionanti si devono convertire le immagini desiderate dal formato di partenza (BMP, GIF o PSD) in cel KiSS (concettualmente simili ai rodovetri usati per l'animazione) e in file KCF, ovvero KiSS Colour Files, cio\u00e8 le palette necessarie per alcune versioni dello standard. Esiste poi un file di testo che serve per la configurazione, in modo da stabilire i vari livelli di profondit\u00e0, le interazioni tra cel, gli eventi e altro ancora. Il tutto va poi \"impacchettato\" in un file LZH, ovvero lo standard di compressione file pi\u00f9 adottato in Giappone (in opposizione ai file ZIP).\nComunit\u00e0.\nI creatori di KiSS sono spesso paragonati ai dollers, ovvero i creatori di doll, ma in realt\u00e0 non esiste una vera affinit\u00e0 tra le due tipologie di \"bambole virtuali\" e i loro creatori; la KiSS art inoltre \u00e8 una faccenda pi\u00f9 specialistica e settoriale rispetto alla creazione di doll.\nEsiste inoltre una comunit\u00e0 dedita ai KiSS, per cos\u00ec dire, adulti, basati sul semplice principio che se una bambola pu\u00f2 essere vestita, pu\u00f2 anche essere spogliata (ovviamente con vari gradi di \"correttezza anatomica\")."}
{"id": "561681", "revid": "122729884", "url": "https://it.wikipedia.org/wiki?curid=561681", "title": "Ilario Castagner", "text": "Ha legato la sua carriera al , dapprima come calciatore e in seguito ancor pi\u00f9 come tecnico, guidando i biancorossi a pi\u00f9 riprese ma rimanendo nella memoria principalmente per la cosiddetta \"squadra dei miracoli\" di fine anni 1970 \u2014 con cui Castagner \u00e8 diventato il primo allenatore nella storia del calcio italiano a terminare imbattuto un campionato di Serie A, nella stagione 1978-1979 \u2014; ha inoltre guidato blasonati club come , e , riportando quest'ultimo in massima serie nella stagione 1982-1983.\nCarriera.\nGiocatore.\nDi ruolo centravanti, Castagner debutta da professionista con la maglia della nella stagione 1959-1960, in Serie B, la massima categoria raggiunta da calciatore. Scende quindi in Serie C, livello dove prosegue tutto il resto della sua carriera, vestendo per un anno la maglia del prima di essere notato da Guido Mazzetti, allora allenatore del , che decide di portarlo con se nella nuova avventura al , dove Castagner milita per il successivo triennio; nell'ultima stagione in Umbria, 1963-1964, l'attaccante coglie il suo miglior risultato personale vincendo con 17 reti la classifica marcatori del girone B di terza serie.\nSegue poi un altro triennio al , prima di chiudere precocemente la carriera sportiva nel 1969, all'et\u00e0 di ventotto anni, nelle file del .\nAllenatore.\nGli inizi e l'affermazione con il \"Perugia dei miracoli\".\nGi\u00e0 nel 1966, durante l'attivit\u00e0 agonistica, frequenta il corso per allenatori. Ventottenne, diventa il vice di Corrado Viciani nel settore giovanile dell', arrivando alle finali scudetto.\nL'esordio sulla panchina di una prima squadra arriva nell'estate 1974, quando viene richiamato al dal neopresidente Franco D'Attoma. In quella stessa stagione i grifoni, che da quasi un decennio si barcamenano in Serie B senza risultati di rilievo, vincono a sorpresa il campionato anche grazie a fin l\u00ec sconosciuti giocatori lanciati dal giovane tecnico, come Renato Curi e Paolo Sollier. L'anno seguente, all'esordio assoluto in Serie A, la squadra biancorossa \u00e8 una matricola ma il gruppo plasmato dall'allenatore \u00e8 compatto, l'ambiente sereno e la societ\u00e0 solida, grazie anche all'aiuto del direttore sportivo Silvano Ramaccioni.\nI risultati conseguiti dal Perugia di Castagner di quegli anni, conosciuto anche come la \"squadra dei miracoli\", sono eccezionali per una cosiddetta \"provinciale\" e, dopo aver anche superato l'improvvisa morte del ventiquattrenne Curi, culminano nel secondo posto conquistato nella stagione 1978-1979 alle spalle del , coronato dal raggiungimento \u2014 per la prima volta nella storia del \"girone unico\" \u2014 del record d'imbattibilit\u00e0 nell'intero campionato (con 11 vittorie e 19 pareggi); primato poi eguagliato solo nel 1991-1992 dai succitati rossoneri e nel 2011-2012 dalla . Tale piazzamento finale, a tre lunghezze dalla capolista, rimane il miglior risultato in massima serie nella storia del club umbro, e valse al tecnico l'assegnazione del premio Seminatore d'oro.\nLazio, le esperienze milanesi e il ritorno in provincia.\nNel 1980 la vicenda del \"Totonero\" coinvolge anche alcuni giocatori perugini e Castagner, voluto dall'allora direttore generale Luciano Moggi, viene ingaggiato dalla , appena declassata in Serie B proprio in seguito al succitato scandalo. A fine campionato i biancocelesti si classificano quarti, pareggiando in casa per 1-1, alla penultima giornata, la decisiva gara contro il , mancando cos\u00ec l'ultimo posto utile per la promozione. Nella stagione successiva il tecnico veneto viene esonerato a met\u00e0 torneo e sostituito da Roberto Clagluna.\nNel 1982 Ramaccioni viene assunto al Milan e chiede subito al presidente Giussy Farina di chiamare Castagner per allenare la squadra, che si ritrova per la seconda volta nella sua storia in cadetteria: la scelta si rivela azzeccata poich\u00e9 i rossoneri vincono quel campionato subendo solo tre sconfitte (tra cui la storica partita Milan- 1-2), e portando alla ribalta giovani futuri campioni quali Alberigo Evani e Mauro Tassotti.\nNella stagione 1983-1984 il tecnico allena i meneghini anche in Serie A, portandoli all'ottavo posto ma venendo esonerato a sei giornate dalla fine del torneo, a causa di gravi dissidi con il presidente Farina. Nell'annata seguente Castagner cambia quindi squadra ma non citt\u00e0, passando alla guida dell'; nel torneo che valse lo scudetto al , i nerazzurri si classificano terzi arrivando a disputare la semifinale di Coppa UEFA, uscendo contro gli spagnoli del nonostante un ricorso per l'episodio del lancio della biglia in testa a Giuseppe Bergomi. Nella stagione 1985-1986 Castagner viene sostituito dopo un ruolino di 5 vittorie, 3 pareggi e 2 sconfitte.\nIl 10 novembre 1986 viene chiamato da un in crisi, con cui pochi giorni dopo vince subito la Coppa Mitropa; in campionato, partendo da un misero bottino di 8 punti, riesce inoltre a raggiungere la salvezza a fine stagione. Mantiene la categoria anche nell'annata successiva, mentre all'inizio della stagione 1988-1989, causa una partenza non brillante, viene esonerato. Negli anni seguenti Castagner allena anche il , nel 1989-1990, e poi il , nel 1991-1992, in entrambe le occasioni tra i cadetti.\nI ritorni a Perugia e gli ultimi anni.\nNel 1993 viene richiamato a Perugia, in Serie C1, dal nuovo presidente Luciano Gaucci per sostituire l'esonerato Walter Novellino in vista dello spareggio-promozione contro l': i grifoni vincono la gara, salvo poi vedersi revocata la Serie B dalla giustizia sportiva per un caso d'illecito. Dodici mesi dopo Castagner stravince il campionato con 71 punti; il vulcanico Gaucci per\u00f2 decide di sostituirlo per la stagione successiva, salvo richiamarlo in corsa nel 1998 a undici giornate dal termine del torneo cadetto, per proporgli un'insperata tabella-promozione che il tecnico rispetta oltre ogni pi\u00f9 rosea previsione, raggiungendo il all'ultima giornata nella quarta posizione utile per la Serie A: ancora una volta il tecnico si trova a disputare uno spareggio che vince ai rigori, conquistando la seconda promozione in massima categoria con gli umbri.\nL'anno seguente, pur contribuendo alla crescita del giovane fantasista giapponese Hidetoshi Nakata, entra presto nuovamente in rotta con Gaucci e rassegna le dimissioni dopo venti giornate, decidendo di chiudere definitivamente la carriera di allenatore.\nDirigente.\nDall'agosto 2005 all'ottobre 2006 ricopre la carica di direttore tecnico e presidente onorario del Perugia, sotto la presidenza di Vincenzo Silvestrini.\nDopo il ritiro.\nGi\u00e0 nel 1980, durante l'attivit\u00e0 in panchina, \u00e8 curatore della trasmissione sportiva \"A-B Sport Castagner\" per il circuito televisivo NET (Nuova Emittenza Televisiva). Nei primi anni 1990 intraprende poi a tempo pieno l'attivit\u00e0 di commentatore televisivo collaborando dapprima con Telemontecarlo e, in seguito, con Mediaset Premium e Rai Italia."}
{"id": "561684", "revid": "1776051", "url": "https://it.wikipedia.org/wiki?curid=561684", "title": "Aire-la-Ville", "text": "Aire-la-Ville (toponimo francese) \u00e8 un comune svizzero di 1\u00a0169 abitanti del Canton Ginevra.\nStoria.\nIl comune di Aire-la-Ville fu istituito nel 1816.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nAmministrazione.\nOgni famiglia originaria del luogo fa parte del comune patriziale che ha la responsabilit\u00e0 della manutenzione di ogni bene comune."}
{"id": "561686", "revid": "125753642", "url": "https://it.wikipedia.org/wiki?curid=561686", "title": "Aire", "text": ""}
{"id": "561687", "revid": "110157", "url": "https://it.wikipedia.org/wiki?curid=561687", "title": "Digital Illusions Creative Entertainment", "text": "Digital Illusions Creative Entertainment (acronimo DICE) \u00e8 una societ\u00e0 svedese attiva nella produzione e nello sviluppo di videogiochi e motori grafici.\nNel 2006 \u00e8 stata acquistata da Electronic Arts, che gi\u00e0 deteneva il 18% delle azioni.\nStoria.\nAgli inizi la DICE era composta da un gruppo di programmatori appartenenti alla demoscene chiamati \"TSL\" (acronimo di \"The Silents\"); un loro chiaro riferimento \u00e8 visibile in \"Motorhead \", dove ci sono banner e simboli con la scritta \"TSL\", acronimo che nel manuale del gioco \u00e8 spiegato con la locuzione \"Trans-atlantic Speed League\". Tutti i membri vengono dalla citt\u00e0 di Alvesta e di V\u00e4xj\u00f6.\nPer un esteso periodo di tempo, mentre gli impiegati stavano studiando all'universit\u00e0 di V\u00e4xj\u00f6, l'ufficio della compagnia consisteva in una stanza di dormitorio. Durante questo tempo la compagnia produsse una serie di flipper per l'Amiga 500, come \"Pinball Dreams\", \"Pinball Fantasies\" e \"Pinball Illusions\".\nNel 1998 la societ\u00e0 fu registrata alla borsa svedese e da allora ebbe una grande espansione. Il videogioco \"Codename Eagle\" divenne un cult, e vennero sviluppati numerosi giochi racing, ma il grande passo la DICE lo fece allo sviluppo della serie di sparatutto in prima persona titolata \"Battlefield\" prodotta da EA. A seguito di ci\u00f2, nel 2004 il valore totale della compagnia fu stimato in $55 milioni di dollari statunitensi (USD).\nEspansione.\nNel gennaio 2000 la societ\u00e0 acquis\u00ec gli studi della Refraction Games e il 90% della Synergenix Interactive. Nel marzo del 2001 tramite l'acquisizione della Sandbox Studios entr\u00f2 in possesso di uno studio in Canada, nell'Ontario.\nAcquisizione da parte di Electronic Arts.\nNel novembre 2004 Electronic Arts annunci\u00f2 l'intenzione di acquisire le azioni della societ\u00e0 al prezzo di 61 Corone svedesi per azione: il consiglio di amministrazione della societ\u00e0 raccomand\u00f2 di accettare l'offerta, ed EA acquis\u00ec il 62% della societ\u00e0 il 31 marzo 2005. Il 2 ottobre 2006 EA complet\u00f2 l'acquisizione e al prezzo di 67.50 corone svedesi per azione compr\u00f2 2.6 milioni di azioni pagando, complessivamente, 1175.5 milioni di corone. Digital Illusions Creative Entertainment divenne uno degli studi di EA e il CEO Patrick S\u00f6derlund divenne EA Studio General Manager. Lo studio canadese venne chiuso subito dopo l'acquisizione.\nNel 2013 Fredrik Loving, general manager di DICE, ha aperto una filiale a Playa Vista, quartiere di Los Angeles, denominata DICE LA, assorbendo alcuni dipendenti di Danger Close Games."}
{"id": "561689", "revid": "161374", "url": "https://it.wikipedia.org/wiki?curid=561689", "title": "DICE", "text": ""}
{"id": "561695", "revid": "1305772", "url": "https://it.wikipedia.org/wiki?curid=561695", "title": "Dice", "text": "Dice si pu\u00f2 riferire a:"}
{"id": "561702", "revid": "31886", "url": "https://it.wikipedia.org/wiki?curid=561702", "title": "Caff\u00e8 decaffeinato", "text": "Il caff\u00e8 decaffeinato \u00e8 caff\u00e8 trattato in modo tale da privarlo del suo contenuto di caffeina.\nStoria.\nIl decaffeinato fu inventato a Brema nel 1905 dal tedesco Ludwig Roselius, figlio di un assaggiatore di caff\u00e8, per conto della azienda \"Kaffee-Handels-Aktien-Gesellschaft\". Dopo pochi anni il caff\u00e8 da lui sperimentato venne commercializzato con il nome di caff\u00e8 Hag.\nCaratteristiche.\nLa caffeina \u00e8 un alcaloide che, puro, si presenta come un solido bianco cristallino; \u00e8 presente nei chicchi di caff\u00e8 (1,5-2%) e nelle foglie di t\u00e8 (4-5%). La caffeina, letale in dosi a livello di pochi grammi, (LD=150\u00a0mg/Kg corporeo) ha un'azione stimolante ed eccitante sul sistema nervoso; ci\u00f2 rende la sua assunzione sconsigliabile ad alcune categorie di persone, come insonni, cardiopatici o ipersensibili.\nPer ovviare a questi inconvenienti, sono state messe a punto tecniche per estrarre la caffeina dal caff\u00e8, pur mantenendone soddisfacenti propriet\u00e0 organolettiche.\nSono numerosi i metodi utilizzati per decaffeinare il caff\u00e8. L'estrazione attuale per l'ottenimento della caffeina pura viene operata direttamente su chicchi di caff\u00e8. Il solvente maggiormente utilizzato nell'industria \u00e8 l'anidride carbonica supercritica (a circa e ). In passato veniva usato il diclorometano per via del suo basso punto di ebollizione, ma \u00e8 stato abbandonato per la sua pericolosit\u00e0 (\u00e8 un solvente di classe IARC 2B, classe \"ritenuto cancerogeno potenziale per l'uomo\"). Dopo l'evaporazione del solvente, la caffeina viene purificata e utilizzata nell'industria chimica, alimentare e farmaceutica.\nIl pi\u00f9 immediato e tradizionale dei metodi prevede invece le seguenti fasi:\nFonti critiche affermano che: il lavaggio del chicco di caff\u00e8 ne elimini pure gran parte delle sostanze benefiche; l'aroma sia differente da quello del caff\u00e8 non decaffeinato; l'estrazione rimuova anche gli oli naturali (diterpeni) presenti nel caff\u00e8. I diterpeni costituiscono la base per composti biologicamente importanti come il retinolo, retinale e fitolo. Essi sono noti per essere antimicrobici e antinfiammatori; altres\u00ec, il cafestolo ha mostrato propriet\u00e0 antitumorali nei ratti e pu\u00f2 agire come un ligando agonista per il recettore nucleare \"farnesoide X receptor\" e \"pregnane X receptor\", bloccando l'omeostasi del colesterolo.\nL'estrazione con l'anidride carbonica supercritica viene condotta inumidendo inizialmente i chicchi con vapore e acqua fino ad avere 30-40% di umidit\u00e0, condizione che gonfia il chicco facilitando l'estrazione. Cos\u00ec, i chicchi passano in appositi estrattori a colonne, insieme con l'anidride carbonica. Negli estrattori industriali, la temperatura e la pressione arrivano rispettivamente fino a 40-80\u00a0\u00b0C e a 120-180 atmosfere. Quindi, il flusso di CO2 estrae la caffeina dai chicchi, che successivamente sono separati ed essiccati. La CO2 satura di caffeina passa in un secondo sistema pressurizzato, dove la caffeina viene recuperata per mezzo di una diminuzione di temperatura o pressione, oppure per mezzo di carbone attivo.\nQuesto metodo sembra assicurare la maggiore selettivit\u00e0 di estrazione (si estrae quasi esclusivamente la caffeina, senza intaccare altre sostanze che concorrano alla qualit\u00e0 e all'aroma del caff\u00e8). Dopo la decaffeinizzazione, i chicchi seguono lo stesso procedimento produttivo del caff\u00e8 con caffeina: all'arrivo in stabilimento, i chicchi vengono puliti da eventuali impurit\u00e0 e successivamente torrefatti.\nLa \"Coffea charrieriana\" \u00e8 una variet\u00e0 diffusa in Camerun praticamente priva di caffeina, mentre la variet\u00e0 100% arabica contiene circa la met\u00e0 della caffeina presente nelle altre specialit\u00e0.\nProcedimento per l'osservazione in cromatografia su strato sottile delle xantine di caff\u00e8, t\u00e8 e cacao.\nIl metodo seguente descrive la conduzione di una cromatografia su strato sottile per osservare caffeina, teofillina e teobromina presenti in campioni di caff\u00e8, t\u00e8 e cacao.\nMateriale occorrente.\nLastrina di silice, caff\u00e8 in polvere, t\u00e8, cacao solubile in polvere, becker da 250\u00a0ml, provette, bacchetta, imbuto, filtro, agitatore. &lt;br&gt;\nI reagenti occorrenti sono:\nProcedimento.\nSi preparano quindi tre soluzioni di: t\u00e8, caff\u00e8, cacao nel seguente modo:\nSi dispongono sulla lastrina di gel di silice, a distanza di 1\u00a0cm tra di loro, delle piccole gocce delle tre soluzioni (ripetendo l'azione 2 o 3 volte. Si introduce la lastra nella vaschetta contenente l'eluente si lascia sviluppare il cromatogramma. Si toglie la lastrina della vaschetta e si lascia asciugare in stufa a 100\u00b0 C fino a completa evaporazione dell'eluente. Quindi la si spruzza prima con una soluzione di iodio e poi con una soluzione di HCl/C2H5OH.\nConclusioni.\nA questo punto si pu\u00f2 osservare il colore e il relativo Rf:"}
{"id": "561703", "revid": "1953061", "url": "https://it.wikipedia.org/wiki?curid=561703", "title": "Etelardo del Wessex", "text": "Quando Ine abdic\u00f2 e si rec\u00f2 a Roma nel 726 non lasci\u00f2 indicazioni certe sul suo successore. Secondo san Beda il Venerabile si limit\u00f2 a lasciare il regno \"a un giovane uomo\". Nacque cos\u00ec una disputa per il trono tra Etelardo e Osvaldo, che potrebbe essere stato l'erede pi\u00f9 accreditato in quanto, stando alla \"Cronaca anglosassone\", sarebbe stato discendente di re Ceawlin. Fu per\u00f2 Etelardo a prevalere. \u00c8 probabile che ottenne il trono grazie all'appoggio di Ethelbald di Mercia e infatti sembra essere stato soggetto a Ethelbald. Ma questo ipotetico stato di sottomissione, non imped\u00ec a Ethelbald di togliere molti territori al Wessex nel 733."}
{"id": "561704", "revid": "125520162", "url": "https://it.wikipedia.org/wiki?curid=561704", "title": "Figurine (album)", "text": "Figurine \u00e8 il dodicesimo album di inediti di studio della cantante Donatella Rettore, pubblicato, a met\u00e0 settembre del 2005, dalla etichetta indipendente Novunque, e distribuito dalla Self.\nIl disco.\nL'album, trainato dal singolo \"Konkiglia\", inizialmente venduto soltanto durante i concerti del \u00abFigurine Tour 2005\u00bb, \u00e8 composto da 12 tracce: a 7 canzoni inedite, si aggiungono la cover di \"Quanto t'amo\" e 4 rivisitazioni di pezzi gi\u00e0 realizzati da Rettore in passato: \"Kobra\", \"Splendido splendente\", \"Di notte specialmente\" e \"Leonessa\".\nIl disco, prodotto da Claudio Rego, con la supervisione di Paolo Steffan (entrambi attivi, nell'\u00e0mbito del lavoro, anche come musicisti), \u00e8 uscito inizialmente soltanto in formato CD, confezionato unicamente in digipack, a cui \u00e8 accluso un libretto con foto di Orlando Bonaldo, frammiste a scatti tratti da vecchi servizi fotografici, in particolare, dal servizio fotografico del 1981, realizzato dall'\u00e9quipe Deligio-Tarallo \u00aba tempo di record, prima che le sostanze argentee cosparse sul corpo di Rettore potessero provocare una pericolosa e inevitabile intossicazione\u00bb - cos\u00ec riportano le note interne di \"Estasi Clamorosa\", riferendosi alla foto di copertina dell'album). Poco tempo dopo fu edito anche in una edizione speciale limitata su picture disc, con l'immagine della copertina impressa sul disco.\nIl remix di \"Splendido splendente\", di cui \u00e8 gi\u00e0 uscito un maxi singolo, \u00e8 di William Bottin, che ha remixato anche il resto del long playing. L'album si chiude proprio con questo brano; 3 dei 4 remix sono concentrati nella parte finale del disco. Il disco \u00e8 stato interamente prodotto, sul piano esecutivo, dalla stessa Rettore, che ne aveva affidato la distribuzione all'agenzia di produzioni e comunicazione Novunque. Nonostante il discreto successo di vendite (pi\u00f9 di 10.000 copie), la cantante ha pi\u00f9 volte dichiarato alla stampa la propria insoddisfazione, sia per la scarsa professionalit\u00e0 che per la cattiva promozione del disco da parte dell'agenzia. Nel 2006, la Novunque ha fatto causa a Donatella Rettore per inadempienza contrattuale.\nSecondo le classifiche Fimi, l'album, con cui la cantante auspicava di tornare alla ribalta, \u00e8 entrato in classifica alla posizione n. 45, dove \u00e8 rimasto per una settimana. Il lavoro avrebbe dovuto chiamarsi \"Themi stralunati\".\nTracce.\n(#) cover"}
{"id": "561710", "revid": "2199587", "url": "https://it.wikipedia.org/wiki?curid=561710", "title": "Incidente aereo", "text": "Un incidente aereo, nel senso pi\u00f9 ampio della locuzione, \u00e8 un tipo di incidente che si verifica con il coinvolgimento di un aeromobile.\nNel caso del \"trasporto pubblico di passeggeri\" la definizione impostata dall'Annesso 13 della Convenzione sull'aviazione civile internazionale (Convention on International Civil Aviation) definisce come incidente aereo un qualsiasi evento associato all'impiego di un aeromobile, che si verifichi tra il momento dell'imbarco e il momento dello sbarco dell'ultimo passeggero, e nel quale evento uno o pi\u00f9 passeggeri rimangano seriamente feriti o feriti a morte o vi siano significativi danni strutturali a un aeromobile oppure che lo stesso aeromobile risulti disperso.\nLe statistiche.\nUn'accurata ricerca sugli incidenti avvenuti nel mondo tra il 1988 e il 1994 ha evidenziato che le fasi di discesa e di avvicinamento all'atterraggio costituiscono il 70% dei casi e che il 75% dei velivoli incidentati e dei quali si conoscono i dati era privo di un sistema di avviso di prossimit\u00e0 del suolo (GPWS).\nPer l'esattezza, nel 2005 sono state 1454 le vittime di incidenti aerei civili, con un aumento del 90% rispetto al 2004 (registro degli incidenti aeronautici, sede a Ginevra): si tratta del numero di vittime pi\u00f9 alto degli ultimi anni dopo il 2001 (anno nel quale si verificarono gli attentati dell'11 settembre). Inoltre, sempre nel 2005, sono state accertate 174 sciagure aeree, con un incremento del 9% rispetto al 2004: la maggior parte degli incidenti (circa il 29% del totale) si \u00e8 verificata nel Nord America, seguono l'Asia (18%), l'Africa (17%), il Sudamerica (16%), l'Europa (11%), il Centro America (il 6%) e l'Oceania (2%).\nOltre il cinquanta per cento delle inchieste tecniche aperte ogni anno dall'Agenzia nazionale per la sicurezza del volo (ANSV) riguarda incidenti o mancati incidenti occorsi ad aeromobili dell'aviazione turistico sportiva operanti secondo le regole del volo a vista (VFR).\nGli incidenti aerei sono suddivisi in vari tipi a seconda delle cause che li originano o della fase di volo nella quale avvengono e ciascuno di questi tipi ha una diversa influenza sul numero totale di incidenti: quelli di tipo CFIT (Controlled Flight Into Terrain), nonostante le precauzioni risultano essere i pi\u00f9 numerosi tra le varie tipologie di incidente.\nLa pura statistica, comunque, dice che un passeggero che effettui un volo al giorno pu\u00f2 continuare a volare per 5000 anni senza essere coinvolto in un incidente letale. Se per\u00f2 il livello di sicurezza dovesse aumentare la probabilit\u00e0 di un incidente diminuirebbe ulteriormente. Secondo la Boeing il traffico aereo dovrebbe raddoppiare nei prossimi 15 anni. Proprio la grande diffusione dell'utilizzo del mezzo aereo (un tempo riservato per lo pi\u00f9 ai viaggi d'affari) ha gi\u00e0 fatto crescere l'incidenza dei bambini sul totale delle vittime, come dimostrato dall'incidente aereo in Ucraina del 22 agosto 2006. \nAttualmente il numero di incidenti catastrofici annuali nel mondo, per l'aviazione commerciale, \u00e8 dell'ordine di 25, cui corrisponde all'incirca un migliaio di vittime.\nLa sicurezza nei voli.\nIl tema della sicurezza aerea \u00e8 divenuto materia di attenta legislazione in tutti i Paesi: in Italia, ad esempio, il D.Lgs. n. 66 del 25 febbraio 1999 emanato in attuazione della Direttiva Europea 94/56/CE del Consiglio del 21 novembre 1994\" ha decretato l'istituzione dell'Agenzia Nazionale per la Sicurezza del Volo (ANSV). L'Agenzia \u00e8 indipendente sotto il profilo gestionale, regolamentare ed economico ed \u00e8 alle dipendenze della Presidenza del Consiglio dei ministri proprio per garantirle terziet\u00e0 rispetto all'Ente nazionale per l'aviazione civile (ENAC), al Ministero dei trasporti, all'ENAV (Societ\u00e0 nazionale per l'assistenza al volo) e a tutti gli utilizzatori dello spazio aereo e degli aeroporti.\n\u00c8 opportuno tener presente che, in accordo all'Allegato 13 alla Convenzione internazionale sull'aviazione civile, che regola le modalit\u00e0 con cui devono essere condotte le investigazioni sugli incidenti aerei, gli eventi che possono essere definiti \"incidenti\" (in inglese \"accident\") sono solo quelli che avvengono dal momento in cui una persona si imbarca su un aeromobile con l'intento di volare fino al momento in cui detta persona sbarca dall'aeromobile.\nAi fini statistici, inoltre, le persone coinvolte in incidenti aerei si considerano decedute a causa di un incidente solo se il decesso avviene entro trenta giorni dall'evento aeronautico.\n approvazione dal Parlamento europeo un Regolamento che riorganizzer\u00e0 la materia sia relativamente alle inchieste sulla sicurezza aerea (\"safety\" in inglese, da non confondersi con \"security\") e anche i diritti delle vittime e dei superstiti. Tale Regolamento si prefigge anche di istituire una \"rete\" fra le varie autorit\u00e0 investigative nazionali per razionalizzare capacit\u00e0, personale e risorse. Ancora molto dibattuta e irrisolta \u00e8 la questione relativa ai rapporti e la preminenza fra l'inchiesta tecnica svolta ai fini di incolumit\u00e0 pubblica e l'inchiesta giudiziaria che si focalizza sulla ricerca del colpevole.\nAl riguardo molti sostengono e cercano di affermare in campo aeronautico il concetto della \"just culture\" vale a dire una forma di impunit\u00e0 garantita a coloro che si autodenunciano. La questione naturalmente ha due aspetti, se da un lato forse consentirebbe di avere conoscenza di alcune zone d'ombra sulle attivit\u00e0 degli operatori aeronautici, dall'altra facilmente potrebbe rappresentare una facile scappatoia per coloro che operano in maniera difforme dalle regole.\nTra i vari procedimenti relativi alla sicurezza, l'analisi dei dati dei registratori di bordo (Flight Data Recorder e Cockpit Voice Recorder) si \u00e8 dimostrata essenziale per la determinazione dei fattori causali degli incidenti, onde risalire alla natura dei rischi e alla loro prevenzione: questo aspetto \u00e8 stato inserito fra i temi principali della Convenzione stipulata fra il Consiglio Nazionale delle Ricerche e l'Alitalia.\nDiversi Atenei hanno iniziato a promuovere dei master in \"Scienze dell'aviazione e sicurezza del volo\" con l'obiettivo di fornire ampie conoscenze di base, comprendenti il quadro normativo dell'aviazione civile internazionale, la definizione e l'analisi dei fattori umani, tecnici e ambientali che incidono sulla sicurezza delle operazioni e una visione approfondita delle caratteristiche organizzative dei sistemi complessi in relazione alla prevenzione dei disastri aeronautici, con particolare attenzione al Sistema Gestione Sicurezza.\nTuttavia, esistono anche nuovi motivi di preoccupazione, dovuti alle spinte verso un taglio dei costi connessi al trasporto aereo: le Compagnie gi\u00e0 consolidate, con anni di esperienza alle spalle, hanno dovuto affrontare la concorrenza delle low cost e scontrarsi con questa nuove realt\u00e0, dove il costo del personale e del servizio offerto \u00e8 inferiore, e quindi pi\u00f9 competitivo, rispetto alle altre. La riduzione dei costi ha toccato tutti i livelli, da quelli pi\u00f9 significativi (affrontati anche attraverso gli scorpori di aziende), ai livelli pi\u00f9 bassi (risparmi nelle spese degli uffici per le fotocopie). Le Organizzazioni sindacali dei piloti hanno denunciato il fatto che le fasi addestrative di piloti e tecnici si sono ridotte al minimo e che diminuisce la manutenzione.\nSistema globale di soccorso e sicurezza aeronautico.\nNel tentativo di prevenire incidenti come la scomparsa del volo Malaysia Airlines MH370, \u00e8 stato emesso un nuovo standard che richiede a tutti gli aerei commerciali di segnalare la loro posizione ogni 15 minuti ai controllori del traffico aereo, indipendentemente dal paese di origine. Introdotto nel 2016 dall'ICAO, il regolamento non prevede alcun requisito iniziale per l'installazione di nuove apparecchiature aeronautiche. Lo standard fa parte di un piano a lungo termine, denominato Global Aeronautical Distress and Safety System (GADSS), che richieder\u00e0 che i nuovi aeromobili siano dotati di sistemi di trasmissione dati in costante contatto con i controllori del traffico aereo. Il GADSS \u00e8 simile al Global Maritime Distress and Safety System (GMDSS) utilizzato per la sicurezza marittima.\nSistema di segnalazione della sicurezza aerea.\nL'Aviation Safety Reporting System (ASRS) raccoglie rapporti su incidenti e situazioni di sicurezza aerea presentati volontariamente da piloti, controllori e altri. L'ASRS utilizza i report per identificare le carenze del sistema, emettere messaggi di avviso e produrre due pubblicazioni, \"CALLBACK\" e \"ASRS Directline\". Le informazioni raccolte vengono messe a disposizione del pubblico e utilizzate dalla FAA, dalla NASA e da altre organizzazioni che lavorano nella ricerca e nella sicurezza del volo. \nRevisione annuale della sicurezza aerea (EASA).\nL'Agenzia europea per la sicurezza aerea (EASA) \u00e8 incaricata dall'articolo 15, paragrafo 4, del regolamento (CE) n. 216/2008 del Parlamento europeo e del Consiglio del 20 febbraio 2008, di fornire una revisione annuale della sicurezza aerea. La revisione annuale della sicurezza presenta statistiche sulla sicurezza dell'aviazione civile europea e mondiale. Le statistiche sono raggruppate in base al tipo di operazione, ad esempio, trasporto aereo commerciale e categoria di aeromobili, come aeroplani, elicotteri, alianti, ecc. L'Agenzia ha accesso alle informazioni sugli incidenti e statistiche raccolte dall'Organizzazione internazionale per l'aviazione civile (ICAO). Gli Stati sono tenuti, secondo l'Annesso 13 ICAO, sulle indagini sugli incidenti e sugli incidenti aerei, a riferire all'ICAO le informazioni, gli incidenti e gli inconvenienti gravi agli aeromobili con una massa massima al decollo certificata (MTOM) superiore a 2250 kg. Pertanto, la maggior parte delle statistiche in questa revisione riguarda aeromobili al di sopra di questa massa. Oltre ai dati ICAO, \u00e8 stata presentata una richiesta agli Stati membri dell'AESA di ottenere dati sugli incidenti aerei leggeri. Inoltre, i dati sul funzionamento degli aeromobili per il trasporto aereo commerciale sono stati ottenuti sia dall'ICAO che dall'istituto per la sicurezza del trasporto aereo NLR. \nIndagini su incidenti e inconvenienti.\nL'allegato 13 della Convenzione di Chicago fornisce gli standard internazionali e le pratiche raccomandate che costituiscono la base per le indagini su incidenti e inconvenienti aerei da parte dei paesi, oltre a misure di segnalazione e prevenzione.\nItalia.\nCreata nel 1999 in Italia, l'Agenzia Nazionale per la Sicurezza del Volo (ANSV), ha due compiti principali: condurre indagini tecniche per incidenti e inconvenienti di aeromobili dell'aviazione civile, emettendo al contempo raccomandazioni di sicurezza come appropriato; e condurre studi e sondaggi volti ad aumentare la sicurezza del volo. L'organizzazione \u00e8 anche responsabile della creazione e del mantenimento del \"sistema di segnalazione volontaria\". Pur non essendo sotto la supervisione del Ministero delle Infrastrutture e dei Trasporti, l'ANSV \u00e8 un'autorit\u00e0 pubblica sotto la supervisione della Presidenza del Consiglio dei Ministri d'Italia.\nAustralia.\nIn Australia, l'Australian Transport Safety Bureau \u00e8 l'organo del governo federale responsabile delle indagini su incidenti e inconvenienti legati ai trasporti, che copre i viaggi aerei, marittimi e ferroviari. Gi\u00e0 agenzia del Dipartimento delle infrastrutture, dei trasporti, dello sviluppo regionale e del governo locale, nel 2010, nell'interesse di mantenere la propria indipendenza, \u00e8 diventata un'agenzia a s\u00e9 stante. \nBrasile.\nIn Brasile, il Centro per le indagini e la prevenzione degli incidenti aeronautici (CENIPA) \u00e8 stato istituito sotto gli auspici del Centro per le indagini e la prevenzione degli incidenti aeronautici, un'organizzazione militare dell'Aeronautica militare brasiliana (FAB). L'organizzazione \u00e8 responsabile delle attivit\u00e0 di prevenzione degli incidenti aerei e delle indagini sugli eventi dell'aviazione civile e militare. Costituita nel 1971 e secondo gli standard internazionali, il CENIPA rappresenta una nuova filosofia: le indagini sono condotte con l'unico scopo di promuovere la \"prevenzione degli incidenti aeronautici\". \nCanada.\nIn Canada, il Transportation Safety Board of Canada (TSB), \u00e8 un'agenzia indipendente responsabile del progresso della sicurezza dei trasporti attraverso l'indagine e la segnalazione di incidenti e inconvenienti in tutti i principali modi di trasporto canadesi: marittimo, aereo, ferroviario e oleodotto. \nFrancia.\nIn Francia, l'agenzia responsabile delle indagini sugli incidenti aerei civili \u00e8 il Bureau d'Enqu\u00eates et d'Analyses pour la S\u00e9curit\u00e9 de l'Aviation Civile (BEA). Il suo scopo \u00e8 stabilire le circostanze e le cause dell'incidente e formulare raccomandazioni per evitarli in futuro. \nGermania.\nIn Germania, l'agenzia per le indagini sugli incidenti aerei \u00e8 il Federal Bureau of Aircraft Accidents Investigation (BFU). \u00c8 un'agenzia del Ministero federale dei trasporti e delle infrastrutture digitali. L'obiettivo del BFU \u00e8 migliorare la sicurezza determinando le cause di incidenti e inconvenienti gravi e formulando raccomandazioni di sicurezza per prevenirne il ripetersi. \nHong Kong.\nL'Autorit\u00e0 per le indagini sugli incidenti aerei (AAIA) \u00e8 responsabile delle indagini sugli incidenti dell'aviazione civile a Hong Kong, nonch\u00e9 su quelli in altri territori che coinvolgono un aeromobile registrato a Hong Kong. \u00c8 guidato da Darren Straker, ispettore capo degli incidenti, e ha sede presso l'aeroporto internazionale di Hong Kong. AAIA \u00e8 stata istituita nel 2018 in risposta a una direttiva ICAO che ordina agli Stati membri di mantenere autorit\u00e0 investigative sugli incidenti aerei indipendenti dalle autorit\u00e0 dell'aviazione civile e dalle entit\u00e0 correlate. Prima del 2018, le funzioni di indagine sugli incidenti erano svolte dalla Divisione standard di volo e aeronavigabilit\u00e0 e dalla Divisione di indagine sugli incidenti del Dipartimento dell'aviazione civile. \nIndia.\nFino al 30 maggio 2012, la Direzione generale dell'aviazione civile ha indagato su incidenti che coinvolgono aeromobili. Da allora, l'ufficio investigativo sugli incidenti aerei ha assunto la responsabilit\u00e0 delle indagini. \nIndonesia.\nIn Indonesia, il Comitato nazionale per la sicurezza dei trasporti (NTSC; indonesiano: \"Komite Nasional Keselamatan Transportasi\", KNKT) \u00e8 responsabile delle indagini su incidenti e incidenti, compresi gli incidenti aerei. Il suo scopo \u00e8 il miglioramento della sicurezza dei trasporti, non solo dell'aviazione, in Indonesia.\nGiappone.\nIl Japan Transport Safety Board indaga su incidenti e inconvenienti aerei. La Aircraft Accident Investigation Commission ha indagato su incidenti e inconvenienti aerei in Giappone fino al 1\u00ba ottobre 2001, quando la Aircraft and Railway Accidents Investigation Commission (ARAIC) lo ha sostituito, e l'ARAIC ha svolto questa funzione fino al 1\u00ba ottobre 2008, quando si \u00e8 fusa. nel JTSB. \nMessico.\nIn Messico, la Direzione generale dell'aviazione civile (DGAC) indaga sugli incidenti aerei. \nPaesi Bassi.\nNei Paesi Bassi, il Dutch Safety Board (\"Onderzoeksraad voor Veiligheid\") \u00e8 responsabile delle indagini su incidenti e incidenti, compresi gli incidenti aerei. Il suo scopo \u00e8 il miglioramento della sicurezza nei Paesi Bassi. Il suo focus principale \u00e8 su quelle situazioni in cui i civili dipendono dal governo, dalle aziende o dalle organizzazioni per la loro sicurezza. Il Consiglio indaga esclusivamente quando si verificano incidenti o incidenti e mira a trarre insegnamenti dai risultati di queste indagini. Il Safety Board \u00e8 obiettivo, imparziale e indipendente nel suo giudizio. Il consiglio sar\u00e0 sempre critico nei confronti di tutte le parti interessate. \nNuova Zelanda.\nIn Nuova Zelanda, la Commissione per le indagini sugli incidenti di trasporto (TAIC) \u00e8 responsabile delle indagini sugli incidenti aerei. \u00abLo scopo della Commissione, come stabilito nella sua legge, \u00e8 di determinare le circostanze e le cause di incidenti aerei, ferroviari e marittimi, al fine di evitare eventi simili in futuro, piuttosto che attribuire la colpa a qualsiasi persona.\u00bb Il TAIC indagher\u00e0 in conformit\u00e0 con l'allegato 13 dell'ICAO. \nRussia.\nIn Russia, l'Interstate Aviation Committee (IAC, MAK secondo il nome originale russo) \u00e8 un organo esecutivo che sovrintende all'uso e alla gestione dell'aviazione civile nella Comunit\u00e0 degli Stati indipendenti. Questa organizzazione indaga sugli incidenti aerei nell'ex area dell'URSS sotto l'egida della Commissione per le indagini sugli incidenti aerei del Comitato per l'aviazione interstatale. \nTaiwan.\nA Taiwan, l'Aviation Safety Council (ASC) \u00e8 l'agenzia governativa indipendente responsabile delle indagini sugli incidenti aerei. Fondata nel 1998, ASC \u00e8 amministrata dall'Executive Yuan ed \u00e8 indipendente dall'Amministrazione dell'Aeronautica Civile di Taiwan. L'ASC era composta da cinque a sette membri del consiglio, tra cui un presidente e un vicepresidente, nominati dal Premier. L'amministratore delegato di ASC gestisce la funzione quotidiana dell'organizzazione, comprese le indagini sugli incidenti.\nRegno Unito.\nNel Regno Unito, l'agenzia responsabile delle indagini sugli incidenti aerei civili \u00e8 l'Air Accidents Investigation Branch (AAIB) del Department for Transport. Il suo scopo \u00e8 stabilire le circostanze e le cause dell'incidente e formulare raccomandazioni per evitarli in futuro. \nStati Uniti.\nGli incidenti dell'aviazione civile negli Stati Uniti sono indagati dal National Transportation Safety Board (NTSB). I funzionari dell'NTSB raccolgono le prove dal luogo dell'incidente per determinare la causa o le cause probabili. L'NTSB indaga anche sugli incidenti all'estero che coinvolgono aeromobili registrati negli Stati Uniti, in collaborazione con le autorit\u00e0 investigative locali, soprattutto quando si verificano perdite significative di vite umane o quando l'aereo coinvolto \u00e8 di costruzione americana. "}
{"id": "561711", "revid": "1359960", "url": "https://it.wikipedia.org/wiki?curid=561711", "title": "Dardagny", "text": "Dardagny (toponimo francese) \u00e8 un comune svizzero di 1\u00a0861 abitanti del Canton Ginevra. Dal 2021 il borgo, grazie alla sua particolare bellezza architettonica, la sua storia e la posizione privilegiata in cui si trova \u00e8 entrato a far parte dell'associazione \"I borghi pi\u00f9 belli della Svizzera\".\nGeografia fisica.\nLa superficie territoriale del comune \u00e8 di 8,56\u00a0km\u00b2 e si trova a un'altitudine di 434 metri s.l.m. Dardagny confina con i comuni svizzeri di Avully, Russin e Satigny. Confina poi con i comuni francesi di Challex, P\u00e9ron, Saint-Jean-de-Gonville e di Thoiry.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nLingue e dialetti.\nLa lingua parlata \u00e8 il francese.\nGeografia antropica.\nFrazioni.\nLe frazioni di Dardagny sono:\nInfrastrutture e trasporti.\nIl comune \u00e8 servito dalla stazione di La Plaine sulla ferrovia Lione-Ginevra.\nAmministrazione.\nOgni famiglia originaria del luogo fa parte del comune patriziale che ha la responsabilit\u00e0 della manutenzione di ogni bene comune."}
{"id": "561712", "revid": "963244", "url": "https://it.wikipedia.org/wiki?curid=561712", "title": "Aethelheard of Wessex", "text": ""}
{"id": "561713", "revid": "1776051", "url": "https://it.wikipedia.org/wiki?curid=561713", "title": "Russin", "text": "Russin (toponimo francese) \u00e8 un comune svizzero di 548 abitanti del Canton Ginevra.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nInfrastrutture e trasporti.\nIl comune \u00e8 servito dalla stazione di Russin sulla ferrovia Lione-Ginevra."}
{"id": "561715", "revid": "19933", "url": "https://it.wikipedia.org/wiki?curid=561715", "title": "Iscrizione", "text": ""}
{"id": "561718", "revid": "729019", "url": "https://it.wikipedia.org/wiki?curid=561718", "title": "Schizzo (architettura)", "text": "Lo schizzo \u00e8 un disegno schematico di un oggetto, che di norma viene eseguito a mano libera. Nel caso di schizzo architettonico vi sono raffigurati edifici o parti di edifici.\nLo schizzo pu\u00f2 essere finalizzato:"}
{"id": "561720", "revid": "13648", "url": "https://it.wikipedia.org/wiki?curid=561720", "title": "Disegno artistico", "text": ""}
{"id": "561724", "revid": "6282", "url": "https://it.wikipedia.org/wiki?curid=561724", "title": "Pappatacio", "text": ""}
{"id": "561725", "revid": "6282", "url": "https://it.wikipedia.org/wiki?curid=561725", "title": "Serapica", "text": ""}
{"id": "561727", "revid": "56620", "url": "https://it.wikipedia.org/wiki?curid=561727", "title": "Eidotipo", "text": ""}
{"id": "561736", "revid": "121175450", "url": "https://it.wikipedia.org/wiki?curid=561736", "title": "Cronaca Vera", "text": "Cronaca Vera \u00e8 una rivista settimanale italiana specializzata in resoconto di costume e di cronaca nera destinati a un pubblico popolare.\nStoria.\n\u00c8 stata fondata dall'imprenditore Sergio Garassini, gi\u00e0 editore del mensile erotico \"Kent\", che nel 1969 ne affid\u00f2 la direzione a Antonio Perria (caporedattore di \"ABC\" ed ex inviato di cronaca nera de \"l'Unit\u00e0\", oltre che affermato autore di gialli). Il progetto grafico della nuova rivista venne realizzato dall'illustratore Maurizio Bovarini. L'intento di Garassini fu quello di creare un settimanale di taglio popolare, quanto pi\u00f9 possibile vicino ai propri lettori (di cui spesso racconta le vicende private) e a basso costo (la carta utilizzata per stampare il settimanale \u00e8 di bassa qualit\u00e0). L'idea riscontra un grande successo, tanto che a met\u00e0 degli anni settanta \"Cronaca Vera\" riusc\u00ec a vendere sino a 600\u00a0000 copie a numero.\nLa rivista si caratterizza per un taglio editoriale sensazionalistico; gli articoli sono scritti in un linguaggio semplice e discorsivo. Caso pressoch\u00e9 unico nel panorama giornalistico italiano, la rivista ha mantenuto pressoch\u00e9 invariato il proprio \"layout\", costituito da numerose fotografie in bianco e nero e da grandi titoli scritti in rosso, di forte impatto e in carattere maiuscolo. Nella rivista \u00e8 inoltre quasi completamente assente la pubblicit\u00e0. Particolarmente durante i primi vent'anni di vita editoriale, la rivista si distingueva per le ammiccanti e iconiche copertine con in evidenza un articolo sempre riferito a un qualche fatto a sfondo sexy, a fianco alla foto di una splendida modella nuda (ma con le parti intime coperte dai titoli) o poco vestita, nonch\u00e9 per le frequenti fotografie di cadaveri (talvolta raccapriccianti) che illustravano i servizi di cronaca nera. Negli ultimi anni la pubblicazione ha abbandonato quasi del tutto le copertine \"os\u00e8e\" per dare maggiore evidenza a temi pi\u00f9 \"seri\", spesso a sfondo sociale o ecologico.\nAnche negli articoli interni, ultimamente, vi \u00e8 un maggiore interesse per tali tematiche, oltre a servizi retrospettivi su vari argomenti culturali, come fumetti e cinema.\nLa rivista ospita numerose rubriche che invitano i lettori a prendere la parola su svariate questioni (\"I vostri problemi\", \"Un avvocato al vostro servizio\", \"Una mano tesa\", \"Dottore mi dica\", \"I misteri del sesso\", \"Il mondo dell'inconscio\", ecc.). Recentemente \u00e8 stata inaugurata una pagina dedicata alla narrativa noir, \"Il Racconto Giallo/Nero\", che ospita racconti brevi di autori noti e meno noti.\nDal 1996 il settimanale \u00e8 diretto da Giuseppe Biselli. Nel 2015 avviene la svolta a colori: le storiche foto in bianco e nero vengono sostituite da immagini a colori. Soppresse anche le avvenenti copertine con ragazze seminude per lasciare posto a numerosi richiami legati ai principali fatti di cronaca nera raccontati all'interno."}
{"id": "561745", "revid": "1318658", "url": "https://it.wikipedia.org/wiki?curid=561745", "title": "Paolo Ungari", "text": "Carriera amministrativa ed accademica.\nLaureato in giurisprudenza presso l'Universit\u00e0 di Roma nel 1957, \u00e8 stato consigliere parlamentare della Camera dei deputati.\nFu professore ordinario di Storia del diritto italiano - ed in alcuni anni accademici docente di Diritti dell'uomo - presso la facolt\u00e0 di Scienze Politiche della Libera universit\u00e0 internazionale degli studi sociali Guido Carli; di tale facolt\u00e0 fu dal 1981 al 1986 vicepreside, e dal 1986 al 1992 preside; vi diresse anche la Scuola di specializzazione in Giornalismo e comunicazioni di massa, nonch\u00e9 il Centro di ricerca e di studio sui diritti dell'uomo. Insegn\u00f2 anche Storia delle codificazioni moderne presso la facolt\u00e0 di Giurisprudenza della medesima LUISS.\nFu direttore dell'Istituto di studi storico-politici, nonch\u00e9 dell'Osservatorio sull'editoria del Centro di Ricerca per il Diritto d'Impresa (CERADI) della LUISS.\nFu componente del Consiglio direttivo della Scuola superiore del Ministero dell'Interno e di quello della Commissione nazionale italiana per l'UNESCO.\nEsponente del Partito Radicale prima e del Partito Repubblicano Italiano poi, \u00e8 stato Presidente della Commissione per i diritti umani della Presidenza del Consiglio durante il governo Craxi e della Commissione contro l'antisemitismo e la xenofobia del Consiglio d'Europa.\nDecesso.\nSulle cause del suo decesso, avvenuto un fine settimana di settembre per la caduta nella tromba dell'ascensore al terzo piano del palazzo in piazza d'Aracoeli in cui aveva sede una delle riviste cui collaborava, la Procura della Repubblica di Roma ha proposto decreto di archiviazione, che potrebbe aver fugato i sospetti pure affacciati da pi\u00f9 parti.\nViene sepolto nel cimitero acattolico di Roma. La sua ultima richiesta viene rispettata ed \u00e8 cos\u00ec che sulla sua lapide si legge solo il seguente epitaffio: \"Maestro massone\".\nMassoneria.\nFu iniziato in Massoneria il 16 maggio 1978 presso la \"Loggia Carlo Pisacane di Ponza-Hod\" n.160 all'Oriente di Roma, di cui divenne anche Maestro Venerabile nel 1987.\nNel 2001 il Grande Oriente d'Italia gli ha conferito alla memoria il titolo di Gran Maestro Onorario ed ha intitolato al suo nome la Biblioteca della Villa del Vascello."}
{"id": "561753", "revid": "149726", "url": "https://it.wikipedia.org/wiki?curid=561753", "title": "Balenidi", "text": ""}
{"id": "561757", "revid": "1442080", "url": "https://it.wikipedia.org/wiki?curid=561757", "title": "Roberto Rosato", "text": "Biografia.\nRosato \u00e8 morto il 20 giugno 2010, dopo una battaglia durata dieci anni contro il cancro. \nQuello stesso giorno la nazionale italiana affrontava la al ; per l'occasione, gli \"azzurri\" indossarono il lutto al braccio.\nCaratteristiche tecniche.\nSoprannominato \"Faccia d'angelo\" per via dei tratti gentili del suo viso, in contrasto con i suoi modi decisi e spesso rudi in campo, Rosato era uno stopper di sicuro rendimento.\nCarriera.\nClub.\nCrebbe calcisticamente nelle giovanili del , la squadra che lo fece esordire in Serie A il 2 aprile 1961 in -Torino (1-1). Da professionista vest\u00ec per sei stagioni la maglia granata.\nVenne quindi notato da Nereo Rocco, il quale lo volle al , club presso il quale si trasfer\u00ec nel 1966 onde puntellarne il reparto arretrato. Con i rossoneri vinse subito la Coppa Italia (1966-1967) e, in sequenza, lo scudetto e la Coppa delle Coppe nel 1968, la Coppa dei Campioni nel 1969 e la successiva Coppa Intercontinentale.\nDel 1972 e del 1973 sono ulteriori due Coppe Italia consecutive, pi\u00f9 un'altra Coppa delle Coppe, l'ultimo trofeo conquistato da Rosato prima del suo trasferimento al , avvenuto nell'estate 1973.\nNel club ligure gioc\u00f2 quattro stagioni, scendendo una volta in Serie B e vincendo una volta il campionato cadetto. Al termine del campionato 1976-1977, Rosato si ritir\u00f2 dal calcio professionistico. Continu\u00f2 ancora per due stagioni con la maglia dell', in Serie D, fino al ritiro definitivo nel 1979.\nNazionale.\nEsord\u00ec in nazionale A il 13 marzo 1965 ad Amburgo in -Italia (1-1), dopo qualche partita nella selezione B e nell'Under-21. Con questa rappresentativa aveva vinto nel settembre 1963 i Giochi del Mediterraneo di Napoli, e disputato 4 gare di qualificazione (contro Turchia e Polonia) per il torneo olimpico di ai quali l'Italia si qualific\u00f2.\nDivenne titolare fisso dopo la non positiva prestazione italiana al in Inghilterra, e fece parte della squadra che vinse il che si tenne in Italia.\nDue anni dopo prese parte al svoltosi in Messico, nel corso del quale fu tra i protagonisti della storica semifinale Italia-Germania Ovest 4-3, partita in cui Rosato si esib\u00ec in un salvataggio sulla linea a portiere battuto; gioc\u00f2 anche la successiva finale, persa per 4-1 contro il , venendo infine scelto come miglior stopper del torneo.\nIn otto anni vest\u00ec complessivamente la maglia della nazionale per 37 volte."}
{"id": "561774", "revid": "1566286", "url": "https://it.wikipedia.org/wiki?curid=561774", "title": "Joseph Minion", "text": ""}
{"id": "561782", "revid": "43530", "url": "https://it.wikipedia.org/wiki?curid=561782", "title": "Reami Perduti", "text": ""}
{"id": "561784", "revid": "1305772", "url": "https://it.wikipedia.org/wiki?curid=561784", "title": "Porcospino (disambigua)", "text": "Zoologia.\nTalvolta il termine viene impropriamente usato anche con altri mammiferi aventi il corpo ricoperto da spine cornee:"}
{"id": "561785", "revid": "599013", "url": "https://it.wikipedia.org/wiki?curid=561785", "title": "Nwn", "text": ""}
{"id": "561794", "revid": "767487", "url": "https://it.wikipedia.org/wiki?curid=561794", "title": "Il colore dei soldi", "text": "Il colore dei soldi (\"The Color of Money\") \u00e8 un film del 1986 diretto da Martin Scorsese, tratto dall'omonimo romanzo di Walter Tevis.\nIl film prosegue, alla reale distanza di 25 anni, la storia cinematografica de \"Lo spaccone\", \"Eddy lo svelto\", un abile giocatore di biliardo americano che conobbe tragicamente lo squallore e i rischi del gioco. Il titolo si riferisce sia al colore dei dollari sia del tavolo da biliardo, il verde.\nTrama.\nEdward Felson, detto \"Eddy lo svelto\", \u00e8 ormai un ricco procacciatore di alcolici. Sono passati oramai 20 anni dal suo burrascoso e tragico passato e non ha pi\u00f9 interesse al tavolo da biliardo, si dedica alla vendita di whisky e alla sua relazione con Janelle.\nLa casuale visione nel bar di Janelle di una partita del talentuoso Vincent Lauria contro Julian, il miglior giocatore della zona, riaccende in Eddie una fiamma mai spenta. Rivede nell'acerbo ragazzo se stesso da giovane: enorme potenzialit\u00e0 e stessa spocchia di essere in assoluto il pi\u00f9 furbo, con le sue stesse sotterranee lacune psicologiche.\nSenza trascurare il guadagno che potr\u00e0 ottenere sfruttando la fiducia del ragazzo, semplicemente insegnandogli un po' di mestiere e garantendogli dei soldi per le scommesse, Eddie riesce a convincere il giovane e la sua ragazza Carmen a seguirlo in un giro del paese alla ricerca di polli da spennare. Cos\u00ec, anni dopo la sofferta separazione dal biliardo, i tre riprendono il giro di saloni nelle vicinanze, sfruttando anche le vecchie amicizie di Eddy, come il vecchio scommettitore Orvis.\nMolte cose sono per\u00f2 cambiate in tutto questo tempo, anche il gioco. Il numero di palle sul tappeto \u00e8 stato appositamente ridotto a 9 per aumentare il numero di partite giocabili e molti dei trucchi che Eddie conosceva sono oramai conosciuti dalla maggior parte di quelli che intende truffare. In questo agrodolce tour attraverso alcuni stati americani Eddie capisce ancora una volta e a proprie spese di non potersi mai fidare di nessuno, neppure del giovane e talentuoso Vincent, che raramente d\u00e0 retta al suo mentore, e solo l'influenza di Carmen, interessata quanto Eddie alle possibilit\u00e0 del fidanzato, riesce a frenarne l'esuberanza. Alla fine, frustrato dal comportamento del giovane e scottato dalla sconfitta con Amos, Eddie abbandona Vincent e Carmen, ormai perfettamente autosufficienti.\nLa passione per il gioco in prima persona e la consapevolezza di essere ancora capace di primeggiare convincono Eddie a rimettersi in gioco: con la sua amata stecca Balabushka ben presto torna ai vecchi lustri. Di partita in partita, di vittoria in vittoria, Eddie si reca ad Atlantic City, meta preferita per giocatori e scommettitori. Ed \u00e8 proprio nel casin\u00f2 della citt\u00e0 che Eddie ritrova Vincent: il torneo di biliardo li mette presto di fronte, ma la sfida, vinta da Eddie, \u00e8 falsata perch\u00e9 Vincent si fa battere, guadagnando molti soldi scommettendo sul rivale. Venuto a conoscenza del fatto, Eddie, dopo aver abbandonato il torneo, chiede un'ultima partita al giovane: il film si chiude con l'inizio dell'incontro tra i due; Vincent \u00e8 sicuro della vittoria, mentre Eddie si sente comunque vincitore: se perder\u00e0 questa volta potr\u00e0 tentare di rifarsi successivamente e, comunque, per lui l'essersi rialzato dal passato \u00e8 gi\u00e0 una vittoria.\nAccoglienza.\nIl film ricevette quattro candidature agli Oscar del 1987: miglior scenografia, migliore sceneggiatura non originale, migliore attrice non protagonista (Mary Elizabeth Mastrantonio) e miglior attore protagonista (Paul Newman). Alla fine l'unica statuetta vinta fu quella che and\u00f2 a Paul Newman, premio che tra l'altro non ritir\u00f2 personalmente perch\u00e9 non presenzi\u00f2 alla cerimonia viste le numerose volte in cui era stato candidato e mai premiato. Tra queste candidature, sempre come miglior attore protagonista, c'era pure quella (datata 1961) per \"Lo spaccone\", di cui \"Il colore dei soldi\" \u00e8 il sequel.\nPer lo stesso ruolo Newman ricevette un National Board of Review Award ed una candidatura al Golden Globe come miglior protagonista drammatico."}
{"id": "561802", "revid": "125374581", "url": "https://it.wikipedia.org/wiki?curid=561802", "title": "Kathy Bates", "text": "\u00c8 salita alla ribalta con il ruolo di Annie Wilkes in \"Misery non deve morire\" (1990), per il quale ha vinto l'Oscar alla miglior attrice e il Golden Globe per la migliore attrice in un film drammatico. Nel 1998, l'American Film Institute inserisce la sua interpretazione al 17\u00ba posto nella classifica dei 50 migliori cattivi del cinema statunitense.\nHa ricevuto altre tre candidature agli Oscar come miglior attrice non protagonista per le sue interpretazioni ne \"I colori della vittoria\" (1998), \"A proposito di Schmidt\" (2002) e \"Richard Jewell\" (2019).\nIn campo televisivo, ha ricevuto 14 candidature agli Emmy, di cui 3 vittorie per i suoi ruoli nelle serie televisive \"Due uomini e mezzo\" e \"American Horror Story\" e per il miglior programma storico/culturale per \"The Legend of Pancho Barnes and the Happy Bottom Riding Club.\" Attiva anche in campo teatrale \u00e8 stata candidata al Tony Award alla miglior attrice protagonista in un'opera teatrale per il dramma Premio Pulitzer \"'night Mother\" in scena a Broadway, oltre ad aver vinto l'Obie Award per la sua interpretazione nella commedia \"Frankie and Johnny in the Clair de Lune\".\nBiografia.\nCarriera.\n\u00c8 di origini inglesi, scozzesi, irlandesi e tedesche.\nLaureatasi in Teatro alla Southern Methodist University nel 1980, si avvicina al mondo dello spettacolo dapprima come cantante, per poi scoprire una naturale propensione alla recitazione. Verso la met\u00e0 degli anni settanta debutta nel cinema, anche se successivamente si dedicher\u00e0 soprattutto alla televisione. Nel 1982 ottiene il suo primo importante ruolo cinematografico nel film \"Jimmy Dean, Jimmy Dean\", (1982) di Robert Altman, in cui \u00e8 una fan del divo James Dean, al fianco di attrici del calibro di Sandy Dennis, Cher e Karen Black. Successivamente continua a dividersi tra il cinema e la televisione.\nNel 1983 riceve una candidatura al Tony Award per lo spettacolo \"Una finestra nella notte\".\nMa il successo internazionale le arriva grazie alla sua interpretazione dell'infermiera Annie Wilkes apparentemente dolce e cortese, ma in realt\u00e0 sadica e mentalmente disturbata, che \u00e8 disposta a tutto perch\u00e9 il suo personaggio letterario preferito non muoia, nel thriller \"Misery non deve morire\", (1990) di Rob Reiner con James Caan nella parte dello scrittore Paul Sheldon, tratto dall'omonimo romanzo di Stephen King. Il film ottiene grande successo, e la sua interpretazione viene cos\u00ec acclamata tanto da ricevere un premio Oscar e un Golden Globe come migliore attrice protagonista.\nNegli anni seguenti \u00e8 impegnata in personaggi ora protagonisti, ora di contorno: \u00e8 la delicata e fragile donna con un matrimonio in crisi che si rifugia nell'amicizia con un'anziana signora nel malinconico \"Pomodori verdi fritti alla fermata del treno\", (1991) di Jon Avnet; l'ambigua domestica accusata della morte della sua padrona nel cupo \"L'ultima eclissi\", (1995) di Taylor Hackford; la determinata detective Shirley Vogel in \"Diabolique\"; l'eccentrica arricchita Molly Brown nel kolossal \"Titanic\", (1997) di James Cameron; la lesbica idealista de \"I colori della vittoria\", (1998) di Mike Nichols nominata agli Oscar 1998; la debordante e lasciva con-suocera di un disincantato Jack Nicholson in \"A proposito di Schmidt\", (2002) di Alexander Payne con cui si conquista una candidatura agli Oscar 2003.Attiva anche in televisione, dal 2003 al 2005 l'attrice partecipa a 10 episodi della serie televisiva \"Six Feet Under\", dirigendo in prima persona cinque episodi.\nNel 2004 ha recitato nel breve ruolo della regina Vittoria nel film \"Il giro del mondo in 80 giorni\".\nTra il 2010 e il 2011 partecipa ad otto episodi della serie comica \"The Office\".\nDal 17 gennaio 2011 al marzo 2012 \u00e8 stata la protagonista del legal drama della rete NBC \"Harry's Law\", interpretando il ruolo dell'avvocato Harriet Korn che dopo aver perso il lavoro, apre un suo studio legale in un ex negozio di scarpe abbandonato in un quartiere malfamato di Cincinnati.\nDal 2013 entra a far parte del cast della terza stagione della serie TV antologica \"American Horror Story\", \"Coven\", recitando nei panni di Delphine LaLaurie, per il quale ottiene diverse candidature sia ai Critics' Choice Awards che ai Satellite Awards, ma soprattutto si aggiudica, nell'agosto 2014 il secondo Premio Emmy della sua carriera.\nPartecipa alle altre tre stagioni della serie, \"Freak Show\" interpretando il ruolo della donna barbuta Ethel Darling (la cui performance ottiene la candidatura al Premio Emmy e al Golden Globe), alla quinta, \"Hotel\" come la manager dell'Hotel Cortez Iris (ricevendo grazie ad esso nuovamente la candidatura ai Critics' Choice Awards 2016) e alla sesta, \"Roanoke\" come l'instabile attrice Agnes Mary Winstead. Per \"Hotel\", Il 14 luglio 2016 riceve una candidatura come \"miglior attrice non protagonista in una serie TV o film per la televisione\" agli Emmy Awards.\nNel settembre 2016 le viene dedicata una stella sulla Hollywood Walk of Fame.\nNel 2018 ritorna dopo due anni ad \"American Horror Story\", per l'ottava stagione, \"Apocalypse\", nei panni della spietata e sadica Miriam Mead.\nVita privata.\nNel 1991, dopo 12 anni di convivenza, ha sposato il collega Tony Campisi da cui ha divorziato nel 1997.\nLotta contro il cancro.\nNel 2003 le fu diagnosticato un cancro alle ovaie e dopo alcuni mesi di radioterapia e chemioterapia riusc\u00ec a guarire. Durante l'estate 2012 le fu diagnosticato un altro tumore, questa volta al seno, e l'attrice si sottopose ad una doppia mastectomia.\nRiconoscimenti.\nPremio Oscar\nBritish Academy Film Award\nEmmy Award\nGolden Globe\nSatellite Award\nScreen Actors Guild Award\nTony Award\nDoppiatrici italiane.\nNelle versioni in italiano dei suoi film, Kathy Bates \u00e8 stata doppiata da:\nDa doppiatrice \u00e8 sostituita da:"}
{"id": "561812", "revid": "767487", "url": "https://it.wikipedia.org/wiki?curid=561812", "title": "Misery non deve morire", "text": "Misery non deve morire (\"Misery\") \u00e8 un film del 1990 diretto da Rob Reiner, tratto dal romanzo \"Misery\" di Stephen King (1987).\nPer l'interpretazione della psicopatica Annie Wilkes, Kathy Bates ha vinto sia l'Oscar, sia il Golden Globe, ed \u00e8 stata inserita dall'American Film Institute al 17\u00ba posto nella classifica dei 50 migliori \"cattivi\" del cinema statunitense.\nTrama.\nLo scrittore di successo Paul Sheldon \u00e8 diventato famoso grazie a una serie di romanzi la cui protagonista si chiama Misery Chastain. Ha deciso tuttavia di concludere la serie, facendo pubblicare \"Il figlio di Misery\", nel cui finale la protagonista muore. Comincia dunque a scrivere un romanzo non legato alla serie, in una sperduta localit\u00e0 del Colorado. Finito il lavoro, lascia l'hotel e riparte per casa, ma una tormenta di neve lo coglie di sorpresa, facendolo uscire fuori strada e perdere i sensi.\nUna persona lo salva e lo porta in casa sua: \u00e8 una donna di nome Annie Wilkes. Paul \u00e8 immobilizzato a letto con le gambe fratturate. All'inizio Annie, che dice di essere un'infermiera, sembra voler guarire Paul: gli somministra antidolorifici, lo accudisce e gli rivela di essere un'appassionata lettrice dei suoi romanzi. Paul, incoraggiato dall'interesse che Annie mostra per le sue opere, le fa leggere il manoscritto dell'ultimo libro, non ancora pubblicato, ma ad Annie non piace: in un improvviso scatto d'ira sfoga tutto il suo dissenso per il nuovo romanzo. All'esterno le strade sono ancora innevate e Annie dichiara di aver parlato con l'ospedale e che, siccome le gambe di Paul non sono infette, \u00e8 sufficiente che rimanga a casa sua. Anche la linea telefonica non \u00e8 stata ancora riparata, inoltre la donna abita in una fattoria sperduta. Annie inizia a rivelare un interesse quasi morboso per Paul: conosce a menadito la sua biografia e la sua abitudine di scrivere i romanzi in quel preciso hotel poco distante, dichiara inoltre di averlo osservato dall'esterno mentre scriveva e seguito quando era uscito dall'hotel, incappando nell'incidente.\nNei giorni successivi Annie decide di completare la lettura dell'ultimo romanzo della serie Misery, gi\u00e0 pubblicato da Paul, ma scopre la morte dell'amata protagonista. La donna irrompe nella stanza dello scrittore in preda a una furia cieca, e la situazione si delinea pi\u00f9 chiaramente: Annie \u00e8 innamorata di Paul e di fatto l'ha rapito, poi rivela di non aver avvertito n\u00e9 le autorit\u00e0, n\u00e9 i suoi familiari, per cui nessuno tranne lei sa dove lui sia. Il giorno dopo Annie annuncia a Paul di aver trovato la \"soluzione al problema\": gli consegna il manoscritto e una scatola di fiammiferi, obbligandolo a bruciarlo in un barbecue.\nLa agente di Paul contatta lo sceriffo della contea segnalandogli che lo scrittore non \u00e8 ancora tornato a New York: lo sceriffo comincia le ricerche, ma senza risultati.\nAnnie diventa nuovamente premurosa: fornisce a Paul una sedia a rotelle, uno scrittoio, una macchina da scrivere e gli ordina di iniziare una nuova storia, in cui si smentisca il finale del suo ultimo libro. Paul comincia a lavorare al libro: fa \"resuscitare\" Misery e crea un nuovo intreccio, suscitando in Annie grande felicit\u00e0. L'uomo sfrutta le assenze di Annie per tentare la fuga, inutilmente, e nasconde vari antidolorifici: il suo obiettivo \u00e8 somministrarli di nascosto alla sua carceriera, cos\u00ec le propone una cena romantica (ovviamente per brindare a Misery) e, distraendola con una scusa, mette la polverina nel vino. Al momento del brindisi, per\u00f2, Annie per sbaglio rovescia il bicchiere, mandando in fumo l'intero piano.\nIntanto lo sceriffo ha ritrovato l'auto di Paul, semisepolta dalla neve, e serpeggia l'idea che lo scrittore sia morto di stenti o divorato da qualche bestia.\nQualche giorno dopo Paul esce dalla sua stanza e trova un album dei ricordi di Annie; scopre che la donna ha avuto un passato da serial killer. Spaventato, prende un coltello da cucina e torna nella stanza con l'arma nascosta, deciso ad assassinare la sua aguzzina. Paul si sveglia nel cuore della notte, giusto in tempo per vedere Annie che gli inietta un sedativo. Quando si sveglia di nuovo, lei lo ha legato al letto, gli ha sottratto il coltello e svela di sapere delle sue fughe fuori dalla camera. Decide quindi di fratturargli entrambe le caviglie con un mazzuolo, per impedirgli di scappare di nuovo. Le urla di Paul, per il dolore lancinante, la lasciano indifferente: la donna dichiara di amarlo anche come persona, oltre che come scrittore.\nNel frattempo, lo sceriffo continua le indagini e segue una serie di indizi che lo conducono fino ad Annie. La donna \u00e8 costretta a sedare ancora una volta Paul per nasconderlo in cantina. Lo sceriffo perquisisce la casa, non trovando nulla, finch\u00e9 Paul si risveglia e fa rumore: lo sceriffo accorre all'ingresso della cantina ma Annie lo fredda con un colpo di fucile.\nQuest'ultima rivela a Paul la sua decisione: un omicidio-suicidio, sempre in nome dell'amore, ma l'uomo la convince di dover prima finire il romanzo, per regalarlo al mondo. Annie acconsente, mentre Paul ruba una tanichetta di liquido infiammabile. Poi prosegue con la scrittura del libro, mentre Annie, rapita, diventa sempre pi\u00f9 ossessionata dal finale. Come tradizione, al termine di un romanzo Paul si concede un'unica sigaretta e un bicchiere di Dom P\u00e9rignon, portate da Annie. L'uomo la convince di dover prendere un bicchiere anche per s\u00e9: durante la sua breve assenza, Paul cosparge di liquido infiammabile il manoscritto. Al suo ritorno, d\u00e0 fuoco a tutto (soprattutto alle pagine dell'attesissimo finale, non ancora lette), e la donna impazzisce di disperazione, buttandosi a terra nel tentativo di salvare le carte: qui Paul getta con tutta la sua forza la macchina da scrivere sulla testa dell'assassina; infine, dopo una lotta all'ultimo sangue, lo scrittore riesce a far inciampare Annie che sbatte la testa sulla macchina da scrivere. Lo scontro sembra finito, ma mentre Paul tenta di fuggire, Annie si riprende e lo afferra. Lo scrittore, in un'ultima disperata mossa, afferra un suppellettile e lo sferra sulla testa di Annie, uccidendola.\nDiciotto mesi dopo, lo scrittore \u00e8 quasi del tutto guarito e il suo nuovo libro \u00e8 un successo. Seduto in un tavolo di un ristorante con la sua agente, le confessa che in verit\u00e0 non riesce ancora a dimenticare la brutta esperienza avuta, rivedendo il volto di Annie anche nella cameriera che, riconosciutolo, gli confessa di essere \"la sua pi\u00f9 grande ammiratrice\".\nIncassi.\nIl film fu un successo per critica e pubblico, realizzando negli Stati Uniti un incasso di $ a fronte di un budget stimato di 20 milioni."}
{"id": "561817", "revid": "1457965", "url": "https://it.wikipedia.org/wiki?curid=561817", "title": "Titolo", "text": ""}
{"id": "561835", "revid": "547034", "url": "https://it.wikipedia.org/wiki?curid=561835", "title": "Buddy Bolden", "text": "Noto soprattutto come cornettista, fu il primo musicista di colore di New Orleans a raggiungere la fama.\nNonostante non ci siano giunte registrazioni della sua musica, Buddy Bolden \u00e8 considerato da molti l'iniziatore, o il padre, del jazz, genere che viene ufficialmente riconosciuto nel 1917 ed \u00e8 grazie a Bolden che il jazz si diffonde velocemente in molte parti d'America. Lavor\u00f2 da solo finch\u00e9 non fond\u00f2 un gruppo, con il quale cre\u00f2 molti brani eseguiti ancora oggi.\nBiografia.\nCharles \"Buddy\" Bolden (1877-1931) \u00e8 considerato il primo musicista che inizi\u00f2 ad improvvisare nel contesto di un'esecuzione di gruppo ed \u00e8 proprio a questa sua consuetudine dell'improvvisazione che avrebbe provocato la transizione del ragtime, genere musicale che prevede musica scritta e ritmi \"non swingati\" verso quel genere che in seguito venne riconosciuto come jazz.\nNell'ambiente di New Orleans era considerato un virtuoso di cornetta, se non il migliore trombettista, ed era famoso per il suo suono potente e squillante e per la capacit\u00e0 di improvvisare.\nLa sua banda cominci\u00f2 a suonare verso il 1895, partecipando ai funerali, alle sfilate e ai raduni di New Orleans e la loro notoriet\u00e0 continu\u00f2 a crescere fino a farne una delle formazioni pi\u00f9 popolari della citt\u00e0.\nNel 1907 la salute mentale di Buddy diede sintomi di instabilit\u00e0 e venne ricoverato presso un istituto di salute mentale. Gli fu diagnosticata la \"demenza precoce\" (il nome che allora era dato alla schizofrenia) e rimase rinchiuso per il resto della sua vita.\nLa band continu\u00f2 l'attivit\u00e0 sotto la guida del trombonista Frankie Duson e cambi\u00f2 il suo nome in Eagle Band, continuando a suonare almeno fino al 1917, anno universalmente indicato come nascita del jazz.\nSembra che alcuni dei primi musicisti jazz, come Sidney Bechet e Bunk Johnson durante la giovent\u00f9, abbiano suonato sporadicamente con la banda di Bolden, a cui comunque si ispirarono altri musicisti di New Orleans come, fra gli altri, Freddie Keppard.\nDiscografia.\nBolden non ha mai inciso o registrato la sua musica. L'ipotesi formulata da Ch. Edward Smith nel 1939, di un cilindro Edison inciso nei primi anni del Novecento, non ha avuto sinora conferma. Il suo stile \u00e8 stato in seguito immortalato nel brano, classico del jazz, \"Buddy Bolden's Blues (I Thought I Heard Buddy Bolden Say)\", basato sul tema della canzone \"Funky Butt\" dello stesso Bolden. Esistono tentativi di ricreare il suo stile, eseguiti da Bunk Johnson (che con Bolden ebbe modo di suonare) tramite incisioni effettuate nei primi anni '40 e pubblicate su American Music 643, su LP giapponese Dan VC 4020, su CD American Music AMCD 16.\nCuriosit\u00e0.\nSecondo questa teoria (qui citata per la sua vasta diffusione in internet), il jazz sarebbe stato suonato per la prima volta a causa degli handicap cognitivi di un malato mentale. Per come viene riassunta, questa ipotesi sembra doversi prendere con le proverbiali pinze e per molti motivi: le notizie certe sulla vita e il modo di suonare di Bolden sono rare e in maggioranza insicure o apocrife; la quasi totalit\u00e0 dei musicisti di colore aveva scarsa (o nessuna) dimestichezza con la musica scritta; l'improvvisazione era gi\u00e0 diffusa in molte forme di musica nera quando il jazz inizi\u00f2 il suo cammino. L'affermazione di Spence che le possibili difficolt\u00e0 motorie che la malattia forse procurava a Bolden siano alla base del suo ricorrere all'improvvisazione pare altrettanto fantasiosa."}
{"id": "561846", "revid": "228587", "url": "https://it.wikipedia.org/wiki?curid=561846", "title": "Veicolo trasporto truppe", "text": "Un veicolo trasporto truppe o VTT (talvolta indicato anche come APC dall'inglese \"Armoured Personnel Carrier\", \"trasportatore corazzato di personale\") \u00e8 un mezzo corazzato militare terrestre sviluppato a partire dal periodo della seconda guerra mondiale; il mezzo \u00e8 destinato al trasporto della fanteria fino al limite del campo di battaglia, offrendo ad essa un minimo di protezione balistica.\nL'armamento di un VTT \u00e8 minimo e solitamente consiste in una mitragliatrice di calibro inferiore a 20 mm, spesso posta in postazione non protetta; ci\u00f2 \u00e8 dovuto al fatto che l'armamento a bordo serve esclusivamente per appoggiare la fanteria appena sbarcata dal veicolo, con il mezzo stesso che svolge solo funzioni di trasporto senza operare dentro al campo di battaglia vero e proprio. Per via dei loro compiti, questi mezzi hanno una bassa protezione balistica privilegiando la manovrabilit\u00e0 e la spaziosit\u00e0 interna, e possono essere sia ruotati sia cingolati sia semicingolati.\nStoria.\nIl XX secolo e le origini.\nL'origine di questo tipo di veicoli nacque con la progressiva motorizzazione delle forze armate; sin dai tempi della rivoluzione messicana gli Stati Uniti d'America utilizzarono autocarri appositamente attrezzati e forniti di mitragliatrici per contrastare le incursioni messicane entro i confini degli Stati Uniti. Questi mezzi consentivano di portare squadre di fanteria a contatto con il nemico prima che questo potesse abbandonare il campo di battaglia e quindi rompere il contatto. Nel corso della prima guerra mondiale vennero scarsamente utilizzati in luogo di una guerra di posizione; anche perch\u00e9 i campi di battaglia erano impraticabili per qualsiasi veicolo ruotato.\nSubito dopo la fine della guerra, con lo sviluppo del carro armato e sugli studi e sulla metodologia di un suo impiego bellico, portarono alla constatazione che i carri non potevano operare isolatamente, ma dovevano agire coordinati con le altre armi, ed in particolare la fanteria. Dato che restava il problema del movimento sul campo di battaglia devastato dall'artiglieria, non era possibile adottare un movimento totalmente ruotato, ma un sistema di trazione basato unicamente su cingoli era complesso, costoso e relativamente poco affidabile, per questi motivi la preferenza fu data ad un sistema misto, cio\u00e8 furono usati veicoli semicingolati. I veicoli semicingolati presentavano la trazione (posteriore) su cingoli e l'assale anteriore fornito di ruote, che facilitavano la manovra del veicolo.\nLo sviluppo nel corso della seconda guerra mondiale.\nNel corso della seconda guerra mondiale la Germania nazista svilupp\u00f2 un veicolo per una squadra di fanteria (Sd.Kfz. 250) e uno per il trasporto di 12 uomini equipaggiati (Sd.Kfz. 251). Gli Stati Uniti, che realizzarono una serie di semicingolati (\"half-track\" nella denominazione inglese) destinati ad operare come trasporto truppe, tutti i veicoli, differenti solo per particolari secondari, traevano origine dall'M2 Half-track, studiato come trattore di artiglieria leggera, poi sviluppato nelle varianti M3 Half-track (il vero e proprio trasporto truppe, con la possibilit\u00e0 di trasportare 14 uomini) ed M5, destinata soprattutto all'esportazione in base alla legge affitti e prestiti (\"Lend-lease act\"). Il vantaggio dell'M3 sui veicoli similari tedeschi era dato principalmente dalla trazione integrale (nell'M3, a differenza dell'Sd.Kfz. 250] e del similare Sd.Kfz. 251, anche l'assale anteriore era collegato al motore, quindi la trazione avveniva su ruote/cingoli invece che solamente su cingoli. Inoltre la particolare tecnologia dei cingoli (in gomma ed avvolgenti invece che a maglie) dell'M3 permetteva una marcia con maggiore comfort nei confronti dei semicingolati tedeschi. Il vantaggio dei semicingolati tedeschi invece risiedeva in una profilatura balistica estremamente superiore, dato che tutte le superfici erano angolate, a differenza di quelle dell'M3 che erano verticali. La capacit\u00e0 di fuoco fra questi mezzi era nettamente a vantaggio dell'M3 nei confronti del Sd.Kfz. 250 (una mitragliatrice 12,7\u00a0mm contro una mitragliatrice 7,92\u00a0mm), mentre era confrontabile con quella del Sd.Kfz. 251 (una mitragliatrice 12,7\u00a0mm contro due da 7,92\u00a0mm).\nL'US Army realizz\u00f2 anche un trasporto truppe completamente ruotato, basato sull'architettura dell'autoblindo M8, denominato M20, questo mezzo rimase in servizio fino a tutta la guerra di Corea. Invece gli unici tentativi di veicoli per il trasporto della truppe completamente cingolati furono effettuati in Canada, usando scafi dei carri M3 o M4 (Kangaroo).\nNel corso della guerra tutti i veicoli trasporto truppe erano a cielo aperto, salvo alcune varianti per usi speciali (ambulanza o posto comando). L'unico veicolo trasporto a protezione totale fu realizzato nell'Italia fascista, il veicolo Fiat-SPA AS37, realizzato dall'Ansaldo in pochi esemplari e comunque quando la guerra era gi\u00e0 troppo avanzata perch\u00e9 potesse avere una diffusione abbastanza ampia (1942).\nDal secondo dopoguerra ad oggi.\nSia l'M3 Half-track sia il Sd.Kfz. 251, possono essere classificati come trasporto truppe, soprattutto perch\u00e9, a causa della mancanza di protezione dall'alto, non potevano avere una penetrazione profonda nel campo di battaglia. In realt\u00e0 l'uso tattico di entrambi (ed in particolare del semicingolato tedesco) fu come veicoli per il combattimento della fanteria, in quanto il fatto di essere a cielo aperto permetteva alla fanteria trasportata di utilizzare le sue armi contro il nemico. In particolare il Sd.Kfz. 251 fu la base per un sistema d'arma che prevedeva un veicolo con armamento controcarri per ogni plotone Sd.Kfz. 251/10, quindi la previsione tattica era di poter giungere anche a contatto balistico con le forze corazzate nemiche. Tuttavia, finita la guerra, dagli studi operativi apparve chiaro che veicoli a cielo aperto non fornivano una protezione sufficiente sul campo di battaglia, sia in considerazione delle minacce dalle schegge di artiglieria nemica, sia per la presenza di un'offesa aerea. Quindi lo sviluppo dei veicoli destinati ad operare con la fanteria sul campo di battaglia ebbe una biforcazione: da una parte i veicoli studiati in modo tale che la fanteria dentro il veicolo fosse incapace di impegnare il nemico (veicolo trasporto truppe - VTT) e dall'altra veicoli da cui la fanteria potesse usare le proprie armi contro il nemico (veicolo da combattimento della fanteria - VCF). Quello che comunque fu subito chiaro ai pianificatori fu la necessit\u00e0 di una protezione totale delle truppe trasportate, che perci\u00f2 furono protette anche da minacce provenienti dall'alto.\nLa soluzione del veicolo semicingolato, sia pure usata per tutto il corso della guerra, presentava il grosso problema di sommare le deficienze del movimento su ruote (eccessiva pressione al suolo) con quelle del movimento su cingolo (bassa affidabilit\u00e0), quindi i VTT furono realizzati come veicoli completamente ruotati o come veicoli cingolati.\nGli studi statunitensi, orientati alla soluzione di adottare la trazione su cingoli, iniziarono con un veicolo (M44) su scafo del carro M24 Chaffee, ma con dimensioni (2,84 m di altezza) tali da renderlo poco adatto al campo di battaglia. Una riduzione delle dimensioni ed una revisione generale dell'architettura del mezzo portarono, attraverso diversi veicoli molto meno rilevanti dal punto di vista dell'impiego (M75, M59, M114), all'M113, il veicolo di questo tipo pi\u00f9 diffuso nel mondo, adottato da tutti gli stati NATO (tranne la Francia) e da un buon numero di stati non allineati. Questo veicolo rappresent\u00f2 quanto di meglio era realizzabile con le limitazioni intrinseche alle modalit\u00e0 di impiego di questi veicoli, unendo una buona mobilit\u00e0 con una protezione sufficiente contro le minacce prevedibili, restando tuttavia la limitazione che le truppe trasportate non erano in grado di avere nessuna informazione sul campo di battaglia prima dell'apertura dei portelloni.\nIn Europa sono stati realizzati veicoli trasporto truppe cingolati dalla Francia (AMX-10P), Gran Bretagna (FV432 e Stormer). I veicoli prodotti in Germania hanno le caratteristiche degli IFV invece che di VTT. In particolare in Italia \u00e8 stato prodotto il VCC-1 Camillino basato sull'architettura dell'M113. Nella nomenclatura dell'Esercito Italiano i VTT e gli IFV sono accomunati sotto la sigla \"VCC\" (Veicolo Corazzato da Combattimento).\nIn URSS i modelli cingolati sono stati principalmente il BTR-50 e il BMD-1, quest'ultimo presentava comunque le caratteristiche di armamento di un veicolo da combattimento della fanteria e spesso viene classificato in tale categoria. In genere questi veicoli presentano una sagoma pi\u00f9 alta rispetto a quella dei veicoli occidentali similari. I mezzi costruiti successivamente in Unione Sovietica (BMP-1, BMP-2 e BMP-3) sono considerati pi\u00f9 correttamente veicoli da combattimento fanteria.\nAccanto ai VTT cingolati si sono sviluppati VTT ruotati che presentano una riduzione di costi ed una maggiore affidabilit\u00e0, pagata tuttavia con una minore mobilit\u00e0 in terreno vario. I VTT ruotati sono stati spesso usati anche da forze di polizia (generalmente nella configurazione non armata), soprattutto in occasioni in cui \u00e8 possibile prevedere l'insorgere di fenomeni di guerriglia urbana. I VTT ruotati pi\u00f9 significativi sono stati prodotti nei paesi del patto di Varsavia, in particolare URSS (BTR-40 e BTR-152, entrambi a cielo aperto e soprattutto la serie BTR-60, BTR-70 e BTR-80, tutte migliorie del modello base) e Cecoslovacchia (OT-64). In ambito NATO, i VTT ruotati sono stati sviluppati praticamente solo sulla sponda europea dell'Atlantico, da Francia (Renault VAB, Berliet VXB-170 e Panhard VCR), Germania (Transportpanzer 1 Fuchs, sullo scafo dell'autoblindo Luchs), Gran Bretagna (AT-105 Saxon, Alvis Saracen) e Belgio (Sibmas). In altri paesi rivestono interesse il BMR-600 spagnolo e l'EE-11 Urutu brasiliano.\nCaratteristiche.\nViene utilizzato per il trasporto delle truppe fino al limite del campo di battaglia offrendo ad essa un minimo di protezione balistica; per questo motivo l'armamento di un VTT \u00e8 minimo e solitamente consiste in una mitragliatrice, del calibro inferiore a 20 mm, posta in postazione non protetta: ci\u00f2 \u00e8 dovuto al fatto che l'armamento a bordo serve esclusivamente per appoggiare la fanteria appena sbarcata dal veicolo, con il mezzo stesso che svolge solo funzioni di trasporto senza operare dentro al campo di battaglia vero e proprio.\nPer via dei loro compiti, questi mezzi hanno una bassa protezione balistica privilegiando la manovrabilit\u00e0 e la spaziosit\u00e0 interna, e possono essere sia ruotati sia cingolati sia semicingolati (anche se, dopo la seconda guerra mondiale, non sono stati pi\u00f9 progettati veicoli di questo tipo).\nModelli.\nAlcuni modelli di veicoli corazzati da trasporto truppe:"}
{"id": "561848", "revid": "1295313", "url": "https://it.wikipedia.org/wiki?curid=561848", "title": "Veicolo da combattimento della fanteria", "text": "Un veicolo corazzato da combattimento della fanteria (in inglese \"(Armoured) Infantry Fighting Vehicles\", da cui la sigla (A)IFV) sono i mezzi da cui la fanteria pu\u00f2 combattere senza dover scendere a terra.\nUtilizzo di termini differenti.\nI termini per indicarli nelle diverse lingue, secondo il CFE, sono:\nQuesti mezzi corazzati appartengono alla categoria dei \"veicoli corazzati da combattimento\" (\"armoured combat vehicles\") che ricomprende anche i \"veicoli corazzati da trasporto truppa\" (\"armoured personnel carrier\") e \"veicoli da combattimento ad armamento pesante\" (\"heavy armament combat vehicles\"), questi ultimi sono veicoli da ricognizione/cacciacarri e carri armati leggeri con armamento pi\u00f9 pesante rispetto alle categorie precedenti, per esteso con un cannone di calibro \u2265 a 75 mm.\nAltri termini e sigle usate per indicare questi veicoli in italiano sono:\nI veicoli da combattimento della fanteria si distinguono dai veicoli trasporto truppe perch\u00e9 i loro scopi fondamentali sono:\nQuesto comporta:\nMorfologicamente i veicoli da combattimento della fanteria, considerando il maggior peso sia dell'armamento che della protezione rispetto a veicoli da trasporto truppe, sono spesso cingolati, tuttavia esistono anche modelli ruotati (6x6 o 8x8).\nL'origine.\nL'origine dei veicoli da combattimento della fanteria segue lo sviluppo dei veicoli trasporto truppe (VTT), iniziata nel corso della seconda guerra mondiale. Gi\u00e0 dopo la prima guerra mondiale, con la comparsa del carro armato gli studi sulle metodologia di impiego di questo mezzo portarono, subito dopo la fine della guerra, alla constatazione che i carri non potevano operare isolatamente, ma dovevano agire coordinati con le altre armi, ed in particolare la fanteria. Da questa constatazione nascevano inizialmente i VTT. Nel corso della seconda guerra mondiale furono sviluppati in Germania dei semicingolati per una squadra di fanteria (Sd.Kfz. 250) e uno per il trasporto di 12 uomini equipaggiati (Sd.Kfz. 251). Questi due veicoli, sebbene classificati come veicoli trasporto truppe, in realt\u00e0 erano veicoli da combattimento della fanteria, dato che le truppe presenti a bordo potevano usare le armi individuali e di squadra senza scendere dal veicolo. Analogamente, l'US Army impieg\u00f2 gli M2 Half-track. Tuttavia, considerando che questi veicoli erano a cielo aperto, quindi non fornivano protezione alle truppe trasportate nei confronti di schegge di artiglieria o di bombe a mano, i successivi veicoli trasporto truppe furono protetti anche superiormente, impedendo quindi alle truppe trasportate di utilizzare il proprio armamento. Unico veicolo sviluppato all'epoca tenendo conto di queste lacune nel campo della protezione delle truppe trasportate, fu il canadese Kangaroo, un VTT corazzato derivato dal carro armato statunitense M4 Sherman che per\u00f2 non vide una larga diffusione neppure nell'esercito canadese: nonostante il miglioramento ottenuto nei confronti dei vari semicingolati tedeschi e statunitensi in termini di protezione e di mobilit\u00e0 (era un mezzo \"tutto-cingoli\" con protezione completa anche sul cielo del veicolo, oltre che molto spessa) era molto costoso (si trattava pur sempre di un mezzo derivato da un carro armato medio) e la fanteria trasportata, poco numerosa, non poteva utilizzare da bordo il proprio armamento individuale.\nL'immediato dopoguerra vide la contrapposizione di due ex-alleati (USA e Unione Sovietica) attorno ai quali si costituirono due alleanze (NATO e Patto di Varsavia) formate dai vari paesi che a loro erano legati per essere gi\u00e0 stati alleati o rispettivamente occupati durante la Seconda Guerra Mondiale: tale caratterizzazione politica divent\u00f2 la motivazione principale per lo sviluppo dei vari armamenti e delle dottrine militari adottate da parte dei paesi aderenti ai \"due blocchi\" da allora fino al 1989, compresi i mezzi da combattimento per la fanteria. Cos\u00ec, inizialmente i paesi aderenti al Patto di Varsavia si adeguarono alle consuetudini sovietiche che non prevedevano l'utilizzo di mezzi particolari per la fanteria (eccetto ovviamente i normali autocarri per il trasporto), mentre i paesi aderenti alla NATO si allinearono alle metodologie americane che prevedevano l'utilizzo di half-track per i reparti di fanteria inseriti nelle divisioni corazzate per accompagnare i carri armati.\nBen presto gli half-track, distribuiti dagli americani a tutti i propri alleati anche a seguito del Piano Marshall, vennero sostituiti da veicoli pi\u00f9 adeguati alla guerra di movimento. Subito dopo la guerra ci furono vari tipi di APC, tra i quali l' M75, e l' M59. Dopo, gli statunitensi svilupparono un mezzo relativamente rivoluzionario: l'M113. Questo era completamente cingolato per avere una mobilit\u00e0 paragonabile a quella dei carri da combattimento che dovevano accompagnare, a differenza degli half-track, le truppe trasportate erano protette anche dall'alto (se tenevano chiusi i portelloni superiori), era dotato di portellone posteriore per rapidi sbarchi/reimbarchi dei fanti, essendo un mezzo leggero (era realizzato in alluminio, compresa la corazzatura) era anfibio senza preparazione ed infine, essendo anche relativamente economico, poteva essere prodotto in grandi quantit\u00e0.\nTale mezzo costitu\u00ec la dotazione standard di ogni unit\u00e0 di fanteria meccanizzata di ogni paese aderente alla NATO con due eccezioni: Francia e Germania, le quali svilupparono ciascuna un proprio mezzo specifico.\nLa Francia, per essere maggiormente autonoma, svilupp\u00f2 un mezzo derivandolo dal carro leggero AMX-13 che inizialmente chiam\u00f2 AMX-VTT (\"v\u00e9hicule de transports de troupes\"), ancora pi\u00f9 economico del M113 ma non anfibio: dotato di due portelli posteriori, inizialmente era equipaggiato con una mitragliatrice brandeggiabile manualmente sul tettuccio del mezzo (come nel caso dell'M113), poi fu dotato di torretta chiusa monoposto (inizialmente sempre con una mitragliatrice) che permetteva al capocarro/mitragliere di rimanere protetto anche utilizzando l'arma e fu ribattezzato AMX-VCI (\"v\u00e9hicule de combat de l'infanterie\").\nLa Germania invece, differenzi\u00f2 i mezzi per la fanteria: per le grandi unit\u00e0 prevalentemente di fanteria destinate alla guerra di movimento (fanteria meccanizzata) adott\u00f2 il solito M113, mentre per i reparti di fanteria inseriti nelle vere e proprie divisioni corazzate (Panzerdivision) svilupp\u00f2 un mezzo cingolato maggiormente protetto e dotato di un armamento pi\u00f9 pesante: l'HS.30. Tale veicolo non era anfibio, ma questo non era sentito come un handicap: in fondo doveva accompagnare gli MBT e nemmeno loro lo erano. In compenso offriva una protezione maggiore alle truppe trasportate e, soprattutto, era dotato di una torretta monoposto ultracompatta dotata di un cannone automatico Hispano Suiza HS820 da 20\u00a0mm che offriva completa protezione al capocarro/mitragliere ed una potenza di fuoco inusitata all'epoca per mezzi del genere. Come nel caso dell'M113 aveva due portelli superiori che, aprendosi, consentivano agli uomini a bordo di sporgere dal mezzo ed utilizzare le armi individuali, mentre l'ingresso e l'uscita dal mezzo non erano particolarmente agevoli per la presenza di un solo portello posteriore di piccole dimensioni, anche perch\u00e9 il motore latero-posteriore non consentiva altra soluzione.\nNel corso della guerra del Vietnam apparve chiaro che le truppe portate sui veicoli trasporto truppe (particolarmente gli M113) erano svantaggiate da due fattori: se tenevano i portelli superiori aperti e sporgevano dal mezzo per utilizzare le armi individuali, perdevano la protezione superiore come ai tempi in cui utilizzavano gli half-track, se chiudevano i portelli superiori, non avevano la possibilit\u00e0 di vedere il campo di battaglia prima dello sbarco dal veicolo. Constatata questa esigenza tattica fu proposta una serie di studi per permettere alla fanteria di operare direttamente dal veicolo, quindi, all'atto dello sbarco, che resta comunque un'azione necessaria per l'occupazione fisica del terreno, avere gi\u00e0 una chiara visione tattica del campo di battaglia. In attesa che tali studi esprimessero nuove soluzioni e nuovi mezzi, in alcuni eserciti (come negli Stati Uniti d'America o Israele) si adottarono scudature corazzate a protezione delle mitragliatrici brandeggiabili manualmente utilizzate a bordo dei VTT, eventualmente anche aumentandone il numero.\nEra chiaramente una soluzione tampone, ma sembrava ancora adeguata in attesa di avere, con calma, indicazioni dagli studi che si stavano effettuando, quando accadde all'improvviso un fatto che avrebbe accelerato ogni programma relativo ai mezzi corazzati da trasporto e combattimento per la fanteria: in pochi anni (1970-1971) furono presentati dai sovietici numerosi e nuovi mezzi per la fanteria assolutamente rivoluzionari, nonch\u00e9 vennero svelati i relativi programmi di riequipaggiamento generale per tutte le unit\u00e0 di fanteria dei paesi legati al blocco sovietico che sarebbero diventate tutte meccanizzate (con veri e propri IFV cingolati) o motorizzate (con analoghi mezzi ruotati).\nQuesti veicoli, i BMP-1, avevano un cannone da 73\u00a0mm e un missile Mal\u00fbtka, quindi potevano colpire e distruggere anche un carro armato normale, l'unico punto debole era l'armatura, relativamente sottile, ma comunque questi mezzi furono uno shock per i membri della NATO, che si affrettarono ad introdurre mezzi simili.\nSviluppo dei veicoli da combattimento della fanteria.\nDopo le esperienze vietnamite in Occidente iniziarono gli studi di veicoli in grado non solo di portare le fanterie sui campi di battaglia, ma anche di offrire loro la possibilit\u00e0 di combattere prima di scendere dal veicolo. I primi veicoli da combattimento fanteria furono sviluppati in Germania (prima il HS30 SPz-52 entrato in servizio tra il 1952 ed il 1954, poi il suo sostituto: il Marder, entrato in servizio a partire dal 1974, entrambi cingolati) e in Francia ( l'AMX-10P a partire dal 1973). \nContemporaneamente erano stati effettuati studi sullo stesso problema in Unione Sovietica, e gi\u00e0 nel 1970 venne messo in servizio il veicolo BMD-1, aviotrasportatile, subito seguito dal BMP-1 che ha dato origine ad una serie di veicoli (BMP-2 e BMP-3) validi ancora oggi. Al momento della loro apparizione, questi mezzi risultavano quasi rivoluzionari: erano tutti anfibi, tutti permettevano l'utilizzo delle armi individuali da parte dei fanti trasportati rimanendo protetti dalla blindatura dei mezzi utilizzando apposite feritoie ricavate direttamente nel vano trasporto e nella relativa corazzatura, tutti erano dotati di armamenti molto pi\u00f9 potenti dei corrispettivi mezzi occidentali per poterli impegnare lasciando ai cannoni dei propri MBT il compito di ingaggiare solo i carri avversari.\nSe un M113 era protetto lateralmente e posteriormente dai colpi delle armi individuali e poteva resistere frontalmente ai colpi di una mitragliatrice da 12,7\u00a0mm, poco poteva fare per resistere ai colpi del cannone da 73\u00a0mm di un BMD o di un BMP-1 o a quelli della mitragliera da 14,5\u00a0mm di un BTR-60. Se non bastava, il BMP-1 era dotato anche di un lanciatore di missili controcarro filoguidati: oltre ad essere un pericolo mortale per ogni VTT occidentale, un BMP poteva teoricamente essere anche un discreto caccia-carri oltre a poter ben supportare gli MBT nel sopprimere eventuali postazioni controcarro avversarie gestite dalla fanteria nemica appiedata, postazioni che risultavano estremamente vulnerabili ai colpi ad alto esplosivo sparati dal cannone da 73\u00a0mm. Al contrario, non si era certi dell'efficacia dei colpi da 12,7\u00a0mm delle mitragliatrici Browning M2HB che normalmente costituivano l'armamento d'appoggio dei VTT occidentali contro i nuovi mezzi corazzati da fanteria in fase di distribuzione tra le file sovietiche.\nIn ambito NATO, fu tale la preoccupazione generata dalla distribuzione dei nuovi materiali sovietici, che vennero accelerati tutti i programmi relativi ai nuovi VTT/IFV che da tempo erano in corso ma che non avevano mai ricevuto una particolare priorit\u00e0. In Germania si decisero subito ad adottare il Marder nel 1974 quale sostituto degli HS30: come il mezzo precedente non era anfibio e questo agevolo' l'adozione del veicolo che era ancora pi\u00f9 pesante e protetto, dotato finalmente di motore anteriore, si migliorava la protezione anteriore e si aveva finalmente l'accesso al vano posteriore di carico tramite una rampa di grandi dimensioni (come nell'M113) che agevolava e velocizzava l'entrata/uscita della fanteria trasportata, la torretta era sempre dotata di un'arma da 20\u00a0mm, ma era un cannone automatico Rheinmatall Rh202 pi\u00f9 moderno, con cadenza di tiro maggiore e sistemi di puntamento moderni. Inoltre la torretta era biposto e prevedeva un cannoniere ed un capocarro, con la possibilit\u00e0 di ripartire i compiti ed avere una migliore consapevolezza del campo di battaglia. Il vano di carico era dotato di blindosfere corazzate che permettevano l'uso delle armi individuali da parte dei fanti trasportati in completa sicurezza, protetti sia dalle schegge e dai colpi di armi fino al cal. 12,7\u00a0mm sia da eventuali agenti NBC (\"Nuclear, Biological, Chemical\"). Anche in Francia venne adottato l'AMX-10P nel 1973 con soluzioni analoghe a quelle del Marder tedesco, anche se il mezzo francese era pi\u00f9 leggero e meno protetto, guadagnando per questo la capacit\u00e0 anfibia.\nNegli Stati Uniti lo studio dei veicoli da combattimento della fanteria, effettuato in parallelo allo studio del carro armato da combattimento con cui doveva cooperare fin dagli anni settanta, ha prodotto nel 1981 i veicoli M2 Bradley e M3 Bradley. Questi mezzi, che si differenziano solo in particolari dovuti al fatto che il primo \u00e8 impiegato dalle unit\u00e0 di fanteria mentre il secondo da quelle di cavalleria, del costo di circa 500.000 $ (1980).\nAnche gli altri eserciti occidentali hanno sviluppato i propri IFV cingolati quali componenti principali integrati nelle proprie forze corazzate: gli Inglesi hanno sviluppato, prodotto ed adottato il Warrior, gli Italiani il VCC-80 Dardo, gli svedesi il CV-90, i tedeschi pi\u00f9 recentemente il Puma. La tendenza attuale, con la riduzione del rischio di una guerra fra grandi potenze, vede soprattutto lo sviluppo di IFV ruotati ritenuti pi\u00f9 adatti all'impiego in scontri asimmetrici. I sudafricani hanno sempre preferito i mezzi ruotati a quelli cingolati, data la vastit\u00e0 dei territori (peraltro quasi pianeggianti e quasi privi di corsi d'acqua che possano ostacolare le manovre) nei quali operano: un mezzo ruotato ha normalmente maggiore autonomia dati i consumi inferiori rispetto ad un veicolo cingolato oltre ad una velocit\u00e0 superiore in terreni di quel tipo.\nMolti studi relativi agli IFV cingolati sono rimasti fermi a partire dagli ultimi anni del XX secolo, dato il costo elevato di simili veicoli, a favore di pi\u00f9 semplici VTT e IFV ruotati, anche se non mancano le eccezioni (vedi il programma tedesco per la sostituzione del Marder con il Puma). Tra gli IFV ruotati si possono citare i Freccia italiani, la specifica versione del Boxer tedesco e del Bumerang russo.\nAltra tendenza \u00e8 quella di aggiornare gli IFV esistenti per adeguarli alle nuove minacce e cercare di contenere i costi (soprattutto se confrontati con quelli relativi allo sviluppo di un mezzo completamente nuovo): sempre pi\u00f9 spesso vengono aggiunte blindature aggiuntive di vario tipo per migliorare la protezione del mezzo, anche sacrificando la possibilit\u00e0 d'uso dell'armamento individuale da parte dei soldati trasportati, visto che frequentemente le feritoie all'uopo predisposte vengono coperte da tali corazzature. Anche l'armamento \u00e8 l'obiettivo di alcuni programmi di aggiornamento che spesso prevedono la sostituzione dell'armamento principale con cannoni di calibro superiore.\nModelli.\nAlcuni modelli di veicoli da combattimento della fanteria:"}
{"id": "561856", "revid": "118423272", "url": "https://it.wikipedia.org/wiki?curid=561856", "title": "Vincenzo Verrastro", "text": "\u00c8 stato il primo presidente della regione Basilicata (1970 - 1982). \nBiografia.\nNella sua prima giovinezza frequent\u00f2 assiduamente l'Azione Cattolica. Nel 1936 venne nominato presidente della Giovent\u00f9 Italiana di Azione Cattolica di Avigliano. \nLaureato in lettere all'universit\u00e0 di Napoli nel 1944 con una tesi su Giovanni Pascoli, divenne l'anno successivo professore di Italiano e Latino presso il Liceo Classico \"Quinto Orazio Flacco\" di Potenza. Nel 1948 intraprese il medesimo insegnamento presso l'Istituto Tecnico Commerciale di Potenza, di cui assunse anche la presidenza (mantenuta fino al 1958). Nelle elezioni amministrative del 1952 venne eletto consigliere provinciale di Potenza e, nell'ambito del Consiglio Provinciale, gli venne conferito un assessorato. Il 21 marzo 1958 fu eletto Presidente della provincia di Potenza, carica ricoperta fino al 1967. Con decreto del Capo dello Stato, nel 1963 fu insignita della medaglia d'oro ai benemeriti della scuola, della cultura e dell'arte.\nNel 1968 fu eletto al Senato nel collegio di Potenza per la V legislatura; venne sostituito dal senatore Antonio Bolettieri, il 14 ottobre 1970 essendosi dimesso per assumere la carica di Presidente della Regione Basilicata, carica ricoperta dal 1970 al 1982. Dopo aver lasciato tale incarico, continu\u00f2 a presiedere la Deputazione di storia patria della regione (dal 1972 al 1994) nonch\u00e9 il Mediocredito Lucano (dal 1982). Mor\u00ec a Potenza il 9 agosto 2004.\nRiconoscimenti.\nNel 1986 gli fu conferito il premio LucaniaOro per la Politica, dall'Amministrazione Comunale di Pomarico (MT). \u00c8 stato istituito in sua memoria il premio speciale 'Vincenzo Verrastro' all'interno del premio letterario Premio Regione Basilicata.\nIl 10 maggio 2008 gli vennero intitolate la piazza e la strada antistanti la sede della Regione Basilicata.\nNel 2008 \u00e8 stato pubblicato il volume Del tempo e dell'eterno (Congedo Editore), che raccoglie brani tratti dai suoi diari."}
{"id": "561859", "revid": "690118", "url": "https://it.wikipedia.org/wiki?curid=561859", "title": "BMP-2", "text": "Il BMP-2 (in cirillico: \u0411\u041c\u041f-2) \u00e8 un veicolo da combattimento della fanteria cingolato di fabbricazione sovietica, sviluppato negli anni settanta quale upgrade del BMP-1 ed entrato in servizio presso le forze armate sovietiche nel 1980.\nProgettato per fornire supporto a mezzi corazzati e unit\u00e0 di fanteria in prima linea, il BMP-2 ha conosciuto uno strepitoso successo commerciale da attribuirsi tanto alla facilit\u00e0 d'uso che alla semplicit\u00e0 di manutenzione del mezzo. Ha ricevuto il battesimo del fuoco nel corso della Guerra in Afghanistan condotta dalle forze sovietiche negli anni '80.\nImpiegato presso le forze armate di numerose ex-repubbliche sovietiche, \u00e8 diffuso nei continenti africano, asiatico ed in particolar modo nella regione medio-orientale. Negli anni 2010 \u00e8 stato visto in azione nei teatri siriano, yemenita e libico.\nCostantemente aggiornato nel corso della propria vita operativa, la versione pi\u00f9 recente \u00e8 la BMP-2M Berezhok sviluppata per conto delle forze armate russe ed equipaggiata, oltre al consueto cannone da 30 mm, di 4 missili controcarro Kornet, visori notturni, armatura passiva, impianto di condizionamento dell'aria, propulsore e sospensioni di nuova produzione.\nCaratteristiche.\nApparso nei primi anni ottanta, derivava strettamente dal precedente BMP-1. La principale modifica riguardava l'armamento in torretta e il numero di fucilieri trasportati, ridotti a sei. Completamente nuova \u00e8 la cupola, molto pi\u00f9 grande, biposto, fornita del nuovo cannoncino a tiro rapido da 30mm 2A42, a doppia alimentazione, con una cadenza massima di 300 colpi al minuto, in grado di impegnare bersagli fino a 4.000 metri di distanza, con un alzo da +60\u00b0 a -5\u00b0, quindi in grado di ingaggiare bersagli anche a forti angoli d'elevazione, come avviene in ambito urbano e montano. Il sistema missilistico controcarro \u00e8 il pi\u00f9 moderno AT-4 Spigot, sempre filoguidato ma con sistema di guida semi-automatico, simile a quello di armi come il TOW e l'HOT occidentali. Molti esemplari sono dotati del pi\u00f9 grande missile controcarro AT-5 Spandrel, con prestazioni superiori. Propulsore, organi di rotolamento e configurazione dello scafo sono rimasti quelli del predecessore, con tutte le limitazioni che ne derivano, per cui anche il BMP-2 \u00e8 un mezzo da combattimento puro, e non esistono varianti per compiti particolari. L'unica variante conosciuta \u00e8 quella con l'aggiunta di un lanciagranate automatico da 30mm AG-17, posto esternamente sul lato sinistro della torretta, su di un apposito braccio, con 300 colpi all'interno. Il BMP-2 \u00e8 stato utilizzato in combattimento in Afghanistan, nella Prima e Seconda guerra del Golfo, nei vari conflitti nell'ex URSS come la Cecenia e in Angola. I limiti risiedono principalmente nella scarsa protezione, per cui i proiettili perforanti da 20mm non vengono bloccati nemmeno dalla piastra frontale. Il peso totale \u00e8 sempre limitato, raggiungendo le 14,7t. Il mezzo \u00e8 anfibio e pu\u00f2 essere dotato di protezione reattiva francese SNPE, anche se in questo caso \u00e8 pericoloso far operare i soldati trasportati fuori dal mezzo. Sono disponibili anche visori a intensificazione della luminosit\u00e0 e camera termica."}
{"id": "561860", "revid": "690118", "url": "https://it.wikipedia.org/wiki?curid=561860", "title": "BMP-3", "text": "Il BMP-3 (in cirillico: \u0411\u041c\u041f-3) \u00e8 un veicolo da combattimento cingolato di fabbricazione sovietica prima e russa poi, sviluppato dal Kurgan Design Bureau sul finire degli anni ottanta quale aggiornamento al BMP-2 gi\u00e0 in uso presso le Forze armate sovietiche.\nIl BMP \u00e8 stato progettato per missioni di ricognizione e di trasporto e supporto del personale militare in prima linea. \u00c8 anche in grado di partecipare attivamente in battaglia in coordinamento con altre formazioni di corazzati.\nDal momento della sua entrata in servizio, ne sono state prodotte numerose varianti tra cui quella da posto comando BMP-3K, la BMP-3F da assalto anfibio e le versioni anticarro BMP-3 Khrizantema-S e Kornet-T.\nAl 2021, sono in fase di test ulteriori versioni senza pilota nonch\u00e9 lo SPAAG automatizzato Derivatsiya basato sul telaio del BMP-3.\nStoria della produzione.\nLa progettazione del BMP-3 o Obyekt 688M potrebbe risalire al prototipo di carro leggero Obyekt 685, con cannone da 100mm 2A48-1, del 1975. Questo veicolo non \u00e8 stato prodotto in serie, ma il suo scafo, con un nuovo motore, \u00e8 stato usato per il veicolo da fanteria di nuova generazione Obyekt 688 dalla A. Blagonravov. La configurazione d'arma dell'Obyekt 688 - cannone automatico da 30mm e lanciamissili Konkurs gemellati - era stata rifiutata, invece il nuovo sistema d'armamento 2K23 era stato scelto. Il nuovo BMP-3 \u00e8 stato sviluppato nei primi degli anni ottanta e entrato in servizio ufficialmente nell'Armata Rossa nel 1987. Visto in pubblico per la prima volta nel 1990 nella parata di maggio, ha assunto la designazione NATO di ICV 1990/1.\nArmamento ed equipaggiamento.\nIl BMP-3, soprannominato Troyka, \u00e8 uno dei pi\u00f9 pesantemente armati veicoli da combattimento per la fanteria in servizio. \u00c8 armato di un cannone/lanciatore da 100\u00a0mm 2A70 che pu\u00f2 sparare i normali proiettili HE o missili anticarro 9M117 (AT-10 Stabber), con rispettivamente 40 e 8 colpi, un cannone automatico da 30\u00a0mm 2A72 con 500 colpi e che pu\u00f2 sparare tra i 350 e i 400 colpi al minuto. Ci sono anche tre mitragliatrici PKT (di cui due sono poste sullo scafo frontale) da 7.62\u00a0mm con ciascuna 2000 colpi. Il BMP-3 \u00e8 capace di ingaggiare bersagli alla distanza di 5000/6000\u00a0m con i ATGM 9K116-3 Basnya. Tuttavia il missile non pu\u00f2 essere lanciato contro bersagli a una distanza inferiore di 300\u00a0m dal mezzo. In pi\u00f9 ci vogliono ventisette secondi di volo del missile sino al bersaglio. Se il lanciamissili \u00e8 distrutto la guida del missile s'interrompe e potrebbe mancare il bersaglio.\nSecondo i creatori del veicolo tutte le armi possono fare fuoco quando il veicolo \u00e8 fermo, in movimento o sta navigando corsi d'acqua. La capacit\u00e0 di lanciare missili in movimento \u00e8 stata successivamente dimostrata nel 1991 negli Emirati Arabi Uniti durante delle valutazioni.\nLa torretta \u00e8 dotata del sistema 2K23 che consiste in un caricatore automatico, computer balistico 1V539, sensore meteorologico, stabilizzatore 2E52-2, telemetro laser 1D16-3, visore/guida 1K13-2 e visore PPB-1 per cannoniere. Il capocarro ha un visore ottico combinato 1PZ-10, visore notturno/diurno TKN-3MB e visore all'infrarosso OU-3GA2.\nIl veicolo porta anche un RPG-7, cinque RPG-18, due missili antiaerei spalleggiabili (SA-14 Gremlin e SA-18 Grouse) e dieci granate F-1.\nAnche se i modelli iniziali erano dotati di motore da 450 cavalli UDT-29, i modelli successivi stati dotati della versione da 500 cavalli UTD-29M. L'altro equipaggiamento standard consiste in cinque feritoie di fuoco, un trasmettitore R-173, un ricevitore R-173P, un rilevatore di agenti NBC e radiazioni GO-27, un sistema di filtraggio FVU, un sistema di estinzione di incendi e sei lanciafumogeni da 81\u00a0mm 902V \"Tucha\".\nUtilizzatori.\nIl pi\u00f9 grande numero di BMP-3 in servizio fuori dalla Russia si trovano negli Emirati Arabi Uniti:"}
{"id": "561861", "revid": "120932892", "url": "https://it.wikipedia.org/wiki?curid=561861", "title": "Marcatori dei campionati italiani di calcio", "text": "In questa pagina sono riportati, in ordine cronologico, i calciatori che hanno vinto la classifica dei marcatori dei due campionati di calcio di massimo livello in Italia.\nIl primo campionato di cui si conosce con certezza il \"capocannoniere\" \u00e8 la Prima Divisione 1923-1924. I primi campionati a essere disputati senza suddivisioni territoriali furono la Divisione Nazionale e la cadetta Prima Divisione nel 1926-27. Nel 1929-30 fu istituita la Serie A a girone unico, e contemporaneamente a essa la Serie B; ad oggi le due serie citate sono le uniche a carattere nazionale.\nNel 2011 l'Associazione Italiana Calciatori (AIC) ha istituito il \"Premio AIC al capocannoniere\", per i vincitori della classifica marcatori di Serie A e Serie B. Ai vincitori viene consegnato un trofeo con il logo AIC. Il primo calciatore a ricevere il premio \u00e8 stato Antonio Di Natale, vincitore della classifica dei marcatori nella stagione 2010-2011.\nVincitori della classifica marcatori della massima serie.\nLe edizioni del campionato precedenti il 1929-30 sono indicate in \"corsivo\". I dati relativi alle edizioni antecedenti il 1923-24 sono incompleti o imprecisi a causa della scarsit\u00e0 di fonti. \nStatistiche sulla massima serie.\nI dati che si riferiscono alle edizioni antecedenti il campionato 1923-1924 possono essere incompleti o imprecisi a causa della relativa scarsit\u00e0 di fonti. \nVincitori classifica marcatori per squadra.\nPer 15 campionati le squadre di appartenenza dei capocannonieri sono ignote.\nVincitori classifica marcatori per nazione.\nPer 17 campionati le nazionalit\u00e0 di appartenenza dei capocannonieri sono ignote.\nPluricapocannonieri.\nPer 17 campionati i capocannonieri sono ignoti."}
{"id": "561864", "revid": "38275", "url": "https://it.wikipedia.org/wiki?curid=561864", "title": "Cannone semovente", "text": ""}
{"id": "561868", "revid": "1543377", "url": "https://it.wikipedia.org/wiki?curid=561868", "title": "Job Control Language", "text": "In informatica il Job Control Language (JCL) \u00e8 un linguaggio di scripting utilizzato nei sistemi operativi IBM DOS/VSE, OS/VS1 ed MVS per eseguire (in gergo \"lanciare\") una procedura batch su un sistema generalmente mainframe.\nDescrizione.\nIl linguaggio utilizza un file EBCDIC (o nei vecchi elaboratori un insieme di schede perforate) formato da una sequenza di tre tipi fondamentali di statement (in gergo \"schede\"): JOB, EXEC, DD nella sequenza:\nJOB\nEXEC\nDD\nDD\nEXEC\nDD\nDD\nGli statement del JCL.\nLa prima scheda (JOB), unica nel JCL e prima nella sequenza, assegna un nome alla procedura batch. Con tale nome la procedura \u00e8 riconosciuta dal sistema operativo ed identificata nei messaggi di inizio e fine lavoro che appaiono sulla console.\nLa seconda (EXEC), una per ciascun programma, identifica tutti i programmi da eseguire per quella specifica procedura nella loro sequenza di lavorazione.\nLa terza (DD), \"Data Definition\", una per ciascun dataset, definisce i dataset di input e di output utilizzati dal programma.\nGli statement iniziano sempre con una doppia barra a posizione 1 e 2.\nGli statement con un asterisco in terza posizione sono di commento e non vengono interpretati dal sistema operativo.\nGli statement che terminano con una virgola proseguono nella scheda successiva. La continuazione \u00e8 utilizzata generalmente per le schede DD che devono fornire al sistema operativo numerose informazioni specifiche sui dataset utilizzati: nome del dataset, device di allocazione, formato del record, ecc.\nIl JCL termina con uno statement che contiene solo una doppia slash."}
{"id": "561879", "revid": "78273", "url": "https://it.wikipedia.org/wiki?curid=561879", "title": "Santa Angela Merici", "text": ""}
{"id": "561884", "revid": "767487", "url": "https://it.wikipedia.org/wiki?curid=561884", "title": "Bullet in the Head (film)", "text": "Bullet in the Head \u00e8 un film del 1990 diretto da John Woo, con Tony Leung Chiu-Wai, Jacky Cheung, Waise Lee, Simon Yam, Fennie Yuen.\nTrama.\nGuerra del Vietnam, 1967. Tre giovani amici scappano da Hong Kong a Saigon, dove cercano di sopravvivere tra criminalit\u00e0 e mercato nero. Ma la guerra li \"insegue\" e vengono arrestati perch\u00e9 sospettati di aiutare i Vietcong; dopo essere stati rilasciati vengono rapiti dai Vietcong stessi. \nIl film racconta della guerra e di un gruppo di amici che cercano di viverci dentro e la conseguente perdita d'innocenza.\nCensura.\nIl primo montaggio di Woo durava approssimativamente tre ore. La Golden Princess chiese al regista di rimontarlo per renderlo di una lunghezza commercialmente pi\u00f9 accettabile. Il film esiste in diverse versioni per venire incontro alle censure dei diversi paesi in cui il film \u00e8 stato distribuito.\nScene censurate o tagliate.\nQuesta \u00e8 una lista delle scene censurate o tagliate per ridurre la durata della pellicola:\nDialoghi.\nIn alcune versioni di \"Bullet In The Head\" alcune frasi non sono tradotte. Queste sono i dialoghi che sono presenti nella versione cantonese e non in altre:"}
{"id": "561887", "revid": "647919", "url": "https://it.wikipedia.org/wiki?curid=561887", "title": "Barnabiti", "text": ""}
{"id": "561891", "revid": "104458", "url": "https://it.wikipedia.org/wiki?curid=561891", "title": "Forcola di Livigno", "text": "La Forcola di Livigno (2.315\u00a0m s.l.m.; \"la F\u00f3rcola\" in dialetto livignasco, pronunciato ; \"Fuorcla da Livign\" in romancio, \"Col de Livigno\" in francese) \u00e8 un valico alpino situato nelle Alpi Retiche occidentali in prossimit\u00e0 del confine italo-svizzero, percorsa dalla strada che collega il comune italiano di Livigno (in zona extradoganale) e quello grigionese di Poschiavo.\nCaratteristiche.\nPresso il passo stesso sorge la dogana italiana, in quanto il passo si trova sul confine. La dogana svizzera si trova invece pi\u00f9 a valle, in prossimit\u00e0 della congiunzione con la strada cantonale che sale al passo del Bernina. Il versante italiano, che sale da Livigno, non presenta alcun tornante e i lunghissimi rettilinei vengono intervallati da brevi falsopiani. La strada non si affaccia direttamente su nessun monte di particolare rilievo. L'altro versante presenta un andamento pi\u00f9 tortuoso ma consente, a tratti, di ammirare alcuni monti retici.\nIl passo ha la particolarit\u00e0 di mettere in comunicazione una valle a sud delle Alpi ma che \u00e8 di competenza politica elvetica (la Val Poschiavo, appartenente al bacino dell'Adda) con una valle situata a nord delle Alpi ma che \u00e8 politicamente italiana (la Val di Livigno, appartenente al bacino dell'Inn). Il Passo del Predil condivide la stessa particolarit\u00e0. Dal punto di vista orografico divide in due le Alpi di Livigno."}
{"id": "561893", "revid": "287204", "url": "https://it.wikipedia.org/wiki?curid=561893", "title": "Gaio Aquillio Tusco", "text": "Biografia.\nGaio Aquillio fu il primo reppresentante della sua \"gens\" ad essere eletto console nel 487 a.C. con Tito Sicinio Sabino.\nAnche in quell'anno si registrarono scontri con le popolazioni limitrofe, in questo caso Volsci ed Ernici, e come spesso accadde quando l'Urbe fu attaccata da pi\u00f9 nemici, i consoli si divisero le legioni per attaccare separatamente i nemici.\nGaio Aquilio consegu\u00ec il comando dell'esercito nella campagna contro gli Ernici. Le legioni di Roma sconfissero in battaglia gli Ernici, ma il console ottenne solo l\"ovatio\", una forma minore di trionfo.\nNel corso delle operazioni militari i due consoli nominarono Tito Larcio \"praefectus urbi\" perch\u00e9 si occupasse della citt\u00e0 di Roma durante la loro assenza."}
{"id": "561898", "revid": "1728", "url": "https://it.wikipedia.org/wiki?curid=561898", "title": "Commonwealth Realm", "text": ""}
{"id": "561900", "revid": "767487", "url": "https://it.wikipedia.org/wiki?curid=561900", "title": "Leonel R\u00edos", "text": "Carriera.\nInizia la sua carriera nel 2001 in patria nell'Independiente. Nella stagione 2004-2005 passa all'Almeria (seconda divisione spagnola). La stagione successiva torna in Argentina all'Arsenal Sarand\u00ec (prima divisione argentina), dove disputa 21 gare segnando una rete.\nNell'estate del 2006 passa al Genoa, che lo gira in prestito alla in Serie A, dove fa 7 presenze sino al gennaio 2007, quando va al Rosario Central, per poi passare al V\u00e9lez S\u00e1rsfield.\nNell'estate del 2008 torna all'Independiente. Dopo una stagione si trasferisce in Grecia all'Asteras Tripolis, squadra della citt\u00e0 di Tripoli che milita in Super League."}
{"id": "561902", "revid": "76069", "url": "https://it.wikipedia.org/wiki?curid=561902", "title": "Passo di Baremone", "text": ""}
{"id": "561908", "revid": "11694", "url": "https://it.wikipedia.org/wiki?curid=561908", "title": "Linee sincroniche", "text": ""}
{"id": "561915", "revid": "11694", "url": "https://it.wikipedia.org/wiki?curid=561915", "title": "Selfica", "text": ""}
{"id": "561921", "revid": "2108263", "url": "https://it.wikipedia.org/wiki?curid=561921", "title": "Voivodato di Vilnius", "text": "Il voivodato di Vilnius (in polacco: wojew\u00f3dztwo wile\u0144skie, in lituano: Vilniaus vaivadija) era il voivodato capitale del Granducato di Lituania e in seguito fu il voivodato capitale della parte lituana della Confederazione polacco-lituana. Dopo l'occupazione polacca dei territori orientali della Lituania, il voivodato di Wilno riprese ad esistere come parte della Seconda Repubblica di Polonia. Il voivodato esistette in vari periodi, tra il XV secolo e la Spartizione della Polonia del 1795 e in seguito dalla restaurazione del controllo polacco sull'area nel 1922 fino all'annessione della regione da parte dell'Unione Sovietica durante la Seconda guerra mondiale con il nome di voivodato di Wilno.\nGeografia e divisione amministrativa.\nGeograficamente, l'area era centrata intorno alla citt\u00e0 di Vilnius, che era sempre stata la capitale e la sede di un Voivoda. La forma del voivodato, comunque, vari\u00f2 nel tempo. I primi voivodati che esistettero fino alla spartizione erano composti da cinque unit\u00e0 minori di divisione amministrativa, i distretti:\nStoria.\nInizialmente, l'area era centrata attorno alle due citt\u00e0 pi\u00f9 importanti e antiche della Lituania, Troki (oggi Trakai) e Wilno."}
{"id": "561926", "revid": "2196523", "url": "https://it.wikipedia.org/wiki?curid=561926", "title": "Valuta complementare", "text": "Le valute complementari sono strumenti di commutazione con cui \u00e8 possibile scambiare beni e servizi affiancando il denaro ufficiale (rispetto al quale sono complementari). Solitamente le valute complementari non hanno corso legale e sono accettate su base volontaria: ci\u00f2 contribuisce al loro aspetto identitario, cio\u00e8 al loro identificare la comunit\u00e0 all'interno della quale sono usate alla stregua dei vantaggi di una tessera associativa.\nUn sistema di valuta complementare \u00e8 infatti accettato e utilizzato all'interno di un gruppo, di una rete, di una comunit\u00e0 per facilitare e favorire lo scambio di merci, la circolazione di beni e servizi all'interno di quella rete sociale, rispetto al resto della comunit\u00e0.\nPer comprendere le ragioni che danno vita a un sistema di valuta complementare, \u00e8 utile rifarsi al significato antico del denaro: \nLe valute complementari si collocano come \u201csistemi di accordo\u201d all'interno di una comunit\u00e0 e vengono utilizzate proprio a questi fini. \nEsse promuovono la pianificazione a lungo termine, stimolando i partecipanti al circuito a investire in attivit\u00e0 produttive connesse, piuttosto che nell'accumulo di denaro e incoraggiano gli scambi e la cooperazione con la propria rete di aderenze, attraverso la circolazione del bene di scambio a cui, solitamente, viene attribuito un valore etico e ideale.\nSilvio Gesell (1862-1930) nel suo \"Die Nat\u00fcrliche Wirtschaftsordnung\" (L'Ordine Economico Naturale), antitetico ai pensieri economici di Smith e Marx, sostiene la criticit\u00e0 del denaro come mezzo di scambio, per cui una attenta politica monetaria dovrebbe incentivare e spingere sulla velocit\u00e0 di circolazione della moneta, rispetto al denaro \"immobilizzato\" in depositi bancari e non, o titoli non reinvestiti e con scadenza a lungo termine.\nAlcune applicazioni.\nI singoli Stati generalmente impongono il corso forzoso di un'unica valuta nazionale emessa centralmente a valore indotto, da una banca centrale o altra autorit\u00e0 che detiene la titolarit\u00e0 delle riserva aurea e del monopolio legale dell'emissione di moneta, valuta che deve essere accettata ed \u00e8 al contempo per legge l'unico mezzo di pagamento elettronico e cartaceo ammesso nel territorio dello Stato per qualsiasi transazione economica e finanziaria. Le valute complementari sono in generale vietate, cos\u00ec come \u00e8 vietato il pagamento con titoli rappresentativi di merci (fede di deposito e nota di pegno) che un'azienda privata con alte scorte di invenduto e problemi di liquidit\u00e0 pu\u00f2 scontare presso una banca, ma non pu\u00f2 ad esempio utilizzare per pagare i propri fornitori e lavoratori dipendenti.\nVari Paesi con limitazioni ammettono l'uso di valute complementari al proprio interno.\nOggi al mondo esistono centinaia di sistemi di valuta complementare. Alcuni di essi si basano sul tempo (attribuendo un valore alle ore lavoro dei partecipanti al circuito), altri funzionano come sistemi di credito reciproco, altri sono \u201ccoperti\u201d da un riferimento esterno (un bene o un servizio). Questi sistemi sono nati per diverse ragioni, soprattutto basate sulla cooperazione e sulla solidariet\u00e0. In Italia esistono diversi progetti attivi come l'EuroBexB, il Sardex, Circuito Linx, Mountex, , alcuni confluiti insieme ad altri nel sistema nazionale chiamato Arcipelago Scec.\nUn sistema che si sta diffondendo a livello mondiale \u00e8 lo scambio di merci in compensazione con il quale le imprese che aderiscono a un circuito specializzato acquistano beni o servizi assumendo un debito che compensano successivamente con la vendita di beni e servizi propri: \u00e8 il cosiddetto baratto, chiamato anche \"barter trading\" (commercio in baratto, commercio di permuta) o \"corporate barter\" (baratto corporativo, permuta corporativa).\nSi possono considerare valute complementari anche, ad esempio, le miglia accumulate dai viaggiatori aerei, i punti dei supermercati o delle stazioni di servizio, i buoni pasto, i punti raccolti con le ricariche telefoniche, ecc.\nUn altro esempio \u00e8 l'Ora, la valuta della comunit\u00e0 di Orania, in Sudafrica, introdotta nel 2004.\nCaso particolare di valuta complementare sono le valute a termine. La cittadina austriaca di Worgl speriment\u00f2 a cavallo tra le due guerre mondiali gli \"Best\u00e4tigte Arbeitswerte\" o Certificati di Lavoro: il Comune si impegnava a convertire a richiesta le valute complementari in altrettanti scellini. I depositi bancari erano tassati e a interessi zero. La moneta perdeva il suo valore dopo un mese a meno di pagare un'imposta di bollo pari all'1% del valore nominale."}
{"id": "561927", "revid": "21079", "url": "https://it.wikipedia.org/wiki?curid=561927", "title": "Graticcio di fondazione", "text": "Il graticcio di fondazione, nell'ambito dell'ingegneria civile, \u00e8 un insieme di travi di fondazione incrociate fra loro. Nel caso in cui le travi siano molto larghe e vicine fra loro, si pu\u00f2 valutare l'eventualit\u00e0 di realizzare una piastra di fondazione (cio\u00e8 un graticcio privo di vuoti).\nIl graticcio \u00e8 particolarmente indicato per contrastare il fenomeno dei cedimenti differenziali, in zone in cui la qualit\u00e0 meccanica del terreno \u00e8 inadeguata ai carichi prodotti dalla sovrastruttura."}
{"id": "561928", "revid": "13798", "url": "https://it.wikipedia.org/wiki?curid=561928", "title": "Il Piccolo di Trieste", "text": ""}
{"id": "561929", "revid": "767487", "url": "https://it.wikipedia.org/wiki?curid=561929", "title": "Oltre il giardino", "text": "Oltre il giardino (\"Being There\") \u00e8 un film del 1979 diretto da Hal Ashby, con Peter Sellers, Shirley MacLaine, Melvyn Douglas, presentato in concorso al Festival di Cannes 1980. La pellicola \u00e8 tratta dal romanzo \"Presenze\" dello scrittore polacco Jerzy Kosinski (1933-1991), il quale ne ha anche scritto la sceneggiatura.\nFortemente voluto da Peter Sellers, sar\u00e0 anche il suo penultimo film (l'attore morir\u00e0 prematuramente un anno dopo), e forse la sua pi\u00f9 intensa interpretazione, che gli valse anche una candidatura al Premio Oscar. Per la sua interpretazione in questo film, Melvyn Douglas vinse l'Oscar come miglior attore non protagonista.\nTrama.\nAlla morte del padrone, Chance, un giardiniere analfabeta e non pi\u00f9 giovane, che non \u00e8 mai uscito dalla casa nella quale ha lavorato per tutta la vita, si ritrova in mezzo alla strada, con una valigia di vecchi abiti di lusso e un disarmante candore. L'unico collegamento col mondo esterno \u00e8 stata nel corso di tutti questi anni la sola televisione. Vagando disorientato e senza meta per le strade di una Washington sporca e maleducata, ben diversa dal mondo che lui vedeva rappresentato attraverso la TV, Chance viene investito dall'auto della moglie di un influentissimo personaggio, Benjamin Rand. La donna, Eve, si preoccupa di soccorrere il malcapitato e lo porta nella sua grandiosa villa per farlo curare. Durante il tragitto in automobile Eve chiede all'uomo come si chiami, e la sua risposta, resa poco chiara da un colpo di tosse, viene compresa nella versione originale come Chauncey Gardiner, mentre nelle intenzioni voleva essere \"Chance il giardiniere\" (\"Chance the gardener\"). Il doppiaggio italiano ha optato per la versione Chance Giardiniere, dove la professione viene scambiata per il cognome del protagonista.\nChance si rimette presto dal piccolo incidente ma poi si trattiene come ospite, visto che il vecchio e malato Ben, marito di Eve, uomo d'affari e amico del presidente degli Stati Uniti, colpito dalla sua riservatezza, lo tiene in grande considerazione, e sua moglie addirittura se ne innamora. Tutto ci\u00f2 avviene all'insaputa di Chance e in maniera del tutto fortuita, dato che quei pochi concetti che lui esprime (oltre alle sole espressioni rituali come \"me ne rendo conto\" o frasi di ringraziamento) riguardano il giardinaggio (unico argomento da lui conosciuto) e l'unica cosa che gli interessa \u00e8 guardare la televisione. Ma in un mondo che \u00e8 portato a vedere ci\u00f2 che vuole pi\u00f9 che ci\u00f2 che \u00e8, colui che si potrebbe definire un ritardato \u00e8 scambiato per un saggio, sensibile e arguto osservatore. Solo il medico di famiglia nutre dei sospetti sempre pi\u00f9 concreti circa la sua sanit\u00e0 mentale.\nQuando qualcuno cerca di parlargli con una metafora, una forma allegorica, oppure un doppio senso, Chance interpreta alla lettera, rispondendo quindi in modo bizzarro. Le risposte vengono interpretate come frutto del suo senso dell'umorismo. A tal proposito, sono emblematiche le scene in ascensore, nelle quali Chance ed un maggiordomo dialogano, ma ognuno d\u00e0 un senso diverso a ci\u00f2 che dice l'altro, senza che il dialogo perda un senso generale.\nL'equivoco non \u00e8 destinato a sciogliersi, anzi: in qualunque contesto lui si trovi, dall'intimit\u00e0 di un dialogo a due con Ben al confronto con il presidente degli Stati Uniti, passando per la partecipazione ad un talk-show televisivo, le risposte di Chance, sempre molto semplici e invariabilmente riferite al mondo del giardinaggio, vengono sempre scambiate per profonde metafore, proprie di una persona dalla grande saggezza e illuminante filosofia.\nLa polizia e i servizi segreti, sopravvalutandolo, impazziscono nel vano tentativo di rintracciare la pur minima informazione su di lui. Chance non \u00e8 iscritto all'anagrafe, non ha conti in banca, non ha beni a lui intestati e, non essendo mai uscito prima di allora dalla sua casa, ovviamente non ha nemmeno lasciato tracce della sua esistenza in nessun luogo. La totale assenza di qualsiasi indizio sulla sua identit\u00e0 fa credere ai membri della sicurezza che si tratti di un personaggio altolocato, protetto dalle pi\u00f9 alte sfere del potere, che hanno avuto cura di far sparire tutti i documenti che lo riguardano.\nAlla morte di Ben, eminenza grigia del potere espresso dal presidente, quest'ultimo pronuncia un discorso di commemorazione, mentre chi muove le fila del potere e presenzia il funerale, all'ombra di un famedio piramidale recante un occhio al suo vertice, gi\u00e0 si chiede nelle mani di chi mettere il potere, in vista della scadenza del mandato. L'attenzione dei grandi industriali finisce per indirizzarsi verso Chance, il quale, in un finale surreale, si allontana dalla cerimonia, teneramente distratto dalla natura intorno, e si avvia verso un laghetto, che percorre a piedi come fosse solido, una metafora forse della sua ingenua leggerezza mentale che gli permette di \"camminare sulle acque\"; nel frattempo si ascoltano ancora in sottofondo parole di Ben citate nel discorso funebre, che si concludono con la frase: \"La vita \u00e8 uno stato mentale\".\nProduzione.\nIl film \u00e8 stato girato nella spettacolare residenza dei banchieri Vanderbilt, la Biltmore Mansion, Asheville, North Carolina.\nCritica.\nFra le righe di una commedia garbata, \"Oltre il giardino\" affronta temi quali la comunicazione fra individui e classi sociali, il rapporto fra l'apparire e l'essere, risultando peraltro profetico nel ritrarre il potere mediatico della televisione, la sua capacit\u00e0 di imporre improvvisamente, come fondamentali, personaggi venuti dal nulla e dalla nulla consistenza, come appunto accade con il protagonista Chance Giardiniere.\nColonna sonora.\nLa musica nel film \u00e8 usata con una certa moderazione ma anche con una certa incisivit\u00e0: grande ruolo ha l'interpretazione che Johnny Mandel fa delle \"Gnossiennes\" 4 e 5 di Erik Satie. La scena che vede Chance lasciare la casa dove ha sempre vissuto \u00e8 commentata dall'arrangiamento in chiave \"fusion\", di Eumir Deodato, dellAlso Sprach Zarathustra\" di Richard Strauss, omaggio a Stanley Kubrick, nel cui film ' Sellers recit\u00f2 in tre ruoli diversi. Nella scena in cui Eve porta a casa propria Chance, i due vedono in una televisione all'interno della lussuosa automobile alcune scene del cortometraggio \"Basketball Jones\", basato sulla canzone \"Basketball Jones featuring Tyrone Shoelaces\" di Cheech &amp; Chong."}
{"id": "561930", "revid": "767487", "url": "https://it.wikipedia.org/wiki?curid=561930", "title": "Jakub Karol Parnas", "text": "Parnas nel 1929 contribu\u00ec a chiarire, insieme a Gustav Embden e Otto Meyerhof, il meccanismo della glicolisi."}
{"id": "561932", "revid": "44939", "url": "https://it.wikipedia.org/wiki?curid=561932", "title": "Jakub Parnas", "text": ""}
{"id": "561933", "revid": "1318658", "url": "https://it.wikipedia.org/wiki?curid=561933", "title": "Arrondissement di Le Puy-en-Velay", "text": "L\"arrondissement\" di Le Puy-en-Velay \u00e8 una suddivisione amministrativa francese, situata nel dipartimento dell'Alta Loira e nella regione dell'Alvernia-Rodano-Alpi.\nComposizione.\nL\"arrondissement\" di Le Puy-en-Velay raggruppa 116 comuni in 16 cantoni:"}
{"id": "561934", "revid": "571594", "url": "https://it.wikipedia.org/wiki?curid=561934", "title": "Griffin Dunne", "text": "Biografia.\nFiglio del produttore e sceneggiatore Dominick Dunne e dell'imprenditrice Ellen Beatriz Griffin, i suoi genitori divorziarono quando aveva 14 anni. \u00c8 fratello dell'attrice Dominique Dunne (uccisa dall'ex fidanzato nel 1982 a 23 anni) e nipote degli sceneggiatori John Gregory Dunne e Joan Didion. Nel 1973 sposa la produttrice Kate Forte, ma il loro matrimonio viene annullato l'anno seguente. Nel 1989 sposa l'attrice Carey Lowell, da cui ha una figlia, Hannah; i due divorziano nel 1995. Nel 2009 si risposa con Anna Bingeman.\nIl primo film in cui recita \u00e8 \"Una finestra sul cielo\" (1975) di Larry Peerce. Da allora \u00e8 comparso in pi\u00f9 di 50 tra film, film per la TV e serie televisive. Tra le sue interpretazioni pi\u00f9 famose sono da ricordare \"Un lupo mannaro americano a Londra\" (1981) di John Landis, \"Fuori orario\" (1985) di Martin Scorsese e \"Who's That Girl\" (1987) con Madonna. Come regista ha diretto sei film, tra cui \"Innamorati cronici\" (1996), con Meg Ryan e Matthew Broderick, \"Amori &amp; incantesimi\" (1998), con Nicole Kidman e Sandra Bullock, \"Giovent\u00f9 violata\" (2005) con Diane Lane, e \"Un marito di troppo\" (2008) con Uma Thurman e Colin Firth.\nDoppiatori italiani.\nDa doppiatore \u00e8 sostituito da:"}
{"id": "561936", "revid": "44939", "url": "https://it.wikipedia.org/wiki?curid=561936", "title": "Otto Meyerhof", "text": ""}
{"id": "561937", "revid": "106456", "url": "https://it.wikipedia.org/wiki?curid=561937", "title": "Platea (disambigua)", "text": ""}
{"id": "561942", "revid": "690118", "url": "https://it.wikipedia.org/wiki?curid=561942", "title": "BMD-1", "text": "Il BMD-1 (; translitterato: Boevaja Ma\u0161ina Desantnaja Pervaja, letteralmente \"primo veicolo da combattimento aviotrasportato\") \u00e8 un IFV sovietico appositamente progettato per le truppe aerotrasportate.\nEsternamente assomiglia molto al BMP-1 sebbene la configurazione interna sia molto diversa, tanto che si pu\u00f2 definire anche 'carro leggero'.\nNella parte anteriore dello scafo sono infatti presenti, l'uno accanto all'altro, 3 uomini di equipaggio.\nAltri due operatori sono nella torretta ed il resto dell'equipaggio \u00e8 nel vano posteriore.\nAll'esterno della torretta \u00e8 installato un lanciamissili AT-3. controcarri.\nStruttura.\nIl mezzo, prevalentemente costruito in lega leggera d'alluminio, ha una struttura veramente particolare in quanto esso ospita sul davanti 3 persone, il pilota, il capocarro alla sua sinistra e il mitragliere alla sua destra, che aziona entrambe le mitragliatrici prodiere.Dietro vi \u00e8 il cannoniere nella torretta e altri 3 uomini, tra serventi per i missili AT-3 e fanti. Questo scomparto \u00e8 accessibile solo da una porta sul tetto del mezzo.Infine vi \u00e8 il motore diesel, con la possibilit\u00e0 di azionare idrogetti posteriori al veicolo.\nTra le caratteristiche del mezzo, vi sono la presenza di un sistema di sospensioni idropneumatiche, con altezza regolabile al suolo, a seconda della situazione tattica, variabile tra 10 e 45\u00a0cm.Esse, assieme alla potenza del motore, che garantisce ben oltre 30\u00a0hp/t di rapporto potenza-peso, danno al veicolo una mobilit\u00e0 eccezionale. Le ruote di sostegno dei cingoli, molto stretti, sono 5 per lato. In acqua, vi sono idrogetti che consentono velocit\u00e0 di 10\u00a0km/h.Il muso, molto pi\u00f9 corto rispetto al BMP, \u00e8 molto meno propenso ad infilare il \"naso\" nei fossi e nelle sponde dei fiumi al momento della uscita dall'acqua.\nLa protezione del veicolo \u00e8 inferiore a quella del BMP, per limitare la massa del mezzo e consentirgli di essere persino elitrasportabile. La torretta, per\u00f2, \u00e8 altrettanto protetta e ha lo stesso armamento: un cannone da 73mm, un lanciamissili AT-3 Sagger e una mitragliatrice da 7,62\u00a0mm.\nTra gli altri accessori vi sono la protezione NBC e visori notturni, oltre alla radio ricetrasmittente.\nServizio.\nEntrato in linea nel 1970, il BMD, poi chiamato BMD-1, ha equipaggiato le 7 divisioni aerotrasportate sovietiche, la pi\u00f9 grande forza del genere a livello mondiale, bench\u00e9 solo una di esse poteva essere movimentata per volta. Ben 330 veicoli costituivano l'organico di ciascuna di queste grandi unit\u00e0, ma anche le brigate aviotrasportate indipendenti avevano alcuni BMD. Non pare che ne siano stati esportati.\nQuesto mezzo \u00e8 sostanzialmente un concentrato di potenza, con una protezione leggermente inferiore a quella del BMP-1, ma sufficiente contro i proiettili di piccolo calibro.\nCon una massa pari a met\u00e0 ha una potenza propulsiva pari all'80% del suo simile della fanteria meccanizzata, e questo spiega come esso fosse straordinariamente mobile. Peraltro data la necessit\u00e0 di limitare la massa, l'autonomia era inferiore, circa 330\u00a0km contro 500, mentre la potenza di fuoco era addirittura superiore.\nLa struttura complessiva ricorda in effetti pi\u00f9 quella di un carro leggero che un mezzo da trasporto truppe, una sorta di compromesso tra un mezzo da combattimento e uno da trasporto. Dopotutto esso \u00e8 un veicolo \"da assalto\", quindi non specificatamente da trasporto ma effettivamente multiruolo: colpire carri nemici, distruggere fonti di fuoco, trasportare nuclei di assaltatori e portarne altri sistemati sopra il mezzo per rapidi spostamenti. Un mezzo audace e pare, riuscito, per un compito tra i pi\u00f9 difficili: coniugare ali e corazze.\nIl BMD \u00e8 stato rimpiazzato via via dal migliorato BMD-2 e dal BMD-3, equivalenti del BMP-2 e BMP-3 della fanteria meccanizzata, ma dovrebbero esservene ancora alcuni in servizio."}
{"id": "561943", "revid": "767487", "url": "https://it.wikipedia.org/wiki?curid=561943", "title": "Walter Valdi", "text": "Biografia.\nWalter Valdi nacque il 20 agosto del 1930 a Cavenago di Brianza, in provincia di Milano (oggi provincia di Monza e della Brianza), nel palazzo seicentesco che oggi ospita il municipio, palazzo Rasini. Ancora in tenera et\u00e0 si trasfer\u00ec con la famiglia nel capoluogo lombardo, dove risiedette a lungo in viale Monza.\nIl padre era un noto avvocato, fatto questo che spinse lui e le due sorelle Egle e Lia ad intraprendere gli studi giuridici e, in seguito, la professione forense. Valdi apr\u00ec uno studio in via Podgora, poi chiuso per dedicarsi a tempo pieno alla professione d'artista.\nSi spos\u00f2 con Gabriella Falcetti ed ebbe un figlio, Antonio Amadeus, cos\u00ec battezzato in onore di Mozart, il suo compositore preferito.\nA lungo sofferente di cuore, mor\u00ec il 13 ottobre del 2003, all'et\u00e0 di settantatre anni, dopo un ricovero all'ospedale Niguarda.\nCarriera.\nGli inizi.\nFin da giovanissimo Valdi fu un appassionato di teatro e \"cabaret\", nonch\u00e9 della cultura dialettale appresa nell'ambito familiare. Negli anni dell'universit\u00e0 si iscrisse alla scuola di mimo del Piccolo Teatro di Milano, diretta all'epoca da Marise Flach.\nTuttavia \u2013 erano gli anni cinquanta \u2013 la seriet\u00e0 della sua professione \"ufficiale\", l'avvocato, ed il \"buon nome\" della famiglia da difendere gli imposero di prendere parte alle prime riviste goliardiche sotto falso nome: fu cos\u00ec che nacque lo pseudonimo, Walter Valdi, appunto, con cui fu noto anche in seguito.\nIl primo ruolo importante lo ebbe interpretando il sagrestano in una versione della \"Tosca\" allestita nella stagione lirica veronese. In seguito il regista Giorgio Strehler lo scrittur\u00f2 per il ruolo (muto) dell'oste in una versione del Falstaff.\nIl successo.\nIl suo momento di maggiore notoriet\u00e0 inizi\u00f2 nel 1963, quando fu scritturato come mimo a \"La fiera dei sogni\", trasmissione televisiva condotta da Mike Bongiorno. Da l\u00ec inizi\u00f2 un momento felice della sua carriera: grazie all'imbeccata di un musicista conosciuto in RAI Valdi entr\u00f2 in contatto col Derby Club, il vero e proprio sacrario del \"cabaret\" milanese, il proscenio da cui erano o sarebbero passati tutti i nomi pi\u00f9 importanti della comicit\u00e0 lombarda, da Dario Fo, ai Gufi, da Cochi e Renato fino a Teo Teocoli. A fianco di quest'ultimo apparve anche in televisione nello sceneggiato televisivo del 1978 \"Il balordo\", tratto dal romanzo omonimo del 1967 di Piero Chiara. Ebbe un ruolo anche in \"Quello della porta accanto\", sit-com televisiva serale, di produzione RAI, con Ric e Gian, a met\u00e0 degli anni settanta del secolo scorso.\nIn venticinque anni fu maestro di stile e di comicit\u00e0 per molti di questi: Enzo Jannacci, Paolo Villaggio, Renato Pozzetto.\nLavoro con Adriano Celentano. Realizz\u00f2 con il maestro Giovanni D'Anzi uno spettacolo a due che riscosse i favori di pubblico e critica: \"Lassa pur ch'el mond el disa\".\nNel corso degli anni Valdi divenne l'autore di brani musicali che fecero epoca, che spesso vennero reinterpretati da altri artisti, da \"Il palo della banda dell'Ortica\", reso famoso dalla stralunata esecuzione di Jannacci (che ne cambi\u00f2 la musica e la intitol\u00f2 \"Faceva il palo\"), a Coccod\u00ec coccod\u00e0 (su musica di Armando Celso), reincisa tra gli altri da i Gufi e da Bruno Lauzi, da \"Il tic\", reso celebre da Giorgio Gaber, a \"Cocco e Drilli\", vero e proprio tormentone di un'edizione dello Zecchino d'Oro nella versione del Piccolo coro dell'Antoniano.\nNel 1981 ha vinto come autore l'Ambrogino d'Oro - rassegna canora milanese per bambini - con la canzone \"Ma che Cavolo\", cantata da una bambina di 4 anni, Laura Pergolesi.\nTra gli altri successi si pu\u00f2 citare la commedia \"Ciappa el tram balorda\" scritta a quattro mani con Carlo Colombo, gratificata da centinaia di repliche.\nNel 1992 prese parte alla terza edizione del Festival di Sanscemo con la canzone surreale \"Le strisce\". Nel 1997 recit\u00f2 con Raimondo Vianello e Sandra Mondaini nell'episodio \"Quattro assi per una rapina\" della serie TV I misteri di Cascina Vianello.\nValdi lavor\u00f2 anche come attore cinematografico: \"Un certo giorno\" di Ermanno Olmi, dove interpreta magistralmente il ruolo, manco a dirlo, dell'avvocato del protagonista, \"Storie di vita e malavita\" di Carlo Lizzani, \"Ho fatto splash\" e \"Domani si balla!\" di Maurizio Nichetti.\nLo stile.\nLe ambientazioni preferite da Valdi erano quelle della Milano popolare, dei cortili di ringhiera e della periferia, spesso elogiata e paragonata, per contrasto, alla cafoneria dei nuovi ricchi, che negli anni del \"boom economico\" non mancavano, oppure ai nuovi modelli sociali (dagli immigrati agli affaristi, dai burocrati ai politici) nei quali diventava difficile riconoscersi per chi condivideva la sua cultura e il suo ambiente d'origine.\nLa citt\u00e0 che Valdi conosce e descrive \u00e8 la Milano umile e lavoratrice oppure, al limite, quella scapestrata dei poveracci che tirano a campare o dei malavitosi da due lire; insomma quelli le cui peripezie si concludono immancabilmente \"in quel di Filangieri al n\u00f9mer d\u00f9\", cio\u00e8 al notissimo indirizzo del carcere di San Vittore.\nI suoi personaggi sono dei meravigliosi perdenti che, pur sconfitti dalle circostanze avverse (oppure da chi \u00e8 pi\u00f9 furbo ed opportunista di loro), magari prima di suicidarsi gettandosi nel Naviglio, si fanno una risata e pensano che sulla drastica decisione possono riflettere ancora un po'.\nIl suo umorismo \u00e8 cinico e spesso surreale: Valdi non fa mai ricorso ai proclami ma predilige sempre la cifra dell'ironia e dello sguardo disincantato di chi non si fa illusioni, ma non per questo intende smettere di lottare.\nLo stile di Valdi, nel suo complesso pu\u00f2 essere per qualche verso assimilabile a quello di alcuni \"chansonniers\" d'oltralpe coevi, come Boris Vian e Georges Brassens, cinici, spietati ed al tempo stesso teneri ed umani come lui, ricchi di comprensione per i personaggi e le storie che descrivono.\nIl palo della banda dell'Ortica \u00e8 un valido riassunto di quanto esposto sin qui. La canzone narra la storia di una banda di ladri in perfetto stile \"I soliti ignoti\" (l'\"Ortica\" \u00e8 un quartiere popolare di Milano). La banda lascia un suo membro a fare da \"palo\", a curare cio\u00e8 che non arrivi nessuno a disturbare il colpo; ma il palo ci vede assai poco, e ci sente anche meno.\nPuntualmente i malviventi vengono tutti catturati dalle forze dell'ordine; tutti tranne il palo, che, ignaro dell'arresto dei compari, rimane fisso nella postazione a lui assegnata. L'indomani i passanti lo scambiano per un mendicante e gli danno l'elemosina. Lui, pensando che si tratti dei complici che gli portano il bottino a dieci lire per volta (diventate poi cento nelle successive versioni), \"circospetto, guarda in giro e mette via\", ma s'indispettisce per la lentezza del lavoro e si ripromette di mettersi in proprio.\nAncora, un famoso monologo parla dei \"Gemelli belli\" che, a passeggio per strada, vengono travolti da un'auto fuoriserie. I passanti che si fermano ammirano quest'ultima piuttosto che le povere vittime.\nTante altre sono le canzoni milanesi che recano la firma della sua particolarissima cifra umoristica:\nValdi fu anche autore di canzoni per bambini: nel 1974 pubblica un 33 giri - \"Cos\u00ec per sport\" - a loro destinato. Tra i brani contenuti in questo LP, oltre a \"Cocco e Drilli\" e ai gi\u00e0 citati \"Coccod\u00ec coccod\u00e0\" e \"Il palo della banda dell'Ortica\", figurano anche altre canzoni che hanno fatto la storia della musica italiana per ragazzi come \"La tartaruga sprint\", \"Il michelasso\" e \"Il caff\u00e8 della Peppina\".\nIn un articolo scritto in occasione della sua morte, il critico musicale del Corriere, Mario Luzzatto Fegiz, volle ricordare Valdi con una delle battute del repertorio dell'autore milanese, cinica e fulminante come nel suo stile: \"Del giornale leggo sempre i necrologi e i cinema. Se \u00e8 morto qualcuno che conosco, vado al funerale. Se no vado al cinema\".\nHa composto il brano \"Mamma mia che mal di pancia\" (che nel ritornello richiama proprio \"Il caff\u00e8 della Peppina\") nell'interpretazione di Topo Gigio.\nMemoria.\nNel corso degli anni immediatamente successivi alla sua scomparsa, Milano non ha dimenticato Walter Valdi. Numerose sono state le iniziative legate alla memoria dell'avvocato cantautore: tra queste si segnalano il \"Festival di Valdi\", in cartellone nel novembre 2006 al teatro Nazionale, con l'intervento dell'amico Nanni Svampa, Enzo Iacchetti, Giorgio Faletti e tanti altri, e l'istituzione del \"premio Walter Valdi\", riservato a compositori e cantautori emergenti selezionati da una giuria di giornalisti e professionisti del settore in base al valore delle loro composizioni e alla loro \"manifesta milanesit\u00e0\"."}
{"id": "561944", "revid": "1318658", "url": "https://it.wikipedia.org/wiki?curid=561944", "title": "Arrondissement di Yssingeaux", "text": "L\"arrondissement\" di Yssingeaux \u00e8 una suddivisione amministrativa francese, situata nel dipartimento dell'Alta Loira e nella regione dell'Alvernia-Rodano-Alpi.\nComposizione.\nL\"arrondissement\" di Yssingeaux raggruppa 44 comuni in 9 cantoni:"}
{"id": "561945", "revid": "167080", "url": "https://it.wikipedia.org/wiki?curid=561945", "title": "Epifania (manifestazione)", "text": ""}
{"id": "561949", "revid": "1318658", "url": "https://it.wikipedia.org/wiki?curid=561949", "title": "Arrondissement di Argel\u00e8s-Gazost", "text": "Larrondissement\" di Argel\u00e8s-Gazost\"' \u00e8 una suddivisione amministrativa francese, situata nel dipartimento degli Alti Pirenei e nella regione dell'Occitania.\nGeografia fisica.\nIl capoluogo dell'arrondissement \u00e8 Argel\u00e8s-Gazost ma il centro pi\u00f9 popoloso \u00e8 la cittadina di Lourdes.\nComposizione.\nL\"arrondissement\" di Argel\u00e8s-Gazost raggruppa 89 comuni in 6 cantoni:"}
{"id": "561950", "revid": "830939", "url": "https://it.wikipedia.org/wiki?curid=561950", "title": "Gustav Georg Embden", "text": "Biografia.\nEmbden studi\u00f2 a Friburgo in Brisgovia, Strasburgo, Monaco di Baviera, Berlino e Zurigo. Nel 1904 divenne il direttore del laboratorio chimico degli \"St\u00e4dtische Krankenh\u00e4user\" (ospedali cittadini) di Sachsenhausen, quartiere di Francoforte. Nel 1914 il laboratorio si espanse dando vita all'Istituto di fisiologia vegetativa dell'Universit\u00e0 di Francoforte. Dal 1925 al 1926 Embden fu rettore della stessa.\nNel 1929 contribu\u00ec a chiarire il meccanismo della glicolisi, con l'ausilio di Otto Meyerhof e Jakub Parnas: per questo motivo tale processo biochimico \u00e8 detto anche \"via di Embden-Meyehof-Parnas\"."}
{"id": "561951", "revid": "44939", "url": "https://it.wikipedia.org/wiki?curid=561951", "title": "Gustav Embden", "text": ""}
{"id": "561952", "revid": "400694", "url": "https://it.wikipedia.org/wiki?curid=561952", "title": "Capacit\u00e0 portante", "text": "La capacit\u00e0 portante (o la portanza), in geotecnica, \u00e8 la capacit\u00e0 di un terreno di sopportare le sollecitazioni di compressione verticale dovute ad un carico sovrastante. \nDescrizione.\nLa capacit\u00e0 portante non dipende solamente dalla resistenza meccanica del terreno e storia tensionale del terreno, ma anche dai carichi applicati (inclinazione, eccentricit\u00e0, presenza di carichi adiacenti alla zona in esame) e dalla geometria della fondazione (forma della fondazione e profondit\u00e0 del piano di posa). Per tale motivo, non \u00e8 possibile calcolare la capacit\u00e0 portante solo a partire dai parametri meccanici del terreno. Le formule proposte per il calcolo della capacit\u00e0 portante determinano un carico limite di riferimento per il terreno, che viene ridotto con un appropriato coefficiente di sicurezza, definito dalle normative, per ottenere il carico di esercizio ed essere cos\u00ec impiegato nella progettazione.\nPer la determinazione della capacit\u00e0 portante di un terreno \u00e8 ormai accreditata, nell'uso corrente, una formula trinomia (formula di Terzaghi), espressa come somma di tre termini, di cui uno rappresenta il contributo della resistenza a taglio del terreno, il secondo dell'approfondimento del piano di posa, il terzo della dimensione della fondazione:\nCiascuno dei termini della formula trinomia contiene un parametro, detto \"fattore di capacit\u00e0 portante\", la cui espressione \u00e8 funzione dell'angolo di resistenza a taglio del terreno. Tuttavia, sebbene vi sia un quasi unanime accordo sulle espressioni di formula_3 ed formula_4, a causa dell'incertezza nella determinazione dell'ultimo termine, sono disponibili in letteratura tecnica espressioni di formula_5 tra loro anche molto diverse e ci\u00f2 in parte spiega anche la necessit\u00e0 di applicare un opportuno fattore di sicurezza al carico limite determinato con una qualsiasi di tali formule.\nL'espressione \u00e8 valida nel caso di fondazione nastriforme, su cui \u00e8 applicato un carico verticale e centrato, nel caso di piano di fondazione e il piano campagna sono orizzontali. L'espressione pu\u00f2 essere estesa per tener conto di tali aspetti.\nNella vecchia normativa italiana (DM 11/3/1988), per fondazioni dirette, era richiesta l'applicazione di un fattore di sicurezza formula_6 pari a 3, che implica la limitazione progettuale del valore ammissibile del carico ad un terzo del carico ultimo sopportabile dal terreno:\nCon le nuove Norme Tecniche per le Costruzioni (DM 17/1/2018) anche la normativa italiana (come gi\u00e0 faceva quella europea, con l'Eurocodice 7) adotta i coefficienti di sicurezza parziali applicati alle varie grandezze (con varie combinazioni), in luogo dell'unico coefficiente di sicurezza previsto precedentemente."}
{"id": "561960", "revid": "123490340", "url": "https://it.wikipedia.org/wiki?curid=561960", "title": "Martin Verkerk", "text": "Biografia.\nCarriera agonistica.\nDiventato professionista nel 1996, non ha giocato ad alti livelli fino al 2003, suo anno d'oro in cui ha vinto il suo primo torneo ATP a Milano ed \u00e8 arrivato fino in finale al Roland Garros. Nel corso del torneo ha sconfitto il tedesco Rainer Sch\u00fcttler agli ottavi e, al termine di una maratona conclusasi 8-6 al quinto set, l'ex vincitore del torneo nonch\u00e9 ex numero uno del mondo Carlos Moy\u00e1 nei quarti. In semifinale ha dato grande prova di forza contro Guillermo Coria, prima di perdere in finale in tre soli set al cospetto di Juan Carlos Ferrero.\nNel 2004, dopo il successo al torneo di casa ad Amersfoort, \u00e8 stato costretto a fermarsi a causa di un infortunio alla spalla che lo ha tenuto fuori per tutto il 2005 e quasi tutto il 2006. Non riuscendo pi\u00f9 a riprendersi completamente dall'infortunio, ha annunciato il suo ritiro a fine 2008."}
{"id": "561967", "revid": "2111144", "url": "https://it.wikipedia.org/wiki?curid=561967", "title": "Una casa alla fine del mondo (romanzo)", "text": "Una casa alla fine del mondo (\"A Home at the End of the World\") \u00e8 un romanzo dello scrittore statunitense Michael Cunningham, da cui \u00e8 stato tratto un film omonimo per la regia di Michael Mayer.\nLa vicenda \u00e8 narrata in prima persona, con il narratore che cambia ad ogni capitolo. I principali narratori sono i personaggi di Bobby e Jonathan, ma diversi capitoli sono narrati da Alice (la madre di Jonathan) e Clare.\nTrama.\nBobby \u00e8 cresciuto in una casa alla periferia di Cleveland (Stati Uniti), dove il tema ricorrente sono le feste e la droga. Nonostante la sua giovane et\u00e0, ha gi\u00e0 dovuto assistere alla morte del suo amato fratello maggiore in un incidente domestico e a quella di sua madre, quando stringe amicizia con Jonathan, che viene da una famiglia protettiva, ma affettuosa. Dopo la morte del padre di Bobby, la famiglia di Jonathan decide di prendere in casa il ragazzo.\nBobby e Jonathan diventano grandi amici, sono legati pi\u00f9 che se fossero fratelli, e arrivano ad avere dei rapporti sessuali. I due alla fine si perdono di vista, ma si ritroveranno ventenni nella New York degli anni '80, dove Bobby si stabilisce nell'appartamento che Jonathan (ormai apertamente gay) condivide con la sua eccentrica compagna di stanza Clare. La ragazza aveva progettato di avere un figlio da Jonathan, ma Bobby e Clare diventano amanti, mentre Jonathan prova ancora qualcosa per Bobby.\nI tre formano cos\u00ec una loro \"famiglia\", mettendo in discussione le definizioni tradizionale di famiglia e amore, costretti per\u00f2 a fare i conti con le complicazioni del loro triangolo amoroso."}
{"id": "561968", "revid": "1558467", "url": "https://it.wikipedia.org/wiki?curid=561968", "title": "Fossile vivente", "text": "Il termine fossile vivente fu coniato da Darwin per indicare particolari specie di organismi, sia vegetali che animali, che presentano caratteristiche morfo-anatomiche e strutturali considerate \"primitive\" dal confronto con altre specie riconducibili al medesimo phylum e sia taxa di forme viventi che risultano simili, se non apparentemente immutate a quanto osservabile nei reperti fossili rinvenuti in sedimenti dell'era mesozoica e/o paleozoica.\nFossili viventi scoperti.\nMolti \"fossili viventi\" sono stati scoperti perch\u00e9 prima erano ritenuti estinti o perch\u00e9 non se ne conosceva l'esistenza. Questi organismi, da alcuni detti anche \"organismi relitti\", appartengono a phyla diversi dei regni dei viventi:"}
{"id": "561969", "revid": "1928807", "url": "https://it.wikipedia.org/wiki?curid=561969", "title": "Rainer Sch\u00fcttler", "text": "Carriera.\nSch\u00fcttler inizi\u00f2 a giocare a tennis all'et\u00e0 di dieci anni. L'anno in cui la sua carriera ebbe la svolta fu il 2003, quando raggiunse per la prima volta la Top Ten del ranking ATP dopo nove di anni di carriera professionistica e arriv\u00f2 in finale all'Australian Open. In quell'anno divenne il primo tennista tedesco dai tempi di Boris Becker a raggiungere il quarto turno in tutte le prove del Grande Slam e il primo tedesco a disputare una finale dello Slam dal 1996 quando a riuscirvi fu Michael Stich al Roland Garros.\nNel 2004 raggiunse per la prima volta in carriera la finale di un torneo Master Series a Monte Carlo, battendo al primo turno Guga Kuerten, al terzo Lleyton Hewitt, nei quarti di finale Tim Henman, in semifinale Carlos Moy\u00e1, ma dovendosi arrendere in finale a Guillermo Coria. Quella settimana raggiunse la massima posizione in classifica con il quinto posto. Quell'anno Schuettler vinse anche la medaglia d'argento alle Olimpiadi di Atene in doppio con Nicolas Kiefer come partner. Il 2004 fu il sesto anno consecutivo che Sch\u00fcttler termin\u00f2 nella top 50 della classifica ATP.\nTorn\u00f2 a giocare gli ultimi turni di uno Slam a Wimbledon 2008 dove si arriv\u00f2 fino alle semifinali. Al match per accedere alla finale dovette arrendersi a Rafael Nadal, futuro vincitore del torneo, che lo elimin\u00f2 in tre set.\nIn Coppa Davis ha giocato un totale di diciotto match con la squadra tedesca vincendone nove.\nHa annunciato il suo ritiro dalla carriera professionistica al termine della stagione 2012, rimanendo tuttavia nel mondo del tennis con l'acquisizione insieme a Ion \u021airiac della World Team Cup.\nSi \u00e8 ritirato dall'attivit\u00e0 agonistica il 10 ottobre 2012 a causa di un infortunio all'inguine che lo aveva tenuto lontano dai campi nei dieci mesi precedenti.\nStile.\nVeniva considerato da molti un giocatore poco spettacolare poich\u00e9 il suo gioco era caratterizzato dalla regolarit\u00e0 dei colpi da fondo campo. Le sue superfici preferite erano il cemento ed il sintetico."}
{"id": "561971", "revid": "122677459", "url": "https://it.wikipedia.org/wiki?curid=561971", "title": "Po di Volano", "text": "Il Po di Volano (o semplicemente Volano) \u00e8 un ex-ramo deltizio del fiume Po che si separa dal corso principale in destra idrografica all'altezza di Stellata, per attraversare la citt\u00e0 di Ferrara. Sfocia nel Mar Adriatico presso Lido di Volano.\nStoria.\nIn epoca medievale era il corso principale del Po, fino almeno alla \"Rotta di Ficarolo\", del 1152, quando il fiume ruppe l'argine sinistro presso l'attuale omonimo paese in provincia di Rovigo, assumendo, per quel tratto, il corso attuale. All'interno dell'abitato di Ferrara si diparte da esso, in destra idraulica, un altro ramo chiamato Po di Primaro che un tempo sfociava a nord di Ravenna dopo aver lambito Argenta.\nDopo il Taglio di Porto Viro operato dai Veneziani nel 1604 il ramo di Volano, cos\u00ec come quello di Primaro, si \u00e8 progressivamente interrato e ridotto ad un canale regolato.\nDescrizione.\nSfocia in mare con una foce ad estuario a est di Codigoro, presso il Lido di Volano; tra le due localit\u00e0 forma un'area naturale protetta, la riserva naturale Po di Volano.\nPonti.\nIl ponte pi\u00f9 antico che attraversa il fiume nell'abitato di Ferrara \u00e8 il ponte di San Giorgio"}
{"id": "561972", "revid": "729019", "url": "https://it.wikipedia.org/wiki?curid=561972", "title": "FV101 Scorpion", "text": "Lo Scorpion \u00e8 un carro armato leggero progettato nel Regno Unito negli anni sessanta.\nDescrizione.\nLo Scorpion \u00e8 un piccolo carro anfibio, adatto all'esplorazione e al supporto di fuoco, con propulsore anteriore, pesante poco pi\u00f9 di 8 t, quindi aviotrasportabile anche da velivoli della classe del C-130. Lo scafo in lega d'alluminio resiste ai colpi da 7,62x51mm mentre nell'arco frontale la protezione \u00e8 accresciuta e, grazie anche alla presenza del propulsore, i proiettili da 14,5mm non sono in grado di raggiungere la camera di combattimento. In compenso, grazie a un rapporto peso/potenza intorno ai 23HP/t, il mezzo \u00e8 molto veloce e agile e, con le sue piccole dimensioni, pu\u00f2 manovrare in spazi veramente angusti. L'equipaggio \u00e8 di tre membri e l'armamento include un cannone da 76 mm, derivato da quello dell'autoblindo Alvis Saladin, quindi piuttosto corto, abbinato a una mitragliatrice coassiale.\nPresto apparve chiaro che il pezzo da 76 mm aveva prestazioni balistiche troppo ridotte per certi utilizzi, in particolare quando si doveva ingaggiare mezzi corazzati avversari. Per questo fu messa a punto per il mercato delle esportazioni la versione Scorpion 90, in pratica il medesimo scafo con applicata una torretta fornita di un cannone Cockerill Mk. III da 90 mm, un'arma piuttosto diffusa, con 34 proiettili. Un'altra modifica riguard\u00f2 la disponibilit\u00e0 di un propulsore diesel, indubbiamente pi\u00f9 sicuro per un mezzo da combattimento, incrementando l'autonomia con una piccola perdita delle doti di ripresa.\nNel tempo si sono resi disponibili anche nuovi apparati per la visione e il tiro notturni e vari modelli di telemetri laser. Oltre che dal Royal Army e dalla RAF, dai quali sono stati ritirati, il mezzo venne scelto da diverse nazioni, anche in piccoli lotti. Gli inglesi ne hanno utilizzati alcuni durante la guerra delle Falklands e la prima guerra del Golfo, ma l'impiego pi\u00f9 esteso lo hanno fatto gli iraniani contro gli iracheni.\nVarianti realizzate.\nLo Scorpion \u00e8 stato realizzato sullo scafo comune della famiglia CVR(T). Le altre versioni:\nScimitar.\nPraticamente si tratta dello scafo del carro leggero Scorpion con una torretta dotata di cannoncino a tiro rapido RARDEN da 30 mm, lo stesso che arma il mezzo corazzato per la fanteria Warrior, in grado di sparare proiettili con una velocit\u00e0 alla bocca di 1.175\u00a0m/s. In questo modo si \u00e8 ottenuto un risparmio sul peso e si possono ingaggiare bersagli protetti a una distanza maggiore e in rapida successione, anche se il puntamento \u00e8 manuale. Il primo prototipo risale al 1971 e le consegne ai reparti iniziarono nel 1974.L'esercito belga, oltre a quello inglese, \u00e8 l'unico utilizzatore.\nStormer.\nSi tratta della versione evoluta dell'APC Spartan derivata dallo Scorpion, ed \u00e8 apparsa nei primi anni ottanta. Si tratta di un veicolo di concezione classica, con motore nella parte anteriore destra e vano trasporto posteriore, in grado di trasportare 3 uomini d'equipaggio e 8 soldati, alla considerevole velocit\u00e0 di 80\u00a0km/h. Sono disponibili vari tipi di armamenti in piccole cupole ma, in tempi recenti, lo scafo \u00e8 stato utilizzato per il semovente antiaereo Starstreak mentre un piccolo numero \u00e8 andato alla Malaysia."}
{"id": "561978", "revid": "767487", "url": "https://it.wikipedia.org/wiki?curid=561978", "title": "10 Years (gruppo musicale)", "text": "I 10 Years sono una band post-grunge/alternative metal formata a Knoxville, in Tennessee nel 1999.\nStoria dei 10 Years.\nI 10 Years nacquero nel 1999 dall'incontro del cantante Michael Lee con i chitarristi Matt Wantland e Ryan Johnson, il bassista Andy Parks, ed il batterista Brian Vodinh, formazione con cui uso' nel 2001 il primo album autoprodotto della band dal titolo \"Into the Half Moon\".\nNel 2003, dopo un cambio di formazione che vide la sostituzione di Lee con il futuro frontman Jesse Hasek ed l'ingresso del nuovo bassista Lewis Cosby fu la volta del loro album indipendente \"Killing All That Holds You\", con le canzoni \"Wasteland\" e \"Through The Iris\" che gli hanno fruito un piccolo successo presso le radio locali, tanto che, dopo il rapido esaurimento delle 2000 copie iniziali, l'album fu rapidamente ristampato con delle bonus track.\nI 10 Years hanno pubblicato il 16 agosto 2005 con la Republic/Universal il loro album di debutto, \"The Autumn Effect\". La stessa estate il gruppo ha fatto da supporter, in tour, ai Disturbed e a Ill Ni\u00f1o. Successivamente, sempre nel 2005, con Breaking Benjamin e Smile Empty Soul, quindi al tour \"Masters of Horror\" con Mudvayne e Sevendust. Nel luglio 2006 sono in tour con i Korn nel \"Family Values Tour\".\nIl loro primo singolo, \"Wasteland\" \u00e8 rimasto per pi\u00f9 di 12 mesi nelle classifiche rock, arrivando al numero 1 su Active Rock dicembre 2005. A met\u00e0 febbraio 2006, \"Wasteland\" \u00e8 arrivato in testa alle classifiche di Alternative e Modern Rock.\nIl loro clip per \"Wasteland\", il loro primo video, riguardan i problemi sui diritti umani in tutto il mondo. Il video ha ricevuto la nomination per la miglio regia e la migliore direzione artistica agli MTV Video Music Awards nel 2006.\nIl 27 marzo, \u00e8 stato pubblicato un EP su iTunes contenente una versione acustica di \"Wasteland\" e altre tracce dal loro album d'esordio \"The Autumn Effect\".\nNel 2008 viene pubblicato l'album \"Division\"."}
{"id": "561983", "revid": "93556", "url": "https://it.wikipedia.org/wiki?curid=561983", "title": "Distretti della Polonia", "text": "I distretti della Polonia (in polacco \"powiaty\", singolare \"powiat\") costituiscono suddivisione territoriale di secondo livello del Paese, dopo i voivodati, e ammontano a 379 distretti (al 31 dicembre 2010), di cui 66 sono classificati come \"distretti urbani\" (\"powiaty grodzkie\"), gli altri come \"distretti rurali\" (\"powiaty ziemskie\"). Ciascun distretto comprende a sua volta pi\u00f9 comuni.\nIstituto.\nIl potere legislativo di ogni distretto \u00e8 svolto dal consiglio distrettuale (\"rada powiatu\"). Il potere esecutivo \u00e8 assegnato a un comitato esecutivo (giunta, \"zarz\u0105d powiatu\") e al starosta (capo della giunta), eletti dal consiglio distrettuale.\nNel caso dei distretti urbani si ha un consiglio cittadino eletto (\"rada miasta\"), un sindaco eletto direttamente (\"prezydent\") e le commissioni permanenti e ad hoc allestite per le varie funzioni.\nAlcuni distretti hanno il proprio capoluogo al di fuori del loro territorio, in una citt\u00e0 che d\u00e0 il nome allo stesso distretto. Tipicamente avviene con distretti che sorgono come cintura di grandi citt\u00e0, nella quale sono presenti solo piccole cittadine o comunit\u00e0 rurali (ad es. il Distretto di Pozna\u0144).\nVoivodati.\nI distretti costituiscono l\u2019entit\u00e0 amministrativa di livello immediatamente inferiore rispetto ai voivodati."}
{"id": "561986", "revid": "775372", "url": "https://it.wikipedia.org/wiki?curid=561986", "title": "Robert Harris", "text": "Biografia.\nLaureato presso il Selwyn College della Cambridge University, \u00e8 stato giornalista alla BBC, e uno dei pi\u00f9 noti commentatori dell'\"Observer\" e del \"Sunday Times\".\n\u00c8 diventato famoso in tutto il mondo nel 1992 con il romanzo ucronico \"Fatherland\", che lo ha inserito nel ristretto gruppo di autori che hanno ridefinito e ampliato i confini del thriller e da cui \u00e8 stato tratto l'omonimo film nel 1994.\nIl successo \u00e8 stato confermato da \"Enigma\" (1996), da cui \u00e8 stato tratto l'omonimo film nel 2001, \"Archangel\" (1998), da cui \u00e8 stato tratto l'omonimo film nel 2005, \"Pompei\" (2003), \"Imperium\" (2006), \"Il ghostwriter\" (2007), da cui \u00e8 stato tratto un film intitolato \"L'uomo nell'ombra\", diretto da Roman Pola\u0144ski, uscito in Italia il 9 aprile 2010 e\n\"L'ufficiale e la spia\" (2013), da cui \u00e8 stato tratto un film intitolato \"L'ufficiale e la spia\", diretto da Roman Pola\u0144ski, uscito in Italia il 21 novembre 2019.\nPrima di dedicarsi interamente alla narrativa ha scritto numerosi saggi, fra cui una celebre inchiesta sui falsi diari del Fuhrer, \"I diari di Hitler\" (2002). Tutte le sue opere sono edite in Italia da Mondadori.\nL'autore vive nei pressi di Hungerford, nel Berkshire in Inghilterra, con la moglie e i quattro figli. \u00c8 cognato del romanziere e saggista Nick Hornby."}
{"id": "561987", "revid": "177744", "url": "https://it.wikipedia.org/wiki?curid=561987", "title": "Claudio Fossati", "text": ""}
{"id": "561988", "revid": "124062429", "url": "https://it.wikipedia.org/wiki?curid=561988", "title": "Copriferro", "text": "Il copriferro nelle strutture in calcestruzzo armato \u00e8 \nla distanza fra la superficie esterna dell'armatura (inclusi staffe, collegamenti e rinforzi superficiali se presenti) pi\u00f9 vicina alla superficie del calcestruzzo, e la superficie stessa del conglomerato cementizio.\nNormalmente si usa il termine di copriferro sia per indicare la quantit\u00e0 di calcestruzzo che ricopre le armature sia la distanza tra il bordo teso della sezione e il baricentro delle armature resistenti nel calcolo delle sezioni in cemento armato secondo la teoria e tecnica delle costruzioni.\nPer tale motivo spesso per evitare equivoci il primo viene indicato anche ricoprimento.\nFunzioni.\nIl copriferro serve ad assicurare sia la corretta trasmissione delle forze di aderenza delle barre di armatura, sia un'adeguata protezione dell'armatura resistente dall'ambiente esterno che potrebbe causare la corrosione dei tondini che tenderebbero a danneggiare il calcestruzzo armato fino a comprometterne le caratteristiche meccaniche richieste.\nUn altro compito del copriferro \u00e8 quello di garantire una maggiore resistenza al fuoco della membratura ed evitare lo spalling.\nPertanto lo strato di ricoprimento di calcestruzzo deve essere dimensionato in funzione dell'aggressivit\u00e0 dell'ambiente e della sensibilit\u00e0 delle armature alla corrosione, tenendo conto della tolleranza della posa, e delle tensioni di aderenza acciaio - calcestruzzo.\nInoltre per consentire un getto omogeneo del calcestruzzo deve essere rapportato alle dimensioni massime degli aggregati utilizzati.\nIn generale tutte le normative per le costruzioni stabiliscono dei valori minimi di copriferro che possono essere adottati in ambienti scarsamente aggressivi da elevare opportunamente in presenza di ambiente fortemente aggressivi, quali possono ad esempio essere ambienti marini o condotte fognarie, e in funzione della porosit\u00e0 del calcestruzzo e della sensibilit\u00e0 dell'armatura alla corrosione.\nCopriferro e corrosione.\nOltre ad un idoneo spessore, il copriferro deve risultare compatto in modo da non favorire la penetrazione degli agenti ambientali che promuovono la corrosione dei ferri, come l'anidride carbonica e i cloruri, e/o che la alimentano, come l'acqua e l'ossigeno.\nPer ridurre la porosit\u00e0 del copriferro bisogna prevedere un calcestruzzo con bassi rapporti acqua/cemento e adottare in fase di stagionatura tutti quegli accorgimenti necessari a garantire il completo grado di idratazione del cemento.\nDistanziatori.\nPer garantire la posizione corretta delle armature devono essere utilizzati un idoneo numero di distanziatori.\nI distanziatori devono essere in plastica o a base di malta cementizia, in modo da non innescare la corrosione dei ferri di armatura, e di forma e geometria tali da minimizzare la superficie di contatto con il cassero.\nSpesso, ma erroneamente, specialmente nelle strutture di fondazione, vengono utilizzati al posto dei distanziatori spezzoni di tondino di ferro.\nIn questo caso, gli spezzoni, non essendo idoneamente protetti dalla azione degli agenti atmosferici, si ossidano creando dei punti in cui si pu\u00f2 innescare la corrosione delle armature che si trovano a contatto diretto con questi.\nI distanziatori devono essere inoltre capaci di sopportare il carico trasmesso dalle barre di armatura fino all'indurimento del conglomerato cementizio.\nI distanziatori possono essere:\n non riporta alcuna indicazione a proposito delle modalit\u00e0 di posa dei distanziatori.\nComunque esistono delle regole generali in merito:\nCopriferro e classi di esposizione.\nLo strumento normativo pi\u00f9 adeguato con il quale determinare lo spessore di ricoprimento \u00e8 l'Eurocodice 2.\nLa UNI EN 1992-1-1, che rappresenta la versione italiana dell'Eurocodice 2, stabilisce per ogni classe strutturale S, il relativo copriferro minimo (meglio indicato con il termine copristaffa) dovuto alle condizioni ambientali, determinate attraverso la norma UNI EN 11104:2004, indicato con cmin,dur (mm)\nL'Eurocodice prevede 6 classi strutturali, la S4 \u00e8 quella di riferimento e corrisponde ad una vita utile di progetto della struttura di 50 anni.\nNel caso di calcestruzzi con armatura lenta o ordinaria i valori di cmin,dur in funzione delle pi\u00f9 comuni classi di esposizione e classi strutturali sono le seguenti:\nNel caso di calcestruzzi con armatura precompressa i valori di cmin,dur in funzione delle pi\u00f9 comuni classi di esposizione e classi strutturale sono le seguenti:\nIl valor di cmin,dur \u00e8 funzione di alcuni parametri come ad esempio la classe di resistenza del calcestruzzo e la vita utile di progetto della struttura.\nNel caso di vita utile di 100 anni, per ogni classe di esposizione, la UNI EN 1992-1-1:2005 consiglia di aumentare di 2 classi strutturali (S6) mentre per un calcestruzzo con classe di esposizione ad esempio XC4, nel caso di classe di resistenza \u2265 C40/50 (Rck 50) consiglia di ridurre di 1 classe strutturale.\nCalcolo del copriferro.\nPoich\u00e9 bisogna garantire alle armature un copriferro minimo, cmin, al fine di assicurare:\nIl cmin dovr\u00e0 essere assunto dal progettista pari al maggiore tra:\nNoto il valore minimo del copriferro bisogna determinare il valore del copriferro nominale di progetto che \u00e8 definito come il copriferro minimo cmin pi\u00f9 un margine per gli scostamenti \u0394cdev (tolleranza di esecuzione relativa al copriferro) e che deve essere indicato negli elaborati progettuali:\nNel caso di controlli in cantiere del copriferro non accurati, il valore raccomandato di \u0394cdev \u00e8 pari a 10\u00a0mm.\nNel caso di controlli pi\u00f9 accurati, \u0394cdev pu\u00f2 essere ridotto.\nCopriferro per resistenza al fuoco.\nFra gli agenti potenzialmente aggressivi dell'acciaio, particolare e peculiare importanza riveste il fuoco, siccome la sua azione comporta un riscaldamento brusco dell'acciaio che, oltre a dilatarsi, tendendo a fessurare lo stesso calcestruzzo, superata una certa soglia di temperatura (solitamente attorno agli 815 \u00b0C) perde repentinamente circa il 90% della sua resistenza meccanica, potendo, in tal modo, causare la crisi e il collasso strutturale.\nPer questo motivo, quando un'ossatura portante in conglomerato cementizio armato deve possedere una predeterminata resistenza al fuoco (che si esprime con la lettera R seguita dal numero di minuti minimo per il quale deve essere garantita la resistenza: ad esempio, R120 equivale a due ore di resistenza al fuoco), le normative tecniche forniscono spessori minimi di ricoprimento delle barre maggiorati rispetto ai casi ordinari, e maggiorati tanto pi\u00f9, quanto pi\u00f9 elevata dev'essere la R e quanto pi\u00f9 l'elemento strutturale \u00e8 potenzialmente esposto all'azione del fuoco. Ad esempio, una trave alta che pu\u00f2 essere esposta su tre facce all'azione del fuoco necessita, a parit\u00e0 di R, un copriferro assai maggiore di quello richiesto per una trave in spessore di solaio che ha una sola faccia, quella intradossale, esposta al fuoco. \nA maggior ragione ha importanza lo spessore del copriferro in relazione alla presenza di barre d'acciaio armonico pretese in elementi strutturali in conglomerato cementizio armato precompresso (ad esempio travi su grandi luci, tegoli dei capannoni industriali, ecc.), siccome una diminuzione di resistenza delle barre d'acciaio armonico o anche solo una dilatazione rilevante delle stesse (con conseguente rilassamento dell'effetto di pretensione), potrebbe comportare l'immediato collasso strutturale.\nSpessore di ricoprimento delle armature di precompressione.\nFermo restando che il ricoprimento va accuratamente studiato e definito nelle verifiche di fessurazione previste dalla normativa vigente in prima approssimazione si possono prendere come riferimento i seguenti valori:"}
{"id": "561992", "revid": "466539", "url": "https://it.wikipedia.org/wiki?curid=561992", "title": "Irvine (California)", "text": "Irvine \u00e8 una citt\u00e0 della Contea di Orange, in California. \u00c8 una citt\u00e0 costruita dopo un progetto, principalmente realizzata dalla \"Irvine Company\" a partire dagli anni sessanta. Fondata ufficialmente il 28 dicembre 1971, la citt\u00e0 di 180\u00a0km\u00b2 conta 202.079 abitanti (dati del 2007). Attualmente Irvine \u00e8 la citt\u00e0 pi\u00f9 grande di tutta Orange County soprattutto perch\u00e9 \u00e8 annessa a zone che non sono state classificate come cittadine. Nel giugno 2008, l'FBI ha dichiarato che Irvine \u00e8 la citt\u00e0 con il minor tasso di crimini violenti tra le citt\u00e0 degli Stati Uniti con pi\u00f9 di 100.000 abitanti (4 omicidi, 17 stupri, 50 rapine e 55 assalti aggravati nel 2006).\nIrvine \u00e8 inoltre la sede della University of California, della Concordia University, dell'Orange County Center per l'University of Southern California e di altri college minori. Irvine \u00e8 anche sede di molte aziende, molte delle quali nel campo della tecnologia.\nStoria.\nGaspar de Portol\u00e1, spagnolo, fu il primo esploratore europeo a raggiungere la zona, nel 1769. Vennero costruiti castelli, accampamenti e fortezze. Il Re di Spagna divise il territorio per missioni e uso privato. Dopo la dichiarazione d'indipendenza del Messico, nel 1821, il governo messicano prese il controllo della zona. Cominci\u00f2 a distribuire la terra tra i cittadini spagnoli che la richiedevano, dividendola in \"ranchos\".\nNel 1864 Jose Sepulveda, proprietario di Rancho San Joaquin, vendette 200\u00a0km\u00b2 di terreno a Benjamin e Thomas Flint, Llewellyn Bixby e James Irvine per 18.000 dollari. Nel 1866, Irvine, Flint e Bixby comprarono altri 190\u00a0km\u00b2 per settemila dollari. Nel 1868, dopo la Guerra messicano-statunitense, il ranch fu diviso fra i quattro proprietari, che lo dedicarono all'allevamento delle pecore.\nNel 1878 James Irvine compr\u00f2 i terreni degli altri tre soci per 150\u00a0000 dollari. Ora il territorio era di 450\u00a0km\u00b2 e si estendeva per 37\u00a0km dall'Oceano Pacifico al fiume Santa Ana. Alla morte di Irvine (1886), il ranch fu ereditato dal figlio James Jr., che cre\u00f2 la \"Irvine Company\". Il nuovo proprietario cambi\u00f2 la destinazione del territorio in favore dell'agricoltura. Nel 1888 la ferrovia di Santa Fe costru\u00ec una stazione sul territorio, e la chiam\u00f2 Irvine. La cittadina che sorse attorno alla stazione venne chiamata anch'essa Irvine, nel 1914.\nNel 1947 James Irvine Jr mor\u00ec, dopo aver venduto terreno al governo per la costruzione di due basi militari durante la Seconda guerra mondiale. Il figlio Myford assunse la presidenza e cominci\u00f2 a urbanizzare alcune aree del ranch, ma mor\u00ec nel 1959 senza poter portare a termine l'operazione. Lo stesso anno, l'University of California chiese alla Irvine Company 4\u00a0km\u00b2 di terreno per la costruzione di una nuova universit\u00e0. La Irvine accett\u00f2 e lo Stato compr\u00f2 altri 2\u00a0km\u00b2 in pi\u00f9.\nWilliam Pereira, l'architetto dell'Universit\u00e0, e altri progettisti della Irvine Company cominciarono a disegnare una cittadina di 50.000 che circondasse l'universit\u00e0. Il progetto riguardava residenze, industrie, parchi giochi, centri commerciali e aree verdi. La nuova citt\u00e0 sarebbe stata chiamata ancora una volta Irvine; la vecchia e agricola Irvine, collocata in una zona diversa, venne rinominata East Irvine. I primi villaggi furono completati nel 1970.\nIl 28 dicembre 1971 i residenti di queste comunit\u00e0 decisero di incorporare una citt\u00e0 parecchio pi\u00f9 grande di quella prevista da Pereira. Nel gennaio 1999, Irvine aveva circa centotrentaquattromila abitanti e un'area di 111\u00a0km\u00b2.\nGeografia fisica.\nClima.\nIrvine, come buona parte della zona sud della California, ha generalmente un clima mediterraneo. Il nome deriva dalla sua somiglianza con il clima delle aree vicino al mar Mediterraneo. Le estati variano dal temperato al caldo, e gli inverni rimangono freschi, scendendo raramente sotto lo zero. Le precipitazioni a Irvine si verificano principalmente durante i mesi invernali. La temperatura media a gennaio a \u00e8 di 13 gradi Celsius, mentre quella media di agosto si aggira attorno ai 22 gradi.\nSociet\u00e0.\nEvoluzione demografica.\nSecondo il censimento del 2000, c'erano 143.072 abitanti, 51.199 unit\u00e0 familiari e 34.354 famiglie. La densit\u00e0 era di 1.196,2 ab/km\u00b2. C'erano 53.711 propriet\u00e0 residenziali. Il 61,06% erano bianchi, l'1,45% neri, lo 0,18% nativi americani, il 29,38% asiatici, l'1,14% indigeni del Pacifico. Il 7,37% della popolazione era costituito da ispanici.\nL'et\u00e0 media era di 33 anni. Per ogni 100 femmine c'erano 93,8 maschi. Il reddito medio di una famiglia era di 103.604 dollari all'anno. Il 6,1% della popolazione era sotto la soglia della povert\u00e0.\nPiste ciclabili.\nIrvine offre un sistema di piste ciclabili e corsie dedicate per incoraggiare l'uso delle biciclette come mezzi di trasporto. Ci sono 71,6 chilometri di piste fuori strada e ben 454 chilometri di piste su strada nella sola Irvine."}
{"id": "561995", "revid": "37401", "url": "https://it.wikipedia.org/wiki?curid=561995", "title": "Conflitto degli ordini", "text": "Il conflitto degli ordini fu uno scontro politico combattuto fra i plebei e i patrizi dell'antica Repubblica romana. Il conflitto nacque dal desiderio della plebe di raggiungere le pi\u00f9 alte cariche governative e la parit\u00e0 politica. Il risultato fu raggiunto nel 287 a.C. con la lex Hortensia, dopo circa due secoli di contrasti.\nTradizione.\nIl racconto tradizionale, la cui fonte primaria si trova nell'opera \"Ab Urbe condita libri\" di Tito Livio, narra che i patrizi, una volta conquistato il potere ai danni del re Tarquinio il Superbo e superata la monarchia nel 509 a.C., si arrogarono il potere di limitare ai soli componenti del proprio ordine il governo della citt\u00e0, per un anno, con il titolo di console. La plebe rimaneva \"classe inferiore\" a comporre la massa d'urto economica e militare, e ai patrizi erano riservate tutte le magistrature, nonch\u00e9 l'accesso esclusivo ai collegi sacerdotali e al Senato. I patrizi, quindi, finirono per abusare della loro posizione dominante utilizzando ad esempio l'istituto del \"nexum\" per portare i debitori alla schiavit\u00f9, favorendo il loro ordine nelle cause contro i plebei e annullando le decisioni dei comizi centuriati.\nEssendo l'esercito romano composto per lo pi\u00f9 da cittadini agricoltori, le continue guerre di Roma con i popoli vicini rendevano spesso impossibile alle famiglie della classe plebea, che si sostenevano con il diretto lavoro dei campi svolto dal capofamiglia e dai figli maschi, pagare i debiti che contraevano per sopravvivere durante la loro assenza. La conseguente e fiscale applicazione del \"nexus\" permetteva perci\u00f2 al patriziato di impadronirsi delle terre e perfino delle vite degli sfortunati agricoltori-combattenti e dei loro familiari.\nLe leggi, fino al 450 a.C. circa (promulgazione delle Leggi delle XII tavole da parte dei Decemviri), erano tramandate per tradizione orale da un \"pater familias\" al successore e solo i patrizi avevano accesso a questa conoscenza. L'ovvia conseguenza era che l'interpretazione delle leggi e persino la decisione di quale fosse il giorno giusto per il dibattimento di una causa, restavano in mano ai patrizi attraverso i collegi degli auguri che decretavano i \"giorni fausti\" e i \"giorni infausti\".\nD'altra parte anche le leggi delle XII tavole non portarono che miglioramenti limitati. La fissazione su bronzo e l'apposizione del testo alle colonne del tempio rese necessario definire anche una serie di altre decisioni accessorie; i giorni infausti dovettero essere ben definiti e in quei giorni era chiusa ogni attivit\u00e0 forense. Queste leggi, inoltre, rimanevano molto discriminatorie nei confronti della plebe. Basti citare la legge che vietava il matrimonio fra componenti dei due ordini e che fu abrogata dopo pochi anni con l'approvazione - fra immani contrasti - della Lex Canuleia nel 445 a.C.\nIn questa situazione di oppressione i plebei riuscirono ad ottenere l'istituzione dei tribuni della plebe, la cui autorit\u00e0 per proteggerli dagli eccessi dei patrizi fu da questi accettata. Queste prime forme di emancipazione furono ottenute anche attraverso la secessione, cio\u00e8 la decisione di uscire in massa dalla citt\u00e0 e di non rientrarvi fino alla soddisfazione delle richieste. Questo rese impossibile la chiamata della leva militare contro i confinanti e sempre pronti nemici e il patriziato dovette accettare questa diminuzione del potere quasi assoluto.\nI contrasti continuarono per anni, fino al 367 a.C. quando Gaio Licinio Stolone e Lucio Sestio riuscirono a far promulgare le leges Liciniae Sextiae. Con queste fu stabilito che uno dei due consoli dovesse sempre essere eletto fra i componenti dell'ordine plebeo. Non molto tempo dopo ai plebei fu, come conseguenza, aperto l'accesso alle cariche di dittatore, censore e pretore.\nLa crisi politica che port\u00f2 al termine del conflitto degli ordini avvenne nel 287 a.C. quando gli agricoltori, nonostante una legislazione ormai imponente, ancora impossibilitati a restituire i debiti per aver partecipato alle guerre, chiesero al Senato di essere sollevati dal gravame finanziario, ma senza esito. Un'altra secessione fu dichiarata e venne risolta da Quinto Ortensio, plebeo che, nominato dittatore, riusc\u00ec a riportare i plebei in citt\u00e0 in un modo che ci \u00e8 sconosciuto. Probabilmente ci fu la promessa di una legge adeguata e, infatti, poco dopo fu approvata la Lex Hortensia che dava uguale peso ai plebisciti e alle leggi.\nDa quel momento cessarono le differenze politiche fra i due ordini anche se rimasero distinte certe forme, per lo pi\u00f9 esteriori. Addirittura, verso la fine della Repubblica si assistette a casi di passaggi di membri del patriziato all'ordine plebeo; famoso quello di Publio Clodio Pulcro in quanto, mentre ai plebei era concesso di salire a tutte le cariche, ai patrizi non era consentito essere eletti tribuni della plebe e ci\u00f2, paradossalmente era una limitazione delle possibilit\u00e0 del \"cursus honorum\".\nL'opinione degli storici.\nLa tradizione, a lungo accettata come vera e credibile, oggi viene contestata da molte parti. Studiosi come Richard E. Miller arrivano ad affermare che non vi fu nessun conflitto e che i Romani del tardo periodo repubblicano avevano male interpretato le loro fonti dando un valore diverso ad avvenimenti del tutto simili a quelli che accadevano ai loro tempi.\nIl nocciolo del problema consiste nel fatto che non vi sono notizie del periodo fornite da storici contemporanei. Polibio avrebbe potuto conoscere di persona dei nipoti di romani che avevano partecipato a questo conflitto e non ne fa cenno. Gli storici che invece ne parlano in questi termini, come Livio o Cicerone, riportano fatti misti a racconti e invariabilmente riferiscono che non vi furono cambiamenti significativi nelle istituzioni romane per circa 500 anni.\n Per esempio i \"Fasti\" riportano numerosi casi di consoli con nomi plebei nel V secolo a.C. quando l'accesso alla carica doveva, da tradizione, essere riservato ai patrizi. Una contro-ipotesi di \"gentes\" patrizie diventate in seguito plebee \u00e8 difficile da provare.\nUn altro punto di contrasto \u00e8 l'apparente assenza di rivolte armate mentre, come si nota nella storia della Repubblica romana, questo tipo di reazioni violente si generavano piuttosto in fretta. Livio, invece, non fa cenno di sommosse sanguinose ma solo di un paio di secessioni."}
{"id": "561998", "revid": "291370", "url": "https://it.wikipedia.org/wiki?curid=561998", "title": "Fiona Swarovski", "text": " Il suo nome ufficiale per il momento \u00e8 Fiona Pacifico Griffini-Grasser .\nErede e discendente di Daniel Swarovski, Fiona \u00e8 una stilista. Ha studiato a Losanna, Londra e Lugano, dove si \u00e8 laureata in storia dell'arte. Dopo la laurea segue un corso alla casa d'aste Sotheby's, si trasferisce a New York per frequentare la Parsons School of Design.\nAl suo ritorno in Europa si stabilisce in Italia, dove si occupa di decorazione d'interni, disegna gioielli e infine nel 2004 fonda una casa d'abbigliamento, la Fiona Winter Studio.\nNel 2005 si \u00e8 sposata con il ministro delle finanze austriaco Karl Heinz Grasser.\nAveva gi\u00e0 avuto due precedenti matrimoni, ed \u00e8 madre di quattro figli.\nHa avuto alcune apparizioni in serie televisive nel ruolo di s\u00e9 stessa. \nIl 27 ottobre 2006 Fiona Swarovski e Grasser, sono stati salvati da un rapimento con obiettivo la richiesta di riscatto . L'anno dopo la coppia ha avuto una bambina, Tara Gertrude Grasser, nata il 3 settembre 2007."}
{"id": "562004", "revid": "287204", "url": "https://it.wikipedia.org/wiki?curid=562004", "title": "Hylocereus", "text": "Hylocereus \u00e8 un genere di piante succulente della famiglia delle Cactacee.\nDescrizione.\nComprende specie epifite con stelo dalla forma cilindrica o triangolare e rivestito da piccole areole di spine soffici, di colore bianco; presenta inoltre ben poche costolature, appena accentuate.\nLa pianta sviluppa dei fiori composti molto grandi, lunghi fino a 30\u00a0cm, con molti petali a colori vivaci.\nLa fioritura, come in molte Cactacee, pur vistosa, \u00e8 effimera e di norma avviene di notte (di giorno il fiore si chiude) o viceversa.\nLa fioritura del singolo fiore raramente dura pi\u00f9 di un giorno o due; la pianta per\u00f2 produce diversi fiori in sequenza di tempo e, in clima adatto, presenta pi\u00f9 periodi di fioritura all'anno.\nDistribuzione e habitat.\nLe specie del genere hanno portamento strisciante o rampicante; sono tipiche delle foreste tropicali dell'America centrale (Costa Rica, Honduras, Guatemala e Messico) e si trovano anche nel nord dell'America latina, come in Colombia, Venezuela, Suriname, Guyana, Guyana francese.\nTassonomia.\nIl genere comprende le seguenti specie:"}
{"id": "562006", "revid": "181699", "url": "https://it.wikipedia.org/wiki?curid=562006", "title": "Bihar", "text": "Bihar (hindi: \u092c\u093f\u0939\u093e\u0930, \"bih\u0101r\", pronuncia ), \u00e8 uno Stato dell'India nord-orientale.\nNome.\nIl nome di questo stato indiano deriverebbe dal sanscrito \"vihara\", che significa \u201cdimora\u201d, e difatti fu qui che sorsero i primi monasteri buddhisti. La stessa capitale dello stato porta il nome di Bihar.\nGeografia fisica.\nLo stato di Bihar confina a nord con il Nepal, a est con il Bengala Occidentale, a sud con il Jharkhand ed a ovest con l'Uttar Pradesh.\nIl territorio \u00e8 costituito dalla fertile valle del Gange chiusa a nord dalla catena himalayana ed a sud dall'altopiano dell'India centrale. Il Gange riceve da nord importanti affluenti quali il Gandak, il Baghmati ed il Koshi, e da sud il fiume Son ed il Falgu. La parte meridionale dello stato caratterizzata dall'altopiano di \"Chotanagpur\" \u00e8 stata inserita nel nuovo stato di Jharkhand nel 2000.\nLa capitale \u00e8 Patna che \u00e8 posta sul fiume Gange. Altre citt\u00e0 importanti sul Gange sono: Monghyr (Munger) e Bhagalpur. A nord sorgono le citt\u00e0 di Muzaffarpur e Darbhanga, a sud la citt\u00e0 di Gaya, sacra agli ind\u00f9, posta sul fiume Falgu.\nStoria.\nDal 1556 al 1757 l'area dell'attuale stato fu governata dalla dinastia Moghul. Nel 1757 inizi\u00f2 il dominio dell'East India Company, tramutato nel dominio diretto britannico nel 1857 che dur\u00f2 fino all'indipendenza dell'India nel 1947.\nSotto il dominio britannico l'area del Bihar e dell'Orissa furono separate dal Bengala nel 1912. Nel 1935 il Bihar e l'Orissa furono divise in due province separate e con l'indipendenza il Bihar divenne uno stato. Nel 1956 fu allargato assorbendo territori del Bengala Occidentale mentre parte delle aree di Purnea e Manbhum furono cedute al Bengala Occidentale. Il 15 novembre del 2000 la parte meridionale dello stato \u00e8 divenuta il nuovo stato federale di Jharkhand.\nEconomia.\nLo stato di Bihar \u00e8 uno dei meno sviluppati dell'India e pi\u00f9 del 40% della sua popolazione vive in povert\u00e0. La parte meridionale, pi\u00f9 industrializzata e ricca di minerali, si \u00e8 separata dal Bihar nel 2000.\nL'economia \u00e8 prevalentemente agricola grazie al fertile suolo alluvionale della valle del Gange. Ma gli investimenti nel settore agricolo sono stati fino ad oggi inadeguati. Le principali colture sono rappresentate dal riso, grano, granturco, juta, canna da zucchero, tabacco e patate.\nRecentemente si \u00e8 sviluppata l'industria casearia e sono stati fatti dei tentativi di industrializzazione. Tra questi l'installazione di una raffineria a Barauni, una fabbrica di scooter a \"Fatuha\", una centrale elettrica a Muzaffarpur ed l'installazione di alcune industrie di trasformazione dei prodotti agricoli.\nSociet\u00e0.\nLingue e dialetti.\nIl Bihar \u00e8 parte della regione indiana a maggioranza hindi. Altre lingue parlate nello stato includono:urdu, angika, bhojpuri, maithili e magadhi.\nGeografia antropica.\nSuddivisioni amministrative.\nLo stato \u00e8 suddiviso in 37 distretti, a loro volta riuniti in 9 divisioni amministrative: Patna, Tirhut, Saran, Darbhanga, Kosi, Purnia, Bhagalpur, Munger, Magadh."}
{"id": "562008", "revid": "104458", "url": "https://it.wikipedia.org/wiki?curid=562008", "title": "Autostrade in Germania", "text": "Questa \u00e8 la lista delle 138 autostrade tedesche.\nIn tedesco l'autostrada \u00e8 l'Autobahn, di conseguenza la rete nazionale della Germania \u00e8 composta da una serie di \"Bundesautobahn\" (plurale \"Bundesautobahnen\", abbreviazione BAB) che pu\u00f2 essere tradotto come \"autostrada federale\".\nLa lettera \"A\" prima del nome non viene indicata nei segnali. \nLa rete \u00e8 una delle pi\u00f9 sviluppate e articolate d'Europa, contando al 2013 12.772,4\u00a0km di autostrade, che attraversano tutto il Paese, con una media di 35,8 m/km\u00b2."}
{"id": "562016", "revid": "642594", "url": "https://it.wikipedia.org/wiki?curid=562016", "title": "Chim\u00f9", "text": ""}
{"id": "562018", "revid": "767487", "url": "https://it.wikipedia.org/wiki?curid=562018", "title": "Trattato di Methuen", "text": "Il trattato di Methuen (dal nome del diplomatico inglese John Methuen) fu un trattato stipulato il 27 dicembre 1703 tra Inghilterra e Portogallo.\nEsso prevedeva l'ingresso del Portogallo nella coalizione antiborbonica nella Guerra di successione spagnola e privilegi per l'importazione in Portogallo dei tessuti inglesi e dei vini portoghesi in Inghilterra.\nIl trattato ebbe dei riflessi negativi notevoli per l'economia portoghese dato che, di fatto, scoraggi\u00f2 lo sviluppo delle infrastrutture industriali a vantaggio dell'importazione di prodotti inglesi. Grazie a questo trattato, comunque, il Portogallo pot\u00e9 mantenere una posizione politica di rilievo che contribu\u00ec a mantenere l'integrit\u00e0 territoriale sua e della sua pi\u00f9 importante colonia: il Brasile."}
{"id": "562019", "revid": "1543377", "url": "https://it.wikipedia.org/wiki?curid=562019", "title": "Duomo di Bergamo", "text": "La cattedrale di Sant'Alessandro, \u00e8 il principale luogo di culto cattolico della citt\u00e0 di Bergamo, chiesa madre dell'omonima diocesi.\n\u00c8 dedicata a sant'Alessandro patrono di Bergamo ed \u00e8 situata nella citt\u00e0 alta, in piazza del Duomo, di fianco al palazzo della Ragione e alla basilica di Santa Maria Maggiore.\nLa cattedrale, che nacque con la devozione a San Vincenzo, cambi\u00f2 il suo titolo quando la chiesa di Sant'Alessandro, chiesa pi\u00f9 antica della citt\u00e0 dedicata al santo, fu demolita nel 1561 a opera dei veneziani per la costruzione delle mura venete.\nStoria.\nLa struttura paleocristiana.\nLa storia della cattedrale \u00e8 stata controversa e oggetto di numerose supposizioni negli ultimi secoli a causa della mancanza di reperti archeologici e fonti scritte antecedenti l'et\u00e0 medievale. Soltanto durante i lavori di restauro, iniziati nel corso dell'anno 2004, sono stati rinvenuti resti risalenti all'et\u00e0 romana, che hanno permesso di ricostruire con particolare precisione sia gli edifici che si sono susseguiti nell'area che l'impianto urbano della zona in cui si trova il duomo.\nSotto la pavimentazione difatti sono emersi differenti strati, ognuno dei quali corrispondente ad altrettante epoche.\nIl pi\u00f9 antico ha evidenziato la presenza di un primo luogo di culto paleocristiano, risalente al V secolo, del quale si era soltanto ipotizzata l'esistenza. \nL'antica cattedrale di San Vincenzo.\nSi ritiene che il Cristianesimo nella bergamasca, venne portato dai prigionieri romani cristiani di origine orientale, i Damnati ad Metalla che erano condannati a lavorare nelle miniere di ferro e sassi in alta Val Seriana. Diventando liberi si spostarono creando diverse comunit\u00e0, anche in Bergamo. Erano comunit\u00e0 povere che trovarono in san Vincenzo di Saragozza martire, ma vittorioso in Cristo, il patrono per il proprio diaconato.\nA questo santo venne dedicato il primo luogo di culto, in stile romanico; aveva dimensioni importanti, tanto che il perimetro dello stesso era pari a quello dell'attuale, e venne costruito al centro dell'assetto urbanistico del tempo, stravolgendone l'identit\u00e0. Si consideri difatti che negli scavi \u00e8 stato ritrovato in buono stato un tratto del cardo cittadino, muri appartenenti a ville patrizie e mosaici risalenti al I secolo. Questo sta a indicare la notevole importanza che la comunit\u00e0 cristiana aveva gi\u00e0 in quel periodo.\nInoltre sono affiorate tombe di et\u00e0 longobarda e affreschi attribuibili al \"Maestro della Rocca di Angera\", autore anche di altre opere in chiese della citt\u00e0 nella seconda met\u00e0 del XIII secolo.\nIl primo documento che testimonia l'esistenza della chiesa dedicata a San Vincenzo \u00e8 del maggio 774, il testamento di Taido fu Teuderolfo con un lascito alla \"ecclesia Beatissime semper virginis et Dei genitrice Marie et Sancti Voincenti ecclesie Bergomensis\" conservato presso la biblioteca Angelo Mai, mentre dell'840 un \"Privilegio di Lotario I\" che concede al vescovo di Bergamo Aganone la facolt\u00e0 di inquisire sui beni delle \"ecclesiae Alexandri scilicet et Vincentii beatissimorum martyrum\" per sanare le usurpazioni subite.\nLe reliquie del santo non sono mai state presenti della basilica, un documento riporta che il vescovo Ambrogio I (971-973) si rec\u00f2 a Cortona a prenderne la reliquia, ma arriv\u00f2 con pochi giorni di ritardo, era stato infatti preceduto dal vescovo di Metz, Deodato. Ancora non si conosce il luogo dove queste reliquie siano conservate. Lo spazio antistante la chiesa era chiamato \" Platea Sancti Vincentii\".\nNel 1561, venne distrutta la chiesa di sant'Alessandro in Colonna per la costruzione delle mura venete. La salma di sant\u2019Alessandro venne quindi traslata in San Vincenzo, facendo convivere le due devozioni, e i canonici dei due differenti capitoli.\nSi deve al vescovo Daniele Giustiniani, che nel 1687 aveva convocato il sinodo nella chiesa ancora intitolata a San Vincenzo, ma ormai dal 1688 distrutta, e il 4 novembre 1689, l'atto di sciogliere per riunire in un unico Capitolo i canonici di San Vincenzo e di San Alessandro.\nLa basilica venne definitivamente dedicata a sant'Alessandro nel 1704, con la traslazione delle reliquie del patrono e di altri santi bergamaschi. Di san Vincenzo non c'erano le reliquie, il vescovo Luigi Ruzzini, don\u00f2 una cassa con il corpo di un martire delle catacombe di Roma di nome Vincenzo, ma questo, non poteva sopperire alla mancanza delle reliquie originali, non fu quindi mai dai cittadini considerato devozionale.\nA san Vincenzo venne dedicata la cappella laterale del presbiterio, a opera di Bartolomeo Manni con la pala di Carlo Ceresa. Del primo patrono di Bergamo ne rimangono poche tracce. Il museo del duomo permette di visitare i resti della primitiva chiesa e della sua trasformazione.\nL'edificio attuale.\nA met\u00e0 del Quattrocento il vescovo Giovanni Barozzi decise la costruzione di un nuovo edificio religioso di maggiori dimensioni in luogo del precedente, affidando il progetto all'architetto fiorentino Filarete, che stabil\u00ec per la nuova cattedrale, intitolata non solo a san Vincenzo ma anche a sant'Alessandro, una pianta a croce latina con un'unica navata con affiancate tre piccole cappelle semicircolari per parte e con una cupola a padiglione ottagonale, mentre la chiesa precedente era a tre navate. Non fu un lavoro facile e veloce, serviva acquisire parte delle propriet\u00e0 cittadine, avendo possibilit\u00e0 di sviluppo solo su di un lato della piazza distruggento l'antica scalinata che dava accesso da quella che era piazza nuova al Palazzo della Ragione.\nIl 3 maggio 1459 venne posata la prima pietra. e gi\u00e0 nel 1467 venne completata la prima cappella sul lato sinistro, dedicata a santa Caterina e san Girolamo.\nTuttavia dopo un paio di anni i lavori subirono una brusca interruzione a causa della morte del Filarete e alla contestuale elezione del vescovo Barozzi a patriarca di Venezia che port\u00f2 al suo allontanamento. L'abbandono dei lavori, l'incendio nel 1513 dell'attiguo Palazzo della Ragione porter\u00e0 il Marcantonio Michiel nel 1516 a scrivere: \"la celebre San Vincenzo a giacere incolta e deserta, non essendo compiuto il ristoramento delle sue rovine\".\nPer circa trent'anni i lavori rimasero fermi, dopodich\u00e9 proseguirono a rilento: nel 1611 venne nominato a dirigere i lavori l'architetto Vincenzo Scamozzi. Il cantiere riprese vigore sul finire del secolo quando, nel 1689, l'edificio sub\u00ec una ristrutturazione a opera di Carlo Fontana, il quale innalz\u00f2 la cupola, allung\u00f2 l'abside e termin\u00f2 finalmente i lavori nel 1693.\nNel frattempo, all'inizio del XVII secolo il vescovo Giovanni Emo aveva riunito i canonici e il 18 agosto 1697, il vescovo san Gregorio Barbarigo ottenne da papa Innocenzo XI la bolla \"Exponi nobis\" che stabiliva un'unica cattedrale, dedicando a sant'Alessandro quella che era stata san Vincenzo, e un unico capitolo. A san Vincenzo rimase una cappella sulla destra e il transetto con una pala dipinta da Carlo Ceresa.\nL'edificio sub\u00ec altri rimaneggiamenti che interessarono sia il campanile, la cupola, la cappella del Crocifisso e l'interno nel corso del XIX secolo, epoca a cui risale anche la facciata, che venne inaugurata il 26 agosto 1889, giorno della festa di sant'Alessandro.\nIl 26 agosto 2008 il vescovo Roberto Amadei ha inaugurato l'altare dopo le ristrutturazioni iniziate nel 2004 che hanno permesso il ritrovamento dei reperti precedentemente descritti. Dal 2012 sotto la cattedrale \u00e8 aperto al pubblico il Museo della cattedrale che permette di visionare e comprendere l'evoluzione del duomo fin dalla sua primitiva formazione.\nDescrizione.\nEsterno.\nL'esterno della cattedrale di Sant'Alessandro \u00e8 caratterizzato dalla facciata ottocentesca in marmo bianco di Botticino. Questa d\u00e0 su piazza del Duomo ed \u00e8 posta perpendicolarmente rispetto a quella posteriore del palazzo della Ragione. La facciata del duomo venne iniziata nel 1866 e terminata soltanto nel 1889, seppur priva di alcuni elementi decorativi previsti dal progetto originario di completamento, realizzato tra il 1878 e il 1879 da Angelo Bonicelli.\nIl prospetto \u00e8 preceduto da una scalinata in granito rosso di Boveno, e presenta, nella parte inferiore, un portico a tre fornici, ciascuno dei quali \u00e8 costituito da un arco a tutto sesto sorretto da pilastri. Ognuna delle due campate laterali del portico \u00e8 decorata con una cupoletta internamente affrescata ed esternamente sormontata da una statua bronzea; nella fornice centrale vi sono due medaglioni raffiguranti i santi Pietro e Paolo opera di Luigi Pagani, e sopra vi \u00e8 una statua pi\u00f9 grande, raffigurante \"Sant'Alessandro\" opera di Paolo Sozzi, mentre le due statue poste sui due vani laterali raffiguranti le virt\u00f9 teologali Fede e Speranza sono opera di Luigi Pagani. La parte superiore della facciata \u00e8 a capanna, con una grande finestra rettangolare inquadrata fra due colonne corinzie; il coronamento \u00e8 costituito da un timpano triangolare.\nIn corrispondenza della crociera, si eleva la cupola, terminata nel 1829 ma oggetto di un importante restauro strutturale gi\u00e0 nel 1853. Questa presenta un alto tamburo con finestre quadrangolari e una copertura in rame sormontata da una statua di Carlo Broggi raffigurante \"Sant'Alessandro vessillifero\" (1851), opera dorata solo nel 1984.\nSul lato a sud-ovest, sono rimaste leggibili i diversi passaggi della costruzione della basilica, identificabili i blocchi di squadrati in arenaria. La parte superiore il muro lasciato a rustico del XVIII secolo. La parte invece sotto il porticato del Palazzo della Ragione d\u00e0 accesso all'area archeologica che presenta le vari fasi della storia della basilica fin dal periodo paleocristiano. \nAlla sinistra dell'abside sorge la torre campanaria, costruita nel 1690 e sopraelevata nel 1850. La cella campanaria si apre su ciascuno dei quattro lati del campanile con un'ampia monofora a tutto sesto e ospita un concerto di 6 campane in \"Mi\u266d maggiore\".\nArea archeologica.\nSotto il portico del Palazzo della Ragione vi \u00e8 l'accesso all'area archeologica che porta direttamente sotto la basilica e che permette di cogliere i vari passaggi della storia della cattedrale fin dal periodo paleocristiano. Superata una scala d'accesso ci si trova di fronte al basamento di due delle grandi colonne portanti del precedente edificio che dividevano la chiesa in tre navate, \u00e8 possibile vedere anche un tratto del mosaico pavimentale del V secolo. La chiesa era di grandi dimensioni, calcolata in 45 metri di lunghezza per 24 di larghezza, sicuramente il luogo di culto pi\u00f9 grande della citt\u00e0. Diversi lacerti di mosaico pavimentale sia della chiesa che di una abitazione di epoca romana, permettono la ricostruzione dei diversi periodi avendo direzioni diverse le porzioni delle musive. La pavimentazione testimonia una parte gi\u00e0 abitata nel X secolo a.C. con residenza commerciali e civili.\nA conferma che la chiesa fosse anche un cimitero, vi sono due sarcofagi e altre tombe posizionati nella parte che era presbiteriale. Uno di questo conteneva due feretri riccamente abbigliati con un bastone dipinto a fasce policrome.\nNella parete di fondo vi \u00e8 un pluteo con iconostasi medioevali in pietra di Zandobbio sulle cui arcate superiori vi sono affreschi di epoche differenti non tutte identificabili, tra questi la raffigurazione di San Giovanni e una Sant'Anna Metterza con a fianco due donatori in preghiera e un san Pietro. Le raffigurazioni proseguono anche sul pilastro di destra con una santa Caterina e san Bartolomeo, un crocifisso a testimoniare che ci doveva essere un registro superiore difficile da identificare.\nAlcuni affreschi sono sicuramente di epoche successive, come il \"Cristo Crocifisso\", opera assegnata al maestro dell'albero della vita, quindi del XIV secolo. Quando nei primi anni del novecento Elia Fornoni progett\u00f2 la realizzazione della cripta per la sepoltura dei vescovi, trovo parte di questa antica cattedrale ma la sua ricerca per paura di crolli non pot\u00e9 proseguire solo nel 2004 quando servirono nuovi lavori alla basilica superiore.\nInterno.\nL'interno della cattedrale di Sant'Alessandro presenta una pianta a croce latina, con navata unica che si apre sulle cappelle laterali, tre per lato e volta a botte lunettata.\nNel transetto di destra vi \u00e8 il grande Altare dei santi Fermo, Rustico e Procolo progettato da Filippo Juvara, in quello di sinistra l'altare dedicato alla Madonna della Piet\u00e0.\nNella prima cappella di destra intitolata a san Benedetto vi \u00e8 la pala \"San Benedetto da Norcia tra i santi Girolamo e Ludovico di Tolosa\" di Andrea Previtali (1524) e in quella di sinistra \"Madonna col Bambino in gloria e i santi Caterina d'Alessandria e Girolamo\" di Giovan Battista Moroni (1576).\nLa cappella del Crocifisso conserva un crocifisso del '500 della ex Chiesa di Santa Maria di Rosate.\nLa chiesa conserva anche altri dipinti, tra cui una \"Madonna dei colombi\", attribuita a Giovanni Cariani, e tele di Giambettino Cignaroli e di Sebastiano Ricci.\nCupola.\nIl primo progetto per la realizzazione della cupola venne presentato da Carlo Fontana nel 1688. Prevedeva la realizzazione di un impianto che superasse per altezza e valore architettonico quello della vicina Basilica di Santa Maria Maggiore. Il progetto tanto esuberante intimor\u00ec il Capitolo del duomo che ne chiese il ridimensionamento anche per moderarne i costi di costruzione. Ma l'architetto rispose che l'abbassamento comportava un minimo calo di spesa ma una grave perdita estetica. Si susseguirono nel tempo molti progetti, del 1826 il progetto di Carlo Amati, che per\u00f2 poi si ritir\u00f2 dall'esecuzione. Nel 1833, per volont\u00e0 dell'arcidiacono Marco Celio Passi ne fu di affidata la realizzazione a Giuseppe Cusi che aveva realizzato un progetto di proporzioni inferiori, ma fu un fallimento, lo spessore troppo esile del tamburo comprometteva la stabilit\u00e0 della cupola in muratura che rivestita in rame venne chiamata \"lo sgarbato pentolone\". Dopo ben otto tentativi l'arcidiacono Pietro Rusca, invit\u00f2 tre architetti, tra questi Giuseppe Berlendis che si incaric\u00f2 del novo progetto e della realizzazione. La cupola venne eretta dal 1853 al 1855. La cupola emisferica, si presenta in altezza superiore, come era il primario progetto del Fontana, da quella di santa Maria Maggiore, anche se sicuramente di proporzioni inferiori al progetto originario. All'esterno la stabilit\u00e0 \u00e8 assicurata da tre gradoni, sulla sua sommit\u00e0 venne posta la statua in rame di sant'Alessandro. L'interno \u00e8 stato affrescato da Francesco Coghetti che lega armoniosamente con il resto della cattedrale.\nAbside e presbiterio.\nSi accede al presbiterio da una scala composta da sette gradini in marmo bianco con una balaustra marmorea nera.\nAl centro, si trova il moderno altare, opera eseguita dopo il Concilio Vaticano II, \u00e8 composto da mensa in marmo con il prezioso paliotto argenteo seicentesco al centro del quale si trova l'urna d'argento contenente le spoglie di Sant'Alessandro martire eseguita dall'orafo Pietro Roberti e donata dal consiglio della citt\u00e0 nel 1702.\nL'altare maggiore opera di Cesare Targoni venne realizzato nel 1588, decorato di marmi policromi e figure in metallo dorato, si presenta a forma di tempietto semiottagonale e suddiviso in tre ordini. Sul primo ordine vi sono collocate le immagini dei quattro evangelisti, in quello superiore san Pietro e san Paolo, mentre sulle sommit\u00e0 l'immagine di Cristo risorto. Nella portella al centro il dipinto di Enea Salmeggia raffigurante il Redentore, del medesimo artista l\"Ultima cena\" dipinta sul retro dell'altare.\nSei grandi angioletti sorreggono il ciborio, sono opera successiva di Antonio Fontana, del 1715, quando si aveva l'impressione che l'altare fosse troppo semplice rispetto alla maestosit\u00e0 della basilica, realizzati su disegno di Marco Alessandri.\nNell'abside maggiore, dietro l'altare, realizzato in marmi policromi su disegni di Filippo Juvara, sono collocati sette grandi dipinti, al centro il \"Martirio di sant'Alessandro\" opera del 1694 di Nicola Malinconico, la \"Consacrazione episcopale di San Narno\" opera di Francesco Polazzo, la \"Predicazione di San Viatore\" opera di Francesco Monti, il \"Martirio di san Giovanni vescovo\" di Giambattista Tiepolo (1743-1745), il \"Martirio di san Proiettizio\" di Gian Bettino Cignaroli, il \"Martirio di sant'Esteria\" di Giovanni Battista Pittoni e il \"Martirio di san Giacomo\" opera di Silvestro Manaigo. Il \"Sant'Alessandro\" nel catino absidale \u00e8 opera di Carlo Innocenzo Carloni.\nCoro ligneo.\nSempre nell'abside vi \u00e8 un coro ligneo intagliato da Gian Carlo Sanz (sec. XVIII). La commissione dell'opera \u00e8 datata 1693 e il lavoro fu terminato nel 1698. Il coro \u00e8 composto da 44 stalli per i canonici del Capitolo, e altrettante cariatidi raffiguranti alcuni temi biblici, con una lunghezza di 30 metri e una altezza di 3,5. Nella ventiduesima cariatide l'autore si \u00e8 autoritratto firmandosi \"Joannes Carolus Sanz Sculpsit 1695\". Al Sanz si attribuisce anche il bassorilievo cui \u00e8 dovuto a marmoreo della \"Vita di Cristo\" posto al di sopra dell'altare del transetto sinistra.\nLa cattedra vescovile posta al centro del coro \u00e8 opera di Andrea Fantoni del 1705, con in alto il blasone del vescovo Luigi Ruzzini. e due medaglie lignee raffiguranti \"Salomone\" e \"Il tempio di Gerusalemme\" e \"L'unzione di Samuele al re Davide\". La cattedra \u00e8 completata da un inginocchiatoio.\nNella sagrestia sono conservate opere di Giovan Battista Moroni e uno scomparto che faceva parte di un polittico ligneo quattrocentesco, intagliato e dorato.\nOrgani a canne.\nOrgano Bossi.\nSulla cantoria sulla parete sinistra dell'abside, si trova l'organo a canne costruito nel 1842 da Felice Bossi e restaurato dalla ditta Mascioni nel 1995. A trasmissione meccanica, ha un'unica tastiera di 58 note con divisione bassi/soprani a \"Do#\"-\"Re\", e una pedaliera a leggio di 20 pedali (i primi 18 note reali costantemente uniti al manuale, il 19\u00b0 corrispondente alla \"Terza mano\" e il 20\u00b0 al \"Rollante\").\nOrgano Corna.\nL'organo maggiore della cattedrale \u00e8 stato costruito tra il 2009 e il 2010 dall'organaro Pietro Corna riutilizzando il materiale fonico e riadattando la consolle del precedente organo Balbiani-Vegezzi Bossi, costruito nel 1943 e ampliato nel 1995.\nLo strumento \u00e8 a trasmissione elettronica e dispone di due consolle:\nLa maggior parte del materiale fonico dello strumento \u00e8 situata sulla cantoria di destra del presbiterio, mentre quella relativa all\"Espressivo\" si trova sulla cantoria di destra del braccio sinistro del transetto.\nOrgano positivo.\nNella cappella dell'Addolorata, si trova un organo positivo per l'accompagnamento del coro costruito nel 2009 da Silvio Zambetti. A trasmissione integralmente meccanica, ha un'unica tastiera di 54 note ed \u00e8 privo di pedaliera.\nBattistero.\nDi fronte alla facciata della cattedrale, sul lato opposto di piazza del Duomo, si trova il battistero.\nA pianta ottagonale, il battistero venne costruito nel 1340 da Giovanni da Campione come vasca battesimale per la basilica di Santa Maria Maggiore, dove in origine era situato, probabilmente in fondo alla navata centrale. Venne smontato nel 1660 e ricostruito nel 1856 all'interno del cortile dei Canonici per essere ricostruito in stile neogotico nella sua sede nel 1900.\nIl battistero esternamente \u00e8 caratterizzato dal portale strombato a tutto sesto e da un finto loggiato costituito da esili colonnine affiancate poste in alternanza a otto statue trecentesche che raffigurano le tre Virt\u00f9 teologali (\"Fede\", \"Speranza\", \"Carit\u00e0\") e le quattro Virt\u00f9 cardinali (\"Giustizia\", \"Prudenza\", \"Fortezza\", \"Temperanza\"), con l'aggiunta di un'ottava virt\u00f9, la \"Pazienza\". La copertura dell'edificio \u00e8 costituita da un tiburio privo di tamburo, completato da una piccola lanterna sormontata dalla statua di un \"Arcangelo\".\nL'interno del battistero \u00e8 formato da un'unica aula ottagonale, con paramento murario a fasce marmoree bicrome. Al centro trova luogo il \"fonte battesimale\", opera di Giovanni da Campione che lo realizz\u00f2 nel 1340, con decorazioni gotiche; alle sue spalle, in asse con il portale d'ingresso, trova luogo l'altare, sormontato da una statua marmorea raffigurante \"San Giovanni Battista\" posta all'interno di una nicchia ogivale trilobata. Le pareti sono decorate da otto bassorilievi con scene della \"Vita di Ges\u00f9\", anch'essi opera di Giovanni da Campione."}
{"id": "562023", "revid": "320578", "url": "https://it.wikipedia.org/wiki?curid=562023", "title": "Templi dell'Umanit\u00e0", "text": ""}
{"id": "562024", "revid": "256896", "url": "https://it.wikipedia.org/wiki?curid=562024", "title": "SULT", "text": ""}
{"id": "562025", "revid": "122542474", "url": "https://it.wikipedia.org/wiki?curid=562025", "title": "Ordine degli ingegneri", "text": "Nell'ordinamento giuridico italiano, l'Ordine degli ingegneri \u00e8 l'ordine professionale che riunisce tutti gli esercitanti la professione di ingegnere. Esiste un Ordine degli ingegneri per ogni provincia.\nLa legge numero 1395 del 1923 affida agli Ordini provinciali la tutela del titolo e dell'esercizio della professione che si attua mediante la tenuta dell'Albo; la legge n. 897 del 1938 fissa inoltre l'obbligatoriet\u00e0 di iscriversi all'Albo per ogni professionista che voglia esercitare la professione di ingegnere.\nStruttura dell'albo.\nIl D.P.R. 5 giugno 2001, n. 328 ha modificato la struttura dell'Albo degli Ingegneri dividendolo in due sezioni e tre settori a seconda della formazione accademica e degli esami di Stato sostenuti dall'iscritto. In particolare sono previste due sezioni:&lt;ref name=\"DPR328/2001\"&gt;Decreto del Presidente della Repubblica 5 giugno 2001, n. 328, \"Modifiche ed integrazioni della disciplina dei requisiti per l'ammissione all'esame di Stato e delle relative prove per l'esercizio di talune professioni, nonch\u00e9 della disciplina dei relativi ordinamenti\" &lt;/ref&gt; una sezione \"A\", comprendente gli ingegneri che hanno conseguito la laurea specialistica o magistrale (o equipollente) in Ingegneria ed hanno superato l'esame di Stato;\nuna sezione \"B\" comprendente gli ingegneri che hanno conseguito la laurea triennale in Ingegneria ed hanno superato l'esame di Stato.\nL'albo \u00e8 diviso nei seguenti settori:\nSe in possesso dei requisiti, l'ingegnere pu\u00f2 iscriversi a pi\u00f9 settori, anche a tutti, tuttavia con la Sentenza n. 1473 del 2009, il Consiglio di Stato - Quarta Sezione, Punto 4.2.1 della sezione Diritto della Sentenza, ha ribadito che l'elencazione, compiuta all'art. 46 del DPR 328/2001, delle attivit\u00e0 attribuite agli iscritti ai diversi settori delle sezioni \"A\" e \"B\" dell'albo dell'Ordine degli ingegneri, ha il solo scopo di procedere ad una siffatta ripartizione, individuando quelle maggiormente caratterizzanti la professione, restando immutato il quadro complessivo delle attivit\u00e0 esercitabili nell'ambito della professione stessa come gi\u00e0 normativamente definito. Questa decisione \u00e8 stata poi confermata in una successiva Sentenza del Consiglio di Stato - Quarta Sezione, la n. 686 del 2012, Punto 3.1. Pertanto non esistono attivit\u00e0 di natura riservata a uno o pi\u00f9 settori e le attivit\u00e0 professionali che il dottore ingegnere pu\u00f2 svolgere dipendono dalla sezione ma non dal settore (o dai settori) a cui \u00e8 iscritto.\nIl laureato in ingegneria che vuole iscriversi all'albo, deve superare il relativo esame di stato per l'abilitazione alla professione. La laurea che il candidato deve possedere per essere ammesso all'esame di stato dipende dal settore a cui il laureato vuole iscriversi. Ad esempio, un laureato in ingegneria civile (classe 28/S), pu\u00f2 essere ammesso all'esame di stato per la sezione A dell'albo nel settore civile e ambientale (art. 47 del DPR 328/2001).\nLe disposizioni transitorie (art. 49 del DPR 328/2001) permettono, a chi ha conseguito l'esame di stato prima dell'entrata in vigore del DPR, di optare per l'iscrizione a uno o pi\u00f9 settori.\nA seguito della riforma del 3+2, l'albo \u00e8 stato suddiviso in una sezione per i laureati triennali ed in una per i possessori di laurea specialistica, equiparati ai laureati col titolo quinquennale del Vecchio Ordinamento. I nominativi gi\u00e0 iscritti sono stati assegnati alla seconda sezione dell'Albo Nazionale.\nContestualmente, sono stati diversificati anche gli esami di abilitazione alle due sezioni, che possono essere svolto negli atenei di provenienza dei candidati (DPR 328/2001).\nIl Consiglio nazionale degli ingegneri.\nIl Consiglio nazionale degli ingegneri (CNI), disciplinato dal DPR 169/2005, \u00e8 l'organismo che rappresenta istituzionalmente sul piano nazionale gli interessi rilevanti della categoria professionale degli ingegneri.\nFu inizialmente costituito sotto il nome di \"Commissione centrale\" dal regio decreto n. 2537 del 1925. per cui la Commissione centrale cess\u00f2 la sua attivit\u00e0, ma fu successivamente ricostituita con il DLL n. 382 del 1944. Il fascismo aveva abolito tutti gli ordini professionali, ricostituiti con Legge a partire dal 1946 (fonte : Ordini Professionali Italiani) \nIl Consiglio nazionale degli ingegneri ha sede a Roma ed \u00e8 un ente di diritto pubblico sotto la vigilanza del Ministero della Giustizia.\nAl CNI appartengono quindici consiglieri, che vengono eletti dai membri appartenenti a tutti i consigli provinciali dell'Ordine degli ingegneri.\nLa durata del mandato del CNI \u00e8 di 5 anni.\nPresidenti del CNI.\nNella tabella seguente sono riportate le presidenze del CNI che si sono succedute dal 2005:"}
{"id": "562028", "revid": "122317301", "url": "https://it.wikipedia.org/wiki?curid=562028", "title": "Eccellenza Piemonte-Valle d'Aosta", "text": "L'Eccellenza Piemonte-Valle d'Aosta \u00e8 un campionato dilettantistico di calcio e raccoglie formazioni piemontesi e valdostane.\nStruttura.\nIl campionato raccoglie 36 squadre suddivise in due gironi all'italiana.\nLe squadre che al termine del torneo risultano prime classificate nei due gironi vengono direttamente promosse alla Serie D; altre sei squadre (le seconde, terze e quarte classificate) si disputano l'ammissione alla fase finale dei \"play-off\" nazionali di Eccellenza (le terze sfidano le quarte e le vincenti del confronto incontrano le seconde).\nRetrocedono in Promozione la quindicesima e la sedicesima classificata di ogni girone. Le tredicesime e le quattordicesime si affrontano in un \"play-out\" per designare la terza squadra retrocessa.\nPartecipazioni.\nIn 31 campionati dal 1991-1992 al 2020-2021 hanno partecipato 153 squadre. In grassetto quelle partecipanti al torneo in corso (2021-2022).\nSupercoppa di Eccellenza Piemonte.\nLa Supercoppa di Eccellenza Piemonte \u00e8 stata una manifestazione tenutasi dal 1998 al 2014 tra le squadre vincitrici dei due gironi dell'Eccellenza Piemonte-Valle d'Aosta."}
{"id": "562036", "revid": "287204", "url": "https://it.wikipedia.org/wiki?curid=562036", "title": "Sonic Adventure 2", "text": " \u00e8 un videogioco a piattaforme e di azione sviluppato da Sonic Team e pubblicato il 18 giugno 2001 in America del Nord ed il 23 giugno 2001 in Giappone ed Europa da SEGA per il Sega Dreamcast.\nIl gioco \u00e8 stato pubblicato da SEGA nel giugno del 2001, proprio in concomitanza con il decimo anniversario della serie di \"Sonic the Hedgehog\" e del suo personaggio principale. Per festeggiare l'evento, il gioco \u00e8 stato reso disponibile nei giorni 23 e 24 giugno 2001 anche in uno speciale \"Birthday Pack\" (lett. pacchetto compleanno), contenente la versione giapponese del prodotto, un CD musicale con alcuni dei temi principali dei primi due \"Sonic Adventure\" e un libretto contenente informazioni e aneddoti su Sonic e i giochi che lo hanno visto come protagonista.\n\"Sonic Adventure 2\" \u00e8 il settimo capitolo principale della serie, secondo completamente in 3D e a presentare il nuovo attuale design dei protagonisti dopo \"Sonic Adventure\" e ultimo videogioco di \"Sonic\" uscito su una console targata SEGA. Il gioco ripropone i personaggi principali di \"Sonic Adventure\": Sonic the Hedgehog, Miles \"Tails\" Prower, Knuckles the Echidna, Dr. Eggman e Amy Rose e introduce per la prima volta nella serie i personaggi principali Shadow the Hedgehog e Rouge the Bat.\nTrama.\nLa trama del gioco \u00e8 costituita dall'intreccio di due storie parallele: la Hero Story (dove il punto di vista \u00e8 per l'appunto quello degli eroi, cio\u00e8 Sonic the Hedgehog, Miles \"Tails\" Prower e Knuckles the Echidna) e la Dark Story (dove il punto di vista \u00e8 invece quello degli antagonisti, nella fattispecie Shadow the Hedgehog, Dr. Eggman e Rouge the Bat). Giocando entrambe le storie, sar\u00e0 possibile assistere a due finali alternativi e sbloccare quello vero, che conduce alla risoluzione definitiva della trama.\nHero Story.\nIl gioco incomincia con la fuga di Sonic da un elicottero della G.U.N., dove \u00e8 tenuto prigioniero. Una volta evaso, scopre il motivo per cui l'esercito gli sta dando la caccia: \u00e8 stato confuso per Shadow, un misterioso porcospino nero capace di manipolare lo spazio e il tempo attraverso l'energia dei Chaos Emerald, autore di una rapina in banca e la distruzione di alcuni edifici militari. Dopo un breve scontro che si conclude con la fuga di Shadow, Sonic viene trovato e catturato nuovamente.\nNel frattempo, Knuckles \u00e8 alle prese con Rouge, un'ambigua e avida femmina di pipistrello intenzionata a sottrargli il Master Emerald. Nel bel mezzo della disputa interviene Eggman, che con la sua navicella afferra lo smeraldo e fa per andarsene, ma Knuckles, intervenendo appena in tempo, lo fa a pezzi, in modo da impedire che possa essere rubato ancora. Rouge, che stravede per i gioielli, rimane piuttosto interdetta e sfida l'echidna alla ricerca dei pezzi dispersi.\nIntanto Tails sta sorvolando Prison Island, il complesso militare dove Sonic \u00e8 tenuto prigioniero, e qui incontra Amy Rose, anche lei intenzionata a liberare il riccio blu, salvo essere aggredita da Eggman. Tails la difende, sconfiggendo il dottore.\nSonic viene liberato da Amy e informato che Eggman e Shadow si trovano sull'isola. Decide cos\u00ec di avventurarsi nella giungla, dove ha finalmente l'occasione di affrontare il suo rivale. Eggman, per\u00f2, avvisa il riccio nero che l'isola sta per esplodere e fuggono insieme. Anche Sonic, Tails ed Amy, sebbene appena in tempo, riescono a mettersi in salvo.\nMentre Knuckles \u00e8 alla ricerca degli altri pezzi del Master Emerald, sugli schermi giganti di Station Square appare Eggman che annuncia trionfante la sua imminente conquista del mondo: attiva cos\u00ec, nello spazio siderale, un enorme cannone alimentato dai Chaos Emerald recante il suo volto e spara alla Luna, dando dimostrazione della sua immensa potenza. Mostrando un timer indicante un conto alla rovescia di 24 ore, il dottore annuncia che il cannone far\u00e0 nuovamente fuoco, stavolta in direzione della Terra.\nAnche Amy, Tails e Sonic assistono alla scena e capiscono subito da dove proviene tutta quell'energia. Tails decide di cercare Eggman usando un Chaos Emerald in suo possesso come radar, mentre Sonic cerca di sgominare la polizia. Il piano della volpe si rivela un fallimento; tuttavia, infiltrandosi nei computer governativi, scopre che Eggman \u00e8 in contatto col presidente: raggiungendo la sua limousine, potrebbe scoprire da dove viene il segnale. Allo stesso tempo, Knuckles sbuca da un tombino dopo essersi perso nelle miniere, e si unisce al gruppo.\nIntanto Eggman sta minacciando il presidente di arrendersi, se questi non vuole che il paese venga distrutto. Tails e Sonic giungono nel bel mezzo della conversazione e la volpe riesce a captare il segnale: proviene dalla colonia spaziale ARK. Seguendo le indicazioni di Knuckles giungono a una piramide nel bel mezzo del deserto dalla quale il dottore riuscirebbe ad accedere allo spazio: \u00e8 l\u00ec che l'echidna ha visto lo scienziato pazzo, accompagnato da Rouge. Sonic e Tails riescono a farsi strada verso l'interno, mentre Knuckles riesce a trovare la chiave dell'ingresso principale, ma vengono sorpresi da Eggman che scatena un golem contro di loro.\nSonic lo sconfigge e i quattro partono alla volta dello spazio, ma mentre attraversano una fascia di asteroidi lo shuttle va a sbattere e i frammenti del Master Emerald vengono sbalzati fuori. Knuckles, ormai fuori di s\u00e9, cerca di impadronirsi dei controlli per tornare indietro a recuperarli, ma alla fine i quattro, seppur rocambolescamente, riescono a raggiungere la stazione spaziale.\nSonic, Tails ed Amy si trovano ora dentro la struttura, mentre Knuckles sembra scomparso nel nulla. Tails spiega che l'ARK era un avanzatissimo centro di ricerca scientifico, chiuso pi\u00f9 di cinquant'anni fa a causa di un terribile incidente. Per quanto riguarda l'arma, l'unico modo che hanno per neutralizzarla \u00e8 farlo dall'interno, dato che gli scudi sono quasi impenetrabili. A tal proposito, la volpe mostra un oggetto fondamentale per il successo della missione: uno smeraldo falso, capace di invertire l'energia di quelli veri e di fare implodere il cannone. Tails si dirige verso il centro d'alimentazione per disattivarlo, mentre Sonic raggiunge la stanza di controllo per inserirvi lo smeraldo. Proprio quando il riccio blu lo sta per fare, riceve una chiamata da parte di Eggman, che ha catturato Tails ed Amy, e gli viene intimato di dirigersi verso i laboratori di ricerca.\nFrattanto, Knuckles \u00e8 impegnato nella ricerca dei pezzi del Master Emerald nello spazio. Incontra nuovamente Rouge e i due si scontrano. Durante il combattimento, Rouge scivola e cade in una pozza di lava, ma viene salvata da Knuckles. Alla fine Rouge decide di restituire al suo rivale il maltolto, contribuendo cos\u00ec alla ricostruzione dell'enorme smeraldo andato in pezzi. L'echidna se ne va, mentre il pipistrello gli lancia un'occhiata maliziosa.\nSonic raggiunge Eggman, che gli ordina di lasciare il doppione al centro della stanza, se vuole salvare i suoi amici. Il riccio esegue senza discutere, cadendo cos\u00ec in una trappola: una capsula lo imprigiona, lo sgancia nello spazio ed esplode. Tails, nonostante lo shock, non cede alle minacce di Eggman, che vorrebbe lo smeraldo vero per s\u00e9, e lo affronta.\nKnuckles fa per andarsene, quando all'improvviso Sonic si materializza davanti ai suoi occhi: si \u00e8 salvato usando la poca energia contenuta nello smeraldo falso per teletrasportarsi all'interno colonia. Prega l'echidna rosso di aiutare i suoi amici, mentre lui va a fermare il cannone. Incontra cos\u00ec nuovamente Shadow, con cui ingaggia una furiosa lotta.\nTails, che ha appena sconfitto Eggman, ed Amy ricevono una chiamata: \u00e8 la voce di Sonic quella che sentono. Guardano fuori e lo vedono mentre, aggrappato ad un'antenna, gli sorride e alza il pollice in segno di vittoria. Il cannone \u00e8 stato disattivato e la minaccia \u00e8 stata scongiurata.\nDark Story.\nIl gioco incomincia con Eggman che fa irruzione all'interno di una base della G.U.N.: pare infatti che l'esercito custodisca una potente arma, alla quale il suo geniale nonno, Gerald Robotnik, stava lavorando prima di morire, e le cui sperimentazioni erano state interrotte proprio perch\u00e9 il governo temeva la sua incredibile potenza.\nGiunto nella camera dov'\u00e8 custodita, Eggman attiva la capsula che la contiene. Ci\u00f2 che vede lo lascia di stucco: l'arma militare segreta \u00e8 un riccio nero di nome Shadow the Hedgehog, che d\u00e0 mostra delle sue capacit\u00e0 abbattendo un mech dell'esercito. Shadow \u00e8 molto grato ad Eggman per averlo liberato e decide di aiutarlo nella conquista del mondo, a patto che lo scienziato raccolga per lui tutti i Chaos Emerald e li porti alla colonia spaziale ARK. Eggman, seppur ancora incredulo, accetta e il riccio se ne va.\nFrattanto Rouge, una femmina di pipistrello avida, maliziosa e intrigante, grande cacciatrice di tesori, nonch\u00e9 collezionista di gioielli, cerca di rubare il Master Emerald, ma deve fare i conti con il suo guardiano, Knuckles, deciso pi\u00f9 che mai a difenderlo. A peggiorare le cose ci pensa Eggman, che cerca di sottrarre lo smeraldo verde per sfruttare la sua immensa energia, ma viene fermato dall'echidna appena in tempo e il Master Emerald viene quindi fatto a pezzi. Rouge va su tutte le furie, ma non si d\u00e0 per vinta e si mette alla ricerca dei frammenti prima che ci arrivi Knuckles.\nEggman, ancora sospettoso riguardo alle vere intenzioni di Shadow, si dirige nella sua base segreta all'interno di una piramide dove, attraverso un notiziario, scopre che il riccio nero \u00e8 penetrato nella banca federale e ha sottratto un Chaos Emerald. Intanto Shadow si trova su di un ponte, mentre assiste all'arrivo di una pattuglia di polizia che lo vuole catturare. Mentre osserva, ha un flashback: dopo un disperato inseguimento attraverso un angusto corridoio, Shadow saluta per l'ultima volta una ragazza bionda di nome Maria, che lo prega di fare qualcosa \"per lei e per tutta l'umanit\u00e0\", e lo sgancia nello spazio all'interno di una capsula. Shadow giura cos\u00ec di perpetrare quello che aveva giurato alla sua cara e defunta amica: vendetta. Riesce a seminare la polizia e incontra Sonic the Hedgehog, al quale mostra la potenza del suo Chaos Control prima di scomparire.\nNel frattempo Rouge si trova nella piramide di Eggman e sta parlando con una ricetrasmittente: il pipistrello lavora per il governo come spia e sta cercando il dottore per carpirgli i suoi malefici piani, scoprendo che questi si trova all'interno della colonia spaziale ARK.\nEggman, intanto, si trova con Shadow nella sala di controllo. Qui il riccio nero gli mostra una delle tante temibili armi alle quali i ricercatori lavoravano quando l'ARK era ancora operativa: l'Eclipse Cannon, un cannone capace di distruggere un intero pianeta, alimentato tramite l'energia dei Chaos Emerald. Eggman, soddisfatto da quanto il riccio gli prospetta, decide con convinzione di unirsi a lui, ma nel bel mezzo della conversazione arriva Rouge che, anzich\u00e9 catturare lo scienziato, stringe con lui un patto: se lo aiuter\u00e0 a trovare tutti i Chaos Emerald necessari, ella potr\u00e0 beneficiare del diritto di usarli come radar per rintracciare i frammenti dell'agognato Master Emerald.\nIl trio si dirige su Prison Island, dove l'esercito custodisce altri smeraldi. Il piano di Eggman \u00e8 questo: lui distrarr\u00e0 i militari, mentre Rouge avr\u00e0 tutto il tempo di cercare gli smeraldi e Shadow piazzer\u00e0 una carica esplosiva per far saltare in aria l'isola, cos\u00ec da non lasciare alcuna prova. I tre stanno per mettersi all'opera, quando all'improvviso una femmina di riccio rosa si precipita su Shadow, stringendolo a s\u00e9 e chiamandolo \"Sonic\". Eggman la riconosce subito: \u00e8 Amy Rose. Accortasi del terribile malinteso, il porcospino rosa scappa via inseguita da Eggman e salvata poi da Tails.\nRouge intanto \u00e8 riuscita ad entrare nella base e a recuperare gli smeraldi, ma rimane bloccata all'interno, mentre la bomba \u00e8 in procinto di esplodere. Contatta Shadow, chiedendo il suo aiuto. Il riccio nero potrebbe lasciarla morire ma, memore dell'ingiusta fine di Maria, si precipita ad aiutarla. Sulla sua strada incrocia Sonic, con cui combatte brevemente salvo essere interrotto da Eggman, che avvisa Shadow dell'imminente esplosione. Si tira cos\u00ec indietro e si precipita a salvare Rouge.\nTornato assieme al dottore e alla cacciatrice di tesori sulla colonia, Shadow ha un altro flashback: sta osservando la Terra da una vetrata dell'ARK insieme a Maria. Chiedendo alla sua amica come sia la vita laggi\u00f9, riporta alla mente il proposito del suo creatore, Gerald Robotnik, di adoperare la scienza per garantire la felicit\u00e0 degli umani. Si chiede inoltre quale sia il reale motivo della sua esistenza. Shadow viene distratto dai suoi pensieri dall'arrivo di Rouge, che lo stuzzica riguardo al vero motivo per cui l'ha salvata, a parte recuperare i Chaos Emerald. Intanto il momento \u00e8 quasi giunto: manca un solo smeraldo per ripristinare completamente il cannone, ma quelli in possesso di Eggman sono pi\u00f9 che sufficienti per una dimostrazione. Cos\u00ec lo scienziato annuncia la sua imminente conquista del mondo alla nazione e distrugge la Luna, dando infine un ultimatum di ventiquattr'ore ai terrestri.\nNonostante il piano sia quasi compiuto, Eggman \u00e8 pi\u00f9 furioso che mai: il cannone impiegher\u00e0 troppo tempo per ricaricarsi, a meno che non venga finalmente trovato l'ultimo smeraldo. Rouge, grazie a un vecchio articolo di giornale, scopre che \u00e8 in possesso di Tails ed il dottore ordina a lei e a Shadow di rintracciarlo. Quando lo scienziato e il riccio si sono ormai allontanati dalla sala di controllo, Rouge, sperando di non essere udita, effettua una chiamata, in cui afferma di non aver accertato se Shadow sia o meno la \"forma di vita definitiva\" e che continuer\u00e0 a lavorare per ottenere ulteriori informazioni sul \"Progetto Shadow\".\nIl pipistrello e il riccio nero riescono a individuare il Tornado, l'aereo su cui Sonic ed i suoi amici stanno viaggiando, ed informano Eggman del loro imminente arrivo alla piramide. Ciononostante, lo scienziato non riesce a fermarli, permettendo loro di partire alla volta dello spazio. Rouge, contattata dal dottore, viene informata di come le cose si siano complicate e si fa dare con l'inganno la password per accedere al computer della sala di controllo. Scopre cos\u00ec che il \"Progetto Shadow\" e Shadow the Hedgehog non sono la stessa cosa. Gli allarmi, quindi, segnalano la presenza di intrusi e Rouge si mette alla ricerca degli ultimi pezzi del Master Emerald mancanti, incappando per\u00f2 in un Knuckles pi\u00f9 agguerrito che mai. Mentre si confrontano, il pipistrello inciampa e cade in una pozza di lava, ma viene salvata da Knuckles appena in tempo. Infastidita, e allo stesso tempo intrigata dai sentimenti discordi che Knuckles prova per lei, cede al suo avversario gli altri pezzi, permettendogli di ricostruire l'enorme smeraldo verde.\nNel frattempo Eggman scopre che non solo Sonic, Tails ed Amy si trovano nella colonia, ma che i computer rilevano due fonti di energia, anzich\u00e9 una: Tails deve aver portato con s\u00e9 due smeraldi, e lo scienziato non tarda a capire che uno di essi \u00e8 un falso. Si reca cos\u00ec nei meandri della colonia, dove cattura Amy e le ordina di rivelargli dove sono Sonic e Tails. Anche Tails viene preso e Sonic \u00e8 costretto a consegnare ad Eggman lo smeraldo mancante. Tuttavia lo scienziato sa che sta per dargli la copia e tende al suo nemico una trappola: lo imprigiona in una capsula, che poi viene sganciata ed esplode nello spazio.\nIntanto Rouge si reca nella stanza di controllo per rubare tutti gli smeraldi e quindi fuggire, ma viene scoperta da Shadow che intuisce il suo doppio gioco. Tuttavia il pipistrello non si fa intimorire e consegna al riccio nero le informazioni che \u00e8 riuscita a ottenere sul \"Progetto Shadow\": insinua cos\u00ec che egli non sia la vera forma di vita definitiva, e che molto probabilmente i suoi ricordi siano stati manipolati. Ma a Shadow la cosa non interessa, ed \u00e8 comunque intenzionato a mantenere la promessa fatta a Maria. Nel bel mezzo del confronto, Eggman chiama Shadow e lo informa che ha con s\u00e9 il settimo smeraldo e che qualcuno si sta avvicinando al cannone, proprio mentre mancano pochi minuti prima alla sua riattivazione.\nShadow scopre che quel \u201cqualcuno\u201d \u00e8 Sonic, salvatosi dall'esplosione della capsula. I due si affrontano in duello e il riccio nero sconfigge quello blu. Ormai ad Eggman non resta che inserire lo smeraldo mancante e portare a termine la conquista del mondo.\nFinal Story.\nDopo aver assistito ai due finali alternativi, il giocatore potr\u00e0 accedere alla Final Story, dove viene rivelato il vero finale.\nRitroviamo Eggman pronto a sparare con l'Eclipse Cannon in direzione della Terra, quando all'improvviso i sistemi della colonia si bloccano e sullo schermo del computer centrale appare l'immagine di suo nonno Gerald, incatenato ad una sedia, poco prima di essere giustiziato. Intanto Sonic e Knuckles cercano di fuggire, ma rimangono chiusi in una stanza assieme a Rouge, che li informa che la colonia sta precipitando verso la Terra ad altissima velocit\u00e0. Nel filmato (trasmesso su tutti i maxi-schermi della stazione e della Terra), Gerald annuncia che chiunque riattiver\u00e0 il cannone con i sette Chaos Emerald causer\u00e0 la caduta dell'intera colonia sul pianeta Terra, provocandone la distruzione e portando cos\u00ec a compimento la tanto bramata vendetta del defunto scienziato, cui \u00e8 stato \"portato via tutto\".\nPoco dopo, Eggman trova un disco contenente il diario di suo nonno, in cui viene fatta ulteriore chiarezza: Gerald \u00e8 angosciato perch\u00e9 non capisce cosa vi fosse di sbagliato nel \"Progetto Shadow\" su cui stava lavorando. Credendo che avrebbe aiutato l'umanit\u00e0, non si spiega come mai un manipolo di truppe della G.U.N. abbia fatto irruzione nella colonia, disattivandola e uccidendo numerose persone tra cui sua nipote, Maria. Lo scienziato, ormai impazzito, confessa poi di aver lavorato a un progetto parallelo al \"Progetto Shadow\" originale, dando vita a Shadow the Hedgehog, il cui compito sarebbe stato, per l'appunto, quello di vendicare il geniale scienziato.\nSonic, Tails, Knuckles, Amy, Eggman e Rouge non hanno altro scelta se non quella di allearsi. Per impedire che la colonia si schianti, dovranno arrestare il flusso di energia che alimenta il centro del cannone, facendosi aiutare dal Master Emerald in possesso di Knuckles.\nTutti si mettono all'opera tranne Amy, che viene lasciata sola ancora una volta. In una delle stanze della colonia abbandonata trova per caso Shadow, mentre contempla la colonia in imminente impatto con la Terra. Amy cerca di convincerlo ad aiutare lei e gli altri, ma il riccio non le d\u00e0 ascolto. Il porcospino rosa gli spiega allora che, sebbene alcuni umani siano egoisti e crudeli, non tutti sono malvagi e gran parte di loro \u00e8 fondamentalmente buona e combatte per realizzare i propri sogni. Shadow si ricorda cos\u00ec delle vere ultime parole di Maria: permettere alle persone di essere felici e di inseguire i loro sogni. Capisce di aver sbagliato, e si reca dunque ad aiutare Sonic e gli altri.\nSonic e Knuckles, nel frattempo, si trovano nel cuore del cannone, in procinto di piazzare il Master Emerald al suo interno, quando un enorme mostro appare improvvisamente dinanzi ai loro occhi: si tratta della Biolizard, il prototipo del \"Progetto Shadow\" che avrebbe dovuto essere incapsulato al posto di Shadow. Il riccio nero giunge appena in tempo per combattere contro di essa, permettendo all'echidna e al riccio blu di completare il lavoro.\nI due raggiungono l'altare su cui posizionare il Master Emerald. Knuckles recita quindi una formula che permette l'attivazione dello smeraldo e lo spegnimento dell'energia della colonia. Ciononostante, l'ARK \u00e8 ancora in rotta di collisione con la Terra, e la Biolizard \u00e8 nel frattempo diventata tutt'uno con l'intera struttura.\nSonic e Shadow non hanno altra scelta: con l'energia dei sette Chaos Emerald si trasformano in Super Sonic e Super Shadow ed affrontano la mostruosa creatura nello spazio.\nI due hanno la meglio, ma la colonia sta ancora precipitando. Insieme, con un potente Chaos Control, riescono a fermare la caduta e a teletrasportare la struttura spaziale, ma Shadow non riesce a mettersi in salvo e precipita sulla Terra.\nSonic rientra nella colonia, dove tutti lo aspettano: mostra loro, con amarezza, un anello proveniente da uno dei guanti di Shadow. Il mondo \u00e8 di nuovo al sicuro, grazie al coraggio di due eroi, uno dei quali ha dato la vita per salvare l'umanit\u00e0. Adempiendo, cos\u00ec, alla sua promessa.\nModalit\u00e0 di gioco.\nStoria.\nLa modalit\u00e0 storia \u00e8 il perno dell'intero gioco: prendendo parte sia alla Hero Story che alla Dark Story, il giocatore dovr\u00e0 affrontare e completare una sequenza di livelli, intervallati l'un l'altro da una serie di filmati che illustrano lo svolgimento delle due trame. Contrariamente ai precedenti capitoli della serie, la meccanica di gioco \u00e8 interamente basata sull'alternarsi di tre differenti tipologie di livelli. La prima \u00e8 incentrata sull'estrema velocit\u00e0 e sulla frenesia tipici del brand SEGA sin dalle sue origini; nella seconda \u00e8 necessario farsi strada fino al traguardo sparando ai nemici e distruggendo oggetti, casse e porte a bordo di un mech (molto probabilmente questi livelli sono ispirati a quelli che si affrontavano con E-102 Gamma nel primo \"Sonic Adventure\"); infine, nella terza, il giocatore deve esplorare un'area alla ricerca dei tre pezzi di un tesoro (in genere una chiave o tre frammenti del Master Emerald), coadiuvato da delle icone che si illumineranno pi\u00f9 o meno intensamente a seconda della vicinanza con uno dei tre oggetti (livelli, questi, derivati da quelli che affrontava Knuckles nel primo \"Sonic Adventure\") . Ai livelli di velocit\u00e0 sono associati Sonic e Shadow, a quelli di distruzione Tails ed Eggman e a quelli di caccia al tesoro Knuckles e Rouge. Il compito del giocatore \u00e8 quello di completare tutti i livelli, giungendo a combattere contro il boss finale.\nSelezione livello.\nAttraverso una schermata simile ad una mappa, il giocatore pu\u00f2 scegliere quali dei livelli gi\u00e0 completati nella modalit\u00e0 storia rigiocare. Questo \u00e8 importante, in quanto potranno essere affrontate delle missioni secondarie utili per guadagnare alcuni dei 180 emblemi necessari al completamento del gioco. Queste, in ordine di sequenza, sono:\nKart Racing.\nIn questa modalit\u00e0, affrontabile anche in multigiocatore, si pu\u00f2 partecipare a delle gare a bordo di go-kart, simili alle sottosezioni della modalit\u00e0 storia affrontabili con Rouge e Tails.\nBoss.\nIn questa modalit\u00e0 \u00e8 possibile sfidare i boss gi\u00e0 affrontati in modalit\u00e0 storia.\nMultigiocatore.\nDue giocatori si sfidano in tre differenti tipi di competizioni: in quelle con Sonic e Shadow il vincitore \u00e8 colui che raggiunge per primo il traguardo; quelle con Eggman e Miles \"Tails\" Prower prevede uno scontro a suon di colpi di cannone e mitragliatrice; scegliendo Rouge e Knuckles, sar\u00e0 necessario trovare il tesoro prima dell'avversario. I personaggi selezionabili sono gli stessi della modalit\u00e0 storia ma potranno essere utilizzati dei nuovi dopo aver completato il gioco.\nChao Garden.\nCome nel suo predecessore \"Sonic Adventure\", \u00e8 presente il \"Chao Garden\", un giardino dove si possono accudire i Chao. \u00c8 accessibile tramite la chiave Chao (si pu\u00f2 trovare in tutti i livelli) o semplicemente andando nella mappa dei livelli e selezionandolo.\nI Chao si evolvono con il progresso del gioco ed \u00e8 possibile aumentare le loro abilit\u00e0 con le capsule o gli animali che si acquisiscono dai nemici. Inoltre possono anche gareggiare fra loro con una corsa classificata oppure con una lotta di arti marziali.\nColonna sonora.\nLa colonna sonora \u00e8 stata curata Jun Senoue. Essa, dunque, comprende sia le vocal tracks che la musica da sottofondo del gioco (BGM). Le vocal tracks sono sei, contenute nell'album \"Sonic Adventure 2 Official Soundtrack\" e comprendono \"It Doesn't Matter\", \"Believe in Myself\", \"Unknown From M.E.\", \"Throw It All Away\", \"E.G.G.M.A.N.\", \"Fly in the Freedom\" ed infine il tema principale \"Live &amp; Learn\".\nPer quanto riguarda le musiche che fanno da sottofondo ai vari livelli, esse sono contenute nell'album gi\u00e0 citato in precedenza ed in \"Sonic Adventure 2 Original Sound Track multi-dimensional\". Quest'ultimo \u00e8 composto da due CD: nel primo sono contenute 29 tracce e nel secondo 31. Il 22 giugno 2011, in occasione del ventesimo anniversario della serie, \u00e8 uscito l'album \"Sonic Adventure 2 Original Soundtrack 20th Anniversary Edition\", composto da 30 tracce musicali, sia vocali che musica di sottofondo.\nAltre edizioni.\n\"Sonic Adventure 2: Battle\".\n \u00e8 un'edizione aggiornata di \"Sonic Adventure 2\" pubblicata per GameCube nel 2001.\nCambiamenti dalla versione originale.\n\"Sonic Adventure 2: Battle\" include tutte le caratteristiche principali di \"Sonic Adventure 2\", ma con diversi cambiamenti. Questi includono l'aggiunta di un nuovo filmato presente prima della schermata del titolo, un miglioramento della grafica e una riduzione dei glitch. La luce, gli effetti di shading e le texture sono stati migliorati, offrendo una maggiore chiarezza in vari livelli, e sono stati apportati alcuni ritocchi minori ai personaggi principali (i denti di Amy, ad esempio, non sono pi\u00f9 sporgenti e Maria non ha pi\u00f9 le ciglia). Sono state aggiunte diverse tracce musicali o sostituite con altre pi\u00f9 appropriate, come ad esempio nella scena in cui Rouge e Shadow si incontrano per l'ultima volta nella Dark Story: qui infatti, verso la fine del dialogo, il tema di Rouge viene interrotto, succedendogli quello di Shadow immediatamente dopo.\nAlcuni cambiamenti importanti sono stati apportati ai livelli nei quali erano presenti problemi di illuminazione, come ad esempio Egg Quarters, dove questa finiva per essere alterata se il giocatore violava il sistema di sicurezza. Sono stati aggiunti effetti di sfondo molto pi\u00f9 realistici, come nel caso di White Jungle, che presentava delle spore viola che cadevano dal cielo, sostituite nella riedizione da un semplice effetto pioggia.\nIl sistema di fuoco lock-on utilizzato da Tails e dal Dr. Eggman \u00e8 stato velocizzato passando da 12 frame al secondo a 8, e similmente sono stati modificati gli attacchi di Knuckles e Rouge, resi pi\u00f9 veloci tramite la rimozione di alcune ripetizioni nei movimenti.\nNei livelli incentrati sulla caccia al tesoro, \u00e8 stato inserito un metodo di rilevamento in pi\u00f9, il quale prevede l'apparizione di un punto esclamativo posto sopra la testa del personaggio una volta che questi si trover\u00e0 nella giusta direzione per la ricerca di uno smeraldo o di una chiave.\nI vari cameo che compiva Big the Cat nel corso dei livelli della modalit\u00e0 storia sono stati tutti rimossi, comparendo esclusivamente in alcune scene delle storie Dark e Final, ed \u00e8 stato sostituito nella modalit\u00e0 multigiocatore da un Dark Chao. Tale cambiamento \u00e8 stato apportato per eliminare un errore per via del quale il personaggio veniva annoverato tra gli antagonisti.\nNella modalit\u00e0 multigiocatore Amy Rose, Chao Walker, Tikal, Metal Sonic, Dark Chao Walker e Chaos sono selezionabili senza dover essere sbloccati tramite il raccoglimento di un numero di emblemi specifico. Sono stati aggiunti pi\u00f9 livelli, opzioni, abilit\u00e0 per differenziare maggiormente i personaggi e costumi alternativi, quest'ultimi differenti dagli originali per Dreamcast. \nAlcune modifiche rilevanti sono presenti nella modalit\u00e0 \"Chao Garden,\" tra cui l'aggiunta del \"Black Market\" all'interno del \"Chao Kindergarten,\" inizialmente presente solo sul sito web ufficiale. \u00c8 stato inoltre aggiunto il minigioco \"Chao Karate,\" inserito nel \"Chao Stadium.\" Il sistema \"A-Life\" \u00e8 stato notevolmente migliorato con l'aggiunta di ulteriori opzioni, mentre il minigioco \"Chao Adventure 2\" \u00e8 stato sostituito dal \"Tiny Chao Garden\", accessibile connettendo un Game Boy Advance alla console. Le dimensioni dell\"'Hero Garden\" e del \"Dark Garden\" sono state leggermente ridotte rispetto alla versione originale.\nNella versione per Dreamcast era inoltre presente una modalit\u00e0 denominata \"Download Event\", che permetteva al giocatore di scaricare contenuti aggiuntivi per il gioco dal sito internet ufficiale, come costumi basati sulle festivit\u00e0 di Halloween e di Natale per la modalit\u00e0 multigiocatore ed alcuni tracciati aggiuntivi. La versione per GameCube include la maggior parte di questi contenuti gi\u00e0 all'interno del gioco, con l'aggiunta di EggRobo come personaggio giocabile nella modalit\u00e0 \"Kart\" ed alcuni miglioramenti agli sfondi alternativi per il menu principale. Tra questi \u00e8 incluso quello di Shadow che non era presente nella versione originale.\nLa sezione in cui viene reso giocabile Knuckles nel livello finale, Cannon's Core, \u00e8 stata semplificata. Nella versione originale, l'eroe rischiava molto facilmente di toccare gli ostacoli e, di conseguenza, di subire danni o addirittura perdere una vita, mentre nella versione per GameCube sono state aggiunte alcune piattaforme per impedire che il personaggio si ferisca nell'impresa.\nDistribuzione digitale.\nIl 13 luglio 2012, SEGA annunci\u00f2 che il gioco sarebbe stato reso disponibile come titolo scaricabile per le console Xbox 360 e PlayStation 3 assieme ad un altro titolo, \"Nights into Dreams...\". \"Sonic Adventure 2\" usc\u00ec per PlayStation Network e Xbox Live corrispettivamente il 3 ottobre 2012 ed il 5 ottobre 2012..\nUsc\u00ec anche per Steam il 19 novembre 2012.\nDifferenze tra la versione originale e quella digitale.\nIl gioco \u00e8 stato restaurato a in HD a 720p utilizzando le caratteristiche presenti nella versione GameCube in aggiunta alla possibilit\u00e0 di accedere ad Internet per vedere le classifiche ed i progressi degli altri giocatori e l'introduzione dei trofei.\nAlcune modifiche riguardano principalmente gli elementi grafici, quali i cartelloni pubblicitari che presentavano la pubblicit\u00e0 delle scarpe \"Soap,\" sostituita dal logo del Sonic Team, le icone delle vite dei personaggi giocabili, cambiate con la corrispettiva versione laterale, la croce presente sopra ai kit medici, cambiata con la lettera \"H\", il tipo di carattere utilizzato nei sottotitoli e l'aggiunta di testi in italiano.\nSono stati reinseriti tutti i cameo di Big the Cat, fatta eccezione per il livello Wild Canyon; \u00e8 stato aggiunto Omochao nella schermata di caricamento, il quale da consigli e suggerimenti, in modo molto simile a \"Sonic Generations\", nelle versioni Xbox Live e Steam, mentre in quella per PlayStation Network viene saltata.\nIl Game Boy Advance presente nel \"Chao Garden\" che veniva utilizzato per trasferire i Chao \u00e8 stato sostituito da un macchinario a forma di Chao che permette solo di liberare le piccole creature.\nInsieme al gioco fu pubblicato anche un DLC denominato \"Battle\" che aggiunge: la sequenza d'apertura ed il logo di \"Sonic Adventure 2: Battle\", il minigioco \"Chao Karate\" nelle modalit\u00e0 giocatore singolo e multigiocatore, Amy Rose, Metal Sonic, Tikal, Chaos, Chao Walker e Dark Chao Walker vengono resi disponibili come personaggi giocabili dal principio nella modalit\u00e0 multigiocatore, alcuni livelli che erano precedentemente disponibili esclusivamente nella versione GameCube e l'oggetto \"Tema\" nel menu opzioni.\nAccoglienza.\nLe recensioni dell'epoca furono molto positive, tra alcune notevoli vi sono quelle di GameSpot che ha dato al gioco il voto di 8,6, quella di IGN che ha assegnato un 9.4 come giudizio e quella di GameRankings che valutato il titolo con un 83.26%.\nLe recensioni italiane non si sono distaccate molto da quelle americane come indici di gradimento, infatti SpazioGames ha conferito come voto 9.2 mentre Gamesurf ne ha parlato in modo positivo a livello generale. La rivista \"Rolling Stone\" apprezz\u00f2 le sezioni rapide giocabili nei panni di Sonic o Shadow definendole \"appassionanti\", diversamente trov\u00f2 decisamente meno coinvolgenti quelle che presentavano gli altri personaggi, nonostante ci\u00f2 il gioco si rivelava essere un capitolo godibile da recuperare a ogni costo.\nTuttavia la versione per GameCube venne criticata in maniera molto variegata, la riedizione venne valutata negativamente da alcuni critici che avevano apprezzato la versione per Dreamcast mentre altri hanno apprezzato la presenza della maggior parte dei contenuti aggiuntivi presenti precedentemente nell'edizione originale, come Nintendo Life che dato al rifacimento il voto di 6 e GameSpot che gli ha conferito 6.8.\nAnche le recensioni italiane hanno subito un cambio di valutazione nei confronti del rifacimento rispetto all'originale anche se la maggior parte sono rimaste comunque positive, tra questi vi sono quelle di SpazioGames che ha conferito come giudizio 8.5 e quella di Everyeye.it che ha dato come voto 8. La rivista \"Play Generation\" tratt\u00f2 la versione uscita su PlayStation Network, apprezzando il fatto che il gioco offrisse due differenti storie e sei personaggi fra cui scegliere, oltre alla sua particolarit\u00e0 di passare da una storia all'altra, in quanto parallele e opposte, offrendo cos\u00ec punti di vista differenti; inoltre apprezz\u00f2 il fatto che fosse stato reso disponibile a prezzo ribassato, il che avrebbe fornito un motivo in pi\u00f9 per il suo acquisto.\nBrady Langmann, Dom Nero e Cameron Sherrill di \"Esquire\" lo classificarono come il nono migliore gioco della serie.\nL'edizione per GameCube ha venduto pi\u00f9 di un milione di copie.\nAdattamenti.\nFumetti.\nArchie Comics ha prodotto una storia tie in basata su \"Sonic Adventure 2\" ambientandola nel fumetto \"Sonic the Hedgehog\". L'adattamento viene narrato nel numero 98, introducendo la parte iniziale del gioco fino all'incontro tra Sonic e Shadow.\nInoltre anche la serie a fumetti \"Sonic Universe\" ha dato spazio alla storia del titolo videoludico nel secondo numero. In quest'ultimo \u00e8 stato tenuto un adattamento abbastanza libero dello svolgimento della storia, mostrando solamente tra i personaggi presenti Sonic, Shadow e Rouge.\nAnime.\nLa serie anime \"Sonic X\" include all'interno della seconda serie un adattamento degli eventi del gioco, che vengono narrati dall'episodio 33, \"Progetto Shadow\" all'episodio 38, \"Duello nello spazio\". Questo adattamento risulta fedele alla storia del gioco, soprattutto nella versione giapponese dove sono presenti alcune frasi utilizzate anche nel titolo videoludico. Tuttavia, oltre all'adattamento fedele sono stati aggiunti alcuni ruoli per i personaggi della serie di videogiochi che non sono comparsi in \"Sonic Adventure 2\" tra cui Cream the Rabbit."}
{"id": "562041", "revid": "721104", "url": "https://it.wikipedia.org/wiki?curid=562041", "title": "Carico concentrato", "text": "Un carico nell'ingegneria strutturale \u00e8 un sistema di forze applicate che possono originare una deformazione e conseguente stato di sollecitazione in una struttura.\nUn carico concentrato equivale ad una forza applicata concettualmente su una superficie infinitesima (o in un punto del materiale di dimensioni infinitesime); equivale ad una forza singola applicata ad un punto.\nSi misura comunemente in Newton (N)."}
{"id": "562044", "revid": "287204", "url": "https://it.wikipedia.org/wiki?curid=562044", "title": "Marjorie Courtenay-Latimer", "text": "Curatrice del museo di storia naturale di East London, \u00e8 balzata in tutto il mondo agli onori della cronaca nel 1938 per aver scoperto l'esistenza di esemplari vivi di Celacanto, un pesce primitivo ritenuto estinto da 65 milioni di anni, e in suo onore chiamati \"Latimeria\" nel 1939."}
{"id": "562050", "revid": "287204", "url": "https://it.wikipedia.org/wiki?curid=562050", "title": "Pompei (romanzo)", "text": "Pompei \u00e8 un romanzo di Robert Harris, pubblicato nel 2003. \u00c8 un romanzo storico ambientato nei giorni prima dell'eruzione del Vesuvio del 24 ottobre 79 d.C., che colp\u00ec le citt\u00e0 campane di Pompei, Ercolano e Stabia.\nNel romanzo \u00e8 presente anche un personaggio realmente esistito: Plinio il Vecchio, che fu presente durante l'eruzione. L'autore fa inoltre riferimento a vari aspetti della vulcanologia, e utilizza il calendario romano per datare gli avvenimenti.\nTrama.\nNell'agosto del 79 d.C., a Pompei scompare misteriosamente Esomnio, il sovrintendente dell'acquedotto Aqua Augusta: il periodo di siccit\u00e0 spinge i funzionari romani a nominare un sostituto. Cos\u00ec il 22 agosto, due giorni prima dell'eruzione del Vesuvio, il giovane ingegnere idraulico Marco Attilio Primo viene inviato da Roma per assumere il ruolo di aquarius, ossia di sovrintendente all'acquedotto.\nA villa Ortensia, dove vive Numerio Popidio Ampliato, ricchissimo liberto, improvvisamente muoiono le triglie, che, secondo un uso corrente nelle case dei ricchi, venivano allevate in vasche annesse alla villa: lo schiavo Ipponace, accusato di averle avvelenate, viene condannato dal padrone a morire in pasto alle murene. Lo schiavo, mentre viene portato alla vasca delle murene, per essere scagionato, chiede d'essere interpellato dall'aquarius, cos\u00ec sua madre e la figlia di Ampliato, Corelia, si recano da Marco Attilio Primo per chiedergli di verificare lo stato dell'acqua nella villa. Quando tornano con Attilio, tuttavia, per lo schiavo \u00e8 ormai troppo tardi.\nNel frattempo per\u00f2 appare sempre pi\u00f9 evidente che qualcosa di strano sta accadendo all'acquedotto: un forte odore di zolfo \u00e8 percepibile sia alla villa che nelle condutture principali, senza cause evidenti, e poco dopo giungono messaggeri da Nola e Napoli per avvisare che non arriva acqua nelle loro citt\u00e0. Saputo che a Pompei, invece, la fornitura d'acqua \u00e8 regolare, Attilio chiude la Piscina mirabilis, il bacino di riserva che si trova vicino al porto di Miseno, e chiede all'ammiraglio Plinio una nave per andare il giorno dopo a Pompei.\nLa sera prima della partenza Attilio esamina gli effetti del suo predecessore e scopre un vaso d'oro con le iniziali di Ampliato: incomincia, cos\u00ec, a sospettare che attorno all'acquedotto ci siano traffici poco puliti. Alcuni riferiscono che Ampliato si \u00e8 arricchito in maniera losca, speculando sugli immobili distrutti dal terremoto di 17 anni prima.\nIl 23 agosto, dopo essere partito di primo mattino, Attilio raggiunge Pompei per verificare la causa dell'interruzione della fornitura, ma per esaminare le tubature ha bisogno di fermare l'acqua ancora pi\u00f9 a monte: manda, quindi, due dei suoi aiutanti ad Avellino a far chiudere le paratie, mentre lui stesso tenter\u00e0 di ottenere dai notabili della citt\u00e0 permessi, uomini e materiali per le riparazioni. In primo luogo esamina il Castellum Aquae, la cisterna pompeiana, sorvegliata da un custode cieco di nome Tirone. Incontra poi vari notabili, fra cui il capo edile Popidio, ex-padrone di Ampliato. Ben presto si rende conto che costoro sono in combutta col ricco liberto, che, fra l'altro, intende far sposare a Popidio sua figlia. \u00c8 proprio Ampliato a concedere ad Attilio uomini e materiali. \nNell'attesa che vengano radunati, l'aquarius compie ulteriori indagini sui traffici del suo predecessore a Pompei, visitando la camera dove dormiva, che \u00e8 stata messa a soqquadro da ignoti. Parlando con una prostituta che ne era l'amante, scopre che Esomnio aveva una grossa fortuna nascosta. Nel frattempo a casa di Ampliato si svolge un banchetto, durante il quale un servo porta ad Ampliato una cassetta di misteriosi documenti contabili. Il padrone si apparta con lui in giardino per parlargli ma non si rende conto che la figlia Corelia, mentre accudisce le gabbie dei suoi cardellini, li sente parlare di Marco Attilio, ritenuto \"un problema\".\nQuando tutti escono di casa per la festivit\u00e0 in onore del Dio Vesuvio, la ragazza, preoccupata per l'acquarius, si finge malata per rimanere sola, trafugare i documenti consegnati al padre dal servo e portarli ad Attilio. Frattanto, Attilio ha noleggiato dei cavalli ed \u00e8 uscito dalla citt\u00e0 per seguire il tracciato dell'acquedotto con 12 schiavi mandati da Ampliato, guidati dall'ex gladiatore Brebice. Il gruppetto arriva alle pendici del Vesuvio quando oramai \u00e8 buio: l\u00ec trovano un lago artificiale che si \u00e8 formato con acqua fuoriuscita dall'acquedotto, e qui li raggiunge anche Musa, l'aiutante inviato a chiudere l'acqua ad Avellino.\nOra l'acqua non scorre pi\u00f9 e Attilio pu\u00f2 calarsi nella galleria sotterranea dell'acquedotto con una fune: qui scopre che la base del condotto si \u00e8 sollevata, provocando una crepa nella parete della galleria da cui era uscita l'acqua e un forte odore di zolfo. Tutti si mettono al lavoro per riparare la misteriosa rottura. Attilio si lega una fune alla vita, vista la possibilit\u00e0 di incappare nell'acqua rimasta intrappolata nella tubatura rotta, e raccomanda a Berbice di tenerla salda, ma viene travolto e si salva per miracolo. Mentre esce dall'acquedotto, arriva Corelia che gli mostra i papiri: il pi\u00f9 vecchio dei quali contiene la mappa dell'acquedotto e altre ricevute contabili, trovando le prove che Esomnio era corrotto.\nAltri papiri, scritti in greco e in latino, analizzano le analogie tra Vesuvio ed Etna (tra cui la fertilit\u00e0 delle zone circostanti). All'alba, Attilio fa riaccompagnare Corelia a casa e torna a Miseno dall'ammiraglio per comunicare la riparazione del guasto.\nIl giorno precedente, Plinio aveva seguito le vibrazioni del Vesuvio: faceva appuntare tutte le scosse al suo segretario Alessio che teneva il bicchiere del vino in una mano e l'orologio idraulico nell'altra. La mattina seguente nella piscina mirabilis, ormai completamente prosciugata, viene rinvenuta un'anfora; Plinio si reca sul posto con suo nipote e il segretario e scopre che dentro era piena di monete d'argento, dall'assenza di incrostazioni intuisce che l'anfora era stata messa l\u00ec un mese prima da Esomnio, che pensava di riprenderla quando la cisterna fosse stata prosciugata. Ampliato, intanto, si accorge che qualcuno ha rubato i papiri.\nAttilio osserva il Vesuvio, notando che sulle pendici c'\u00e8 una cenere bianca: decide di salire lungo le pendici del vulcano per vederne la vetta: lungo la salita sente nuovamente la puzza di zolfo, che da due giorni infestava la valle. Arrivato al cratere trova il cadavere di Esomnio, morto probabilmente per i gas tossici esalati dal vulcano. Viene poi raggiunto dal caposquadra Corace che, con un pugnale, tenta di ucciderlo; tuttavia Corace rimane vittima delle esalazioni e muore, mentre Attilio riesce a darsi alla fuga.\nAmpliato, intanto, si trova nella villa con quattro nobili: Popidio, Olconio, Brizio e Cuspio. Corelia, di ritorno dall'acquedotto, lo accusa di essere un truffatore e mostra a tutti i papiri. Profondamente adirato, prende la figlia e la chiude in camera. I nobili indignati danno vita a un'accesissima discussione: Ampliato si giustifica affermando che Corace abbia rubato i papiri a Esomnio, accusando quest'ultimo di essere un corrotto. Loro stessi hanno beneficiato di quei soldi, impiegandoli nella campagna elettorale che li ha portati al potere.\nNel frattempo, una forte scossa di terremoto annuncia l'eruzione imminente. Subito dopo iniziano a piovere lapilli e tutti si danno alla fuga. Attilio, che era ripartito per Miseno, si ferma a Ercolano alla villa Calpurnia dove la moglie di Pedio Casco, nobile che aveva conosciuto a casa dell'ammiraglio Plinio, gli d\u00e0 un cavallo e una lettera da portare a Plinio per chiedere aiuto: infatti, lei teme per i preziosi manoscritti della sua casa. Arrivato appena in tempo a Miseno, consegna la lettera dell'amica Rectina all'ammiraglio e si imbarcano per prestare soccorso ai cittadini alle pendici del vulcano.\nIl grosso Tarquato, timoniere della Minerva, esprime le sue perplessit\u00e0 sull'andare al largo, vista l'intensa pioggia di pomice, ma l'ammiraglio desidera raggiungere l'amica per osservare quella strana tempesta pi\u00f9 da vicino. La nave viene colpita e si arena a Stabia, a circa 5 chilometri da Pompei. Si recano subito nella villa di Pomponiano, vecchio amico dell'ammiraglio, che dopo poco inizia a crollare, e si uniscono alla folla in fuga: nella folla, Attilio vede Popidio che gli dice che Corelia era stata chiusa in camera dal padre.\nAttilio si dirige precipitosamente a Pompei e trova Corelia col padre, la madre e il fratello. Ampliato vedendolo cerca il suo aiuto, proponendogli in cambio ricchezza e gloria futura. Dopo lo sdegnoso rifiuto del ragazzo, Ampliato ordina a un suo schiavo di ucciderlo, ma fortunatamente Corelia con una torcia riesce a difenderlo. I due fuggono verso il Vesuvio rifugiandosi nelle gallerie dell'acquedotto.\nL'Aqua Augusta, riparata da Attilio, continuer\u00e0 a funzionare per secoli.\nAdattamenti.\n\"Pompei, ieri, oggi, domani\".\nNel 2007 fu annunciata la pianificazione di un film per il grande schermo basato sul romanzo, con Roman Pola\u0144ski alla regia. La sceneggiatura fu scritta da Polanski con la collaborazione di Harris stesso. Per il cast artistico si fecero i nomi di Orlando Bloom per la parte di Marco Attilio e Scarlett Johansson come controparte femminile.\nCon l'avvento dello sciopero degli sceneggiatori (2007-2008), la produzione fu sospesa e, in seguito, a causa del bilancio in continuo aumento, annullata definitivamente. Polanski, si dedic\u00f2 quindi alla trasposizione di un'altra opera di Harris: \"L'uomo nell'ombra\".\nMiniserie.\nAd alcuni anni di distanza dalla cancellazione, nell'aprile 2010, fu annunciato che Sony Pictures Entertainment, Tandem Communications e Peace Out Productions avrebbero realizzato una miniserie per la televisione della durata di 4 ore, con: Ridley Scott, Judith Verno ed Helen Verno (caposezione \"film e miniserie\" presso la Sony Pictures) produttori insieme allo studio dei fratelli Scott, lo Scott Free Television in veste di produttore esecutivo, e, a cui Polanski non avrebbe preso parte. Riprendendo parte del precedente materiale sviluppato per il film come base per il nuovo progetto, fu comunicato che: \u00ab\"Pompei funzioner\u00e0 come love story ed anche come thriller, sar\u00e0 una miniserie eccitante in cui seguiremo la distruzione apocalittica della citt\u00e0 e alcuni personaggi che coinvolgeranno sicuramente l'audience contemporanea\"\u00bb.\nRidley Scott, parlando del progetto comment\u00f2: \u00ab\"La creazione di mondi, specie di quei mondi del passato che continuano a catturare l'immaginazione del pubblico, \u00e8 quello che amiamo fare e che sappiamo fare al meglio. Pompei \u00e8 un dramma avvincente con un protagonista accattivante, il tutto contornato dalla sfondo di una civilt\u00e0 fiorente ma avviata alla distruzione, esattamente il tipo di storia che rende un evento televisivo memorabile\"\u00bb.\nLa miniserie \u00e8 stata presentata al MIPTV all'interno del festival di Cannes del 2010."}
{"id": "562057", "revid": "298055", "url": "https://it.wikipedia.org/wiki?curid=562057", "title": "Stor Gendibal", "text": "Stor Gendibal \u00e8 un personaggio del romanzo di fantascienza \"L'orlo della Fondazione\" di Isaac Asimov. \n\u00c8 un giovane Oratore della Seconda Fondazione. Sar\u00e0 lui a intuire per primo l'esistenza di Gaia e anche colui che convincer\u00e0 la Seconda fondazione a cercarla per distruggerla.\nGendibal diventer\u00e0 Primo Oratore subito dopo le vicende raccontate in \"L'orlo della Fondazione\". Personaggi legati a lui sono Sura Novi, che si riveler\u00e0 originaria di Gaia, Janov Pelorat storico e compagno di viaggio di Golan Trevize, il protagonista del libro in cui Gendibal fa la sua apparizione."}
{"id": "562060", "revid": "721104", "url": "https://it.wikipedia.org/wiki?curid=562060", "title": "Carico distribuito", "text": "Un carico nell'ingegneria strutturale \u00e8 un sistema di forze applicate che possono originare una deformazione e conseguente stato di sollecitazione in una struttura.\nUn carico distribuito \u00e8 una forza applicata su una superficie avente dimensioni finite, come una linea o un'area, e distribuita sulla stessa secondo una definita legge (equazione) che fornisca la pressione per ciascun punto (di dimensioni infinitesime) della superficie.\nNel caso di un carico distribuito su una trave, si usa considerare quest'elemento come un'asta, per via della lunghezza che prevale sulle dimensioni trasversali. Il \"carico complessivo\" \u00e8 la somma (integrale) di tutte le forze infinitesime moltiplicate per la rispettiva area (infinitesima) di applicazione, il \"carico locale\" \u00e8 invece il valore di pressione definito per ciascun punto dell'area di applicazione: si dice che il \"carico distribuito\" \u00e8 \"uniforme\" se il suo valore locale o pressione \u00e8 il medesimo in ogni punto e come tale pu\u00f2 essere calcolato dividendo il \"carico complessivo\" per la misura dell'area di applicazione.\nSi misura in Pascal, pari a N/metro quadro, e nei rispettivi multipli e sottomultipli.\nNel caso di un carico distribuito su una linea, l'unit\u00e0 di misura diviene N/m."}
{"id": "562062", "revid": "118935235", "url": "https://it.wikipedia.org/wiki?curid=562062", "title": "Jamaica, Land We Love", "text": "Jamaica, Land We Love (\"Jamaica, terra che amiamo\") \u00e8 l'inno nazionale Giamaicano dal 19 luglio 1962. Composto nel 1961, il testo \u00e8 stato scritto da Hugh Sherlock, mentre la musica \u00e8 stata scritta da Robert Lightbourne ed arrangiata da Mapletoft Poulle.\nTraduzione in Italiano.\nNella versione originale, la parola \"\"guide\" era sostituita da \"guard\"\""}
{"id": "562069", "revid": "110573120", "url": "https://it.wikipedia.org/wiki?curid=562069", "title": "Microsoft BASIC", "text": "Il Microsoft BASIC \u00e8 stato il primo prodotto della Microsoft. \nApparso nel 1975 come Altair BASIC, \u00e8 stato il primo BASIC, e di fatto il primo linguaggio di programmazione ad alto livello, disponibile per l'Altair 8800.\nStoria.\nLo sviluppo.\nL'interprete BASIC dell'Altair fu sviluppato dai fondatori della Microsoft Paul Allen e Bill Gates, con l'aiuto di Monte Davidoff, utilizzando un emulatore software dell'Intel 8080 sviluppato da loro stessi e fatto girare su un minicomputer, il PDP-10.\nLa distribuzione.\nIl Microsoft BASIC venne originariamente distribuito su nastro perforato e la sua versione originale richiedeva 4 kB di memoria. La versione estesa, che ne richiedeva 8, fu distribuita come BASIC-80 per i processori Intel 8080/85 e Zilog Z80, come BASIC-68 per il Motorola 6800 e come BASIC-69 per il 6809. La Commodore ne ordin\u00f2 una versione specifica per i suoi processori MOS Technology 6502, che distribu\u00ec come Commodore BASIC: in questo caso il software raggiunse la ragguardevole dimensione di 9 kB, in un'epoca in cui la dimensione standard dei chip di ROM era di 8 KB. Apple lo us\u00f2 sui suoi computer Apple II come Applesoft BASIC. Ne fu eseguito il porting anche per i computer a 16 bit con l'uscita del BASIC-86, specifico per i processori Intel 8086 e l'8088.\nIl successo.\nDopo il successo iniziale dell'Altair BASIC, il Microsoft BASIC divenne la base per un lucroso sistema di affari basato sulla concessione di licenze d'uso del software, dal momento che fu portato sulla maggioranza dei numerosi home e personal computer degli anni settanta ed ottanta, aggiungendo via via nuove funzioni. A differenza dell'Altair BASIC, la maggior parte degli interpreti BASIC per gli home computer risiedeva nella ROM ed era, quindi, disponibile immediatamente all'accensione della macchina, con il caratteristico prompt \"codice_1\". Gli interpreti BASIC costituirono, quindi, una parte significativa e visibile dei sistemi operativi di molti rudimentali home computer.\nIl Microsoft BASIC (BASICA, GW-BASIC, QuickBASIC e QBASIC) non \u00e8 pi\u00f9 incluso nelle pi\u00f9 recenti versioni di Windows, ma pu\u00f2 essere scaricato da vari siti internet. L'ultima incarnazione del BASIC di Microsoft \u00e8 il Visual Basic .NET, che incorpora molte delle funzioni del C++ e del C# e pu\u00f2 essere usato per lo sviluppo di form e applicazioni server.\nCaratteristiche.\nIl dialetto del BASIC era simile a quelli della Digital Equipment Corporation, soprattutto nei costrutti per la manipolazione delle stringhe, che variano nelle diverse implementazioni del linguaggio. Il Microsoft BASIC usava stringhe allocate dinamicamente che memorizzavano la loro grandezza, una caratteristica assente in C o in C++ fino alla creazione della Standard Template Library negli anni novanta. Molte di queste operazioni sulle stringhe sono ancora valide nel framework .NET. Le prime versioni del BASIC supportavano soltanto nomi di variabile dati da una singolo carattere alfanumerico, mentre il Microsoft BASIC anche i nomi lunghi per le variabili. Tuttavia, la tabella dei simboli da utilizzare al momento dell'esecuzione del programma utilizzava una ricerca lineare: per questo motivo un programma che utilizzava molte variabili distinte veniva eseguito dall'interprete molto pi\u00f9 lentamente di un altro che utilizzava magari un unico array per tutte le sue variabili.\nIl Microsoft BASIC era un prodotto ideale per i computer che integravano parti del sistema operativo su ROM: dal momento che non richiedeva n\u00e9 un editor di testo (ogni riga veniva inserita a video semplicemente antecedendo un numero ai comandi) n\u00e9 una memoria di massa su cui memorizzare il codice oggetto o l'eseguibile (questo era salvato direttamente in memoria), esso era sicuramente il linguaggio adatto ad home e personal computer, macchine meno sofisticate dei desktop industriali dell'epoca che avevano funzionalit\u00e0 apposite per l'editing, la memorizzazione e il debugging ma con un prezzo sensibilmente superiore (7.000 dollari contro i 1.500 dollari di media dei microcomputer dell'epoca)."}
{"id": "562070", "revid": "6923", "url": "https://it.wikipedia.org/wiki?curid=562070", "title": "Hail Grenada", "text": "Hail Grenada (\"Ave, Grenada\") \u00e8 l'inno nazionale di Grenada dall'indipendenza, nel 1974. Le parole sono di Irva Merle Baptiste, la musica di Louis Arnold Masanto."}
{"id": "562074", "revid": "729019", "url": "https://it.wikipedia.org/wiki?curid=562074", "title": "Isola di Ustica", "text": "Ustica \u00e8 un'isola del Mar Tirreno posta a circa a nord-ovest di Palermo e a a ovest di Alicudi, ma non fa parte delle Isole Eolie; occupa una superficie di circa con una circonferenza di e misura di lunghezza e di larghezza.\nL'isola ospita una riserva naturale orientata mentre le acque circostanti costituiscono una delle aree marine protette presenti in Italia. Sull'isola vi \u00e8 ubicata la stazione meteorologica di Ustica, ufficialmente riconosciuta dall'Organizzazione meteorologica mondiale.\nPer collegare l'isola a Palermo \u00e8 presente un apposito servizio di traghetti mediante uso di moderni catamarani e aliscafi.\nGeologia.\nGeologicamente l'isola \u00e8 di origine vulcanica: sono presenti infatti dei rilievi collinari che rappresentano le vestigia di antichi vulcani (Punta Maggiore, 244\u00a0m; Guardia dei Turchi, 238\u00a0m) e dividono l'isola in due versanti.\nL\u2019isola rappresenta la parte terminale di un grande complesso vulcanico sommerso del diametro di circa 30 chilometri. I centri eruttivi principali erano il Monte Guardia dei Turchi e il Monte Costa del Fallo. Una delle ultime eruzioni ha formato il cono della Falconiera. L'attivit\u00e0 del vulcano si \u00e8 protratta per circa anni nel Pleistocene (circa - BP).\nAl termine dell'attivit\u00e0 eruttiva l'erosione ha modificato l'aspetto dell'isola, mettendo alla luce sezioni geologiche di notevole interesse scientifico.\nStoria.\nGli antichi romani la chiamavano Ustica (da \"ustum\" = bruciato) mentre i greci, Osteodes, \"\u039f\u03c3\u03c4\u03b5\u03c9\u03b4\u03b5\u03c2\" ossia ossario, per i resti di mercenari che vi sarebbero morti per fame e sete. Da alcuni viene ritenuta la dimora della maga Circe, che trasformava gli incauti visitatori in maiali.\nGli insediamenti umani risalgono al Paleolitico; alcuni scavi archeologici hanno portato alla luce i resti di un antico villaggio cristiano. Sepolture, cunicoli e una gran quantit\u00e0 di reperti archeologici ritrovati anche sott'acqua, a causa dei tanti naufragi avvenuti nel tempo, testimoniano una presenza costante, nel luogo, di vari antichi popoli mediterranei, Fenici, Greci, Cartaginesi e Romani che vi lasciarono vestigia dappertutto. In seguito divenne base dei pirati saraceni e lo rimase per lunghissimo tempo.\nNel 1759 Ferdinando III di Sicilia impose una colonizzazione dell\u2019isola; furono edificate due torri di guardia, cisterne per raccogliere l'acqua piovana e case che costituirono il centro abitato principale presso la Cala Santa Maria: vi vennero coloni palermitani, trapanesi e delle isole vicine. Sotto i Borbone, l'isola fu anche un luogo di confino per prigionieri politici e tale rest\u00f2 anche sotto casa Savoia. Al tempo del fascismo vi soggiornarono Antonio Gramsci e Ferruccio Parri. Nel 1961 il confino fu abolito a causa di proteste popolari e da allora incominci\u00f2 a svilupparsi il turismo.\nAmbiente.\nLa caratteristica naturale pi\u00f9 affascinante \u00e8 la presenza di numerose grotte che si aprono lungo le coste alte e scoscese, cos\u00ec come numerosi scogli e secche presenti tutt'intorno all'isola; visitabili con un'escursione in barca sono da menzionare la grotta Verde, grotta Azzurra, grotta della Pastizza, grotta dell'Oro, grotta delle Colonne e gli scogli del Medico e della Colombara. Per\u00f2, scarseggiando nell'isola le risorse idriche anche la vegetazione naturale \u00e8 scarna. Ustica \u00e8 anche nota per essere l'habitat naturale dell\"'Apis mellifera sicula\".\nAmbiente terrestre.\nLa vegetazione naturale \u00e8 piuttosto scarna, \u00e8 stata comunque ampiamente stravolta dalla presenza dell'uomo e dalle sue coltivazioni. Tra le specie di flora pi\u00f9 rappresentate troviamo macchia Artemisia arborea, Lentisco, Calicotome spinosa e Ginestra. \u00c8 presente anche una diffusa steppa mediterranea. Sull'isola sono presenti piante da frutto come ulivi, mandorli e viti.\nA Ustica si trova la riserva naturale orientata Isola di Ustica.\nAmbiente marino.\n\u00c8 presente un'area marina protetta, l'Area marina protetta Isola di Ustica, che fu la prima riserva marina protetta italiana istituita nel 1986, assieme a quella di Miramare.\nLa flora e la fauna marina di Ustica sono assolutamente uniche nel mediterraneo e rendono i fondali dell'isola meta ambita per gli appassionati di immersioni. Sono presenti coralli, rose di mare e una ricca vegetazione marina. La fauna marina \u00e8 composta principalmente da aragoste, cernie, dentici, ricciole, saraghi, orate, sgombri, barracuda, pesci pappagallo, pesci balestra e spugne."}
{"id": "562078", "revid": "47767", "url": "https://it.wikipedia.org/wiki?curid=562078", "title": "Rutherford", "text": ""}
{"id": "562079", "revid": "287204", "url": "https://it.wikipedia.org/wiki?curid=562079", "title": "Chadwick", "text": ""}
{"id": "562080", "revid": "2373", "url": "https://it.wikipedia.org/wiki?curid=562080", "title": "Pisquano", "text": "Pisquano \u00e8 un termine derivato dall'inglese \"pipsqueak\" che significa \"persona insignificante\" e viene usato, soprattutto nell'area lombardo-emiliana, per definire in modo scherzoso una persona stolta, priva di attitudini o capacit\u00e0. \nIl termine pisquano \u00e8 contemplato nei dizionari italiani dalla prima met\u00e0 degli anni sessanta del XX secolo dopo che il suo utilizzo si era velocemente diffuso nel corso della seconda guerra mondiale e nel periodo immediatamente successivo. All'epoca il \"pipsqueak\" era il nome in codice con cui veniva identificato un sistema automatico di riconoscimento, basato su radiogoniometro, che fu sperimentato con successo dalla RAF nel corso della battaglia d'Inghilterra. \nNelle province lombarde ed emiliane \u00e8 anche usata l'espressione \"pisquano sesquipedale\" per indicare l'autore di un intervento oratorio prolisso, pretenzioso e inconsistente, con evidente riferimento ai \"sesquipedalia verba\" del poeta Orazio."}
{"id": "562081", "revid": "83983", "url": "https://it.wikipedia.org/wiki?curid=562081", "title": "J.J. Thomson", "text": ""}
{"id": "562082", "revid": "1957733", "url": "https://it.wikipedia.org/wiki?curid=562082", "title": "Funk rock", "text": " \nIl funk rock \u00e8 un genere musicale che fonde elementi stilistici della musica rock con quella del funk.\nStoria del genere.\nLe sue prime avvisaglie si ebbero alla fine degli anni sessanta, quando Jimi Hendrix fece la sua comparsa, mescolando il rock and roll con il funk, il blues e l'R&amp;B; egli, infatti, sar\u00e0 l'ispiratore per molti degli artisti che lo seguiranno, e fra l'altro, appunto, del funk rock. Negli anni settanta ci furono altri esperimenti del gruppo rock britannico Trapeze, e degli statunitensi Funkadelic, che proponevano musica funk arricchita da evidenti ispirazioni di rock psichedelico.\nAll'inizio degli anni ottanta, fu poi ulteriormente sviluppato dai Big Boys. Successivamente, verso la met\u00e0 di questo decennio si assistette allo sviluppo del funk metal, portato avanti da gruppi come Red Hot Chili Peppers, Fishbone, Primus, Jane's Addiction. \nAd oggi il gruppo funk rock pi\u00f9 famoso \u00e8 senza dubbio il quartetto californiano dei Red Hot Chili Peppers, che tuttavia ha quasi del tutto abbandonato questo stile dalla fine degli anni novanta, per dedicarsi molto di pi\u00f9 all'alternative rock con sfumature pop rock."}
{"id": "562087", "revid": "83983", "url": "https://it.wikipedia.org/wiki?curid=562087", "title": "Positroni", "text": ""}
{"id": "562091", "revid": "83983", "url": "https://it.wikipedia.org/wiki?curid=562091", "title": "Higgs", "text": ""}
{"id": "562093", "revid": "226458", "url": "https://it.wikipedia.org/wiki?curid=562093", "title": "Carico ammissibile", "text": "Un carico nell'ingegneria strutturale \u00e8 un sistema di forze applicate che possono originare una deformazione e conseguente stato di sollecitazione in una struttura.\nUn carico ammissibile \u00e8\nun carico concentrato oppure distribuito che pu\u00f2 gravare su una struttura senza provocarne la perdita di funzionalit\u00e0.\nEsso \u00e8 calcolato a partire dal \"carico di rottura\", opportunamente ridotto mediante coefficiente di sicurezza.\nSi tratta di un'espressione oggi quasi obsoleta poich\u00e9 legata al metodo delle tensioni ammissibili, metodo di calcolo in passato imposto legislativamente nell'ingegneria civile e oggi in corso di sostituzione da parte del metodo agli stati limite.\nSi misura, a seconda dei casi, in Newton (N), in Pascal (unit\u00e0 di misura) (Pa), e nei relativi multipli e sottomultipli."}
{"id": "562094", "revid": "83983", "url": "https://it.wikipedia.org/wiki?curid=562094", "title": "Bosone Higgs", "text": ""}
{"id": "562097", "revid": "83983", "url": "https://it.wikipedia.org/wiki?curid=562097", "title": "Bosone W", "text": ""}
{"id": "562103", "revid": "83983", "url": "https://it.wikipedia.org/wiki?curid=562103", "title": "Bosone Z0", "text": ""}
{"id": "562105", "revid": "124789901", "url": "https://it.wikipedia.org/wiki?curid=562105", "title": "Vaso", "text": "Un vaso \u00e8 un contenitore aperto, usato per liquidi, solidi, o a scopo decorativo per fiori ecc. Pu\u00f2 essere fatto con molti materiali, come la terracotta, la porcellana, la ceramica, il metallo, il legno, il vetro e la plastica.\nLa fabbricazione e decorazione di vasi \u00e8 anche una forma d'arte, sviluppatasi storicamente in aree come la Grecia antica o la Cina imperiale, ne \u00e8 esempio il meiping.\nVasellame.\nCon il termine vasellame vengono indicate le varie tipologie di vasi ma anche di altri recipienti di un certo valore, in particolare quelli fabbricati in vetro, cristallo, ceramica, terracotta o con metalli pregiati come l'oro e l'argento. Vengono considerati vasellame soprattutto i recipienti da usare in cucina, che oltre ai vasi comprendono anfore, bottiglie, bicchieri, piatti, vassoi, tazze, ecc., ma anche recipienti da utilizzare a fini decorativi."}
{"id": "562106", "revid": "38787", "url": "https://it.wikipedia.org/wiki?curid=562106", "title": "Tempera su tavola", "text": ""}
{"id": "562112", "revid": "422722", "url": "https://it.wikipedia.org/wiki?curid=562112", "title": "Carico di progetto", "text": "Un carico nell'ingegneria strutturale \u00e8 un sistema di forze applicate che possono originare una deformazione e conseguente stato di sollecitazione in una struttura.\nUn carico di progetto \u00e8\nil carico concentrato oppure distribuito che secondo le previsioni progettuali graver\u00e0 su una struttura. Tale carico non provocher\u00e0 danno alcuno, purch\u00e9 siano rispettate le indicazioni progettuali ed i piani di manutenzione. \nEsso \u00e8 calcolato a partire dal carico limite ridotto mediante un opportuno coefficiente di sicurezza.\nQuesto termine fa riferimento al metodo degli stati limite, attualmente in vigore e contenuto nell'Eurocodice.\nSi misura, a seconda dei casi, in Newton, in Pascal, e nei relativi multipli e sottomultipli."}
{"id": "562113", "revid": "110157", "url": "https://it.wikipedia.org/wiki?curid=562113", "title": "Laha", "text": "I Laha sono un gruppo etnico del Vietnam la cui popolazione \u00e8 stimata in circa 1.800 individui (censimento del 1999).\nI Laha sono presenti essenzialmente nelle province di Son La, Lao Cai, e Yen Bai. \nI nomi alternativi per i Laha sono: Khla Don, Khla Liik, Khla Phlao, Kla Dong, Laha Ung, Xa Cah, Xa Chien, Xa Khao, Xa Lay, Xa Lga. \nL'etnia Laha del Vietnam \u00e8 strettamente correlata ai Dai. Vivono a stretto contatto con le etnie dei Thai e dei Khang. La religione predominante \u00e8 l'animismo.\nLingua.\nI Laha parlano una propria lingua, la lingua Laha, del ceppo Tai-Kadai."}
{"id": "562116", "revid": "2167671", "url": "https://it.wikipedia.org/wiki?curid=562116", "title": "Apologetica", "text": "\u00c8 detta apologetica (dal greco \u1f00\u03c0\u03bf\u03bb\u03bf\u03b3\u03af\u03b1, \"apologh\u00eda\", \u00abdiscorso in difesa\u00bb) la disciplina teologica relativa a una precisa corrente di pensiero che si propone di sostenere le tesi dei propri dogmi, in difesa da opposizioni esterne. In questo l'apologetica si differenzia dalla semplice \u2039apologia\u203a, che \u00e8 difesa di un particolare argomento, avvenimento o individuo. L'apologetica si \u00e8 sviluppata massimamente nella dottrina teistica cristiana. In altre religioni (Islam) vi sono soltanto tentativi minori, tanto che il termine \u00abapologetica\u00bb, se privo di altre determinazioni, va quasi sempre inteso come \u00abapologetica cristiana\u00bb.\nApologetica cristiana.\nNel Cristianesimo, \u00e8 detta apologetica quella parte della teologia che ha lo scopo di affermare la ragionevolezza e la credibilit\u00e0 della fede. Un enorme lavoro apologetico fu compiuto dal vescovo Eusebio di Cesarea su mansione dell'imperatore Costantino durante il Concilio di Nicea.\nTra gli strumenti di cui l'apologetica cristiana si serve per questo compito, ricordiamo: la morale naturale (dedotta a partire dal concetto di natura umana), le testimonianze storiche, l'esegesi biblica e la filosofia teologica.\nPerch\u00e9 l'azione dell'apologetica sia efficace, essa deve sottostare a criteri di rigore assoluto: ogni ricerca deve quindi essere verificata e documentata, poich\u00e9 un'apologia entusiasta ma priva di solide basi produrrebbe l'effetto opposto di quello cercato, cio\u00e8 il discredito delle teorie presentate. Inoltre, l'apologetica non deve mai cadere nell'errore di credersi un teorema dall'esito obbligato; questa disciplina porta \"ragioni\" per credere e per confermare una scelta possibile e libera, ma non pu\u00f2 \"obbligare\" nessuno a credere (rispettando la visione cristiana dove Dio \"propone\" e non \"impone\" la fede, diversamente da come avviene ad esempio nell'Islam). Solo a queste condizioni sono possibili la lealt\u00e0 e l'oggettivit\u00e0 che caratterizzano le opere apologetiche pi\u00f9 importanti.\nL'apologetica si \u00e8 costituita in disciplina autonoma solo assai tardi, separandosi dalla filosofia, sulla quale si fonda, e dalla teologia, alla quale introduce, giustificandone i fondamenti. Per\u00f2 fin dalle origini del Cristianesimo ci furono scrittori che studiarono i fondamenti della fede e difesero le verit\u00e0 cristiane dagli attacchi esterni. Essi erano apologisti e la stessa parola \u00abapologia\u00bb o \u00abapologetica\u00bb gi\u00e0 nel II secolo ne indicava l'opera, che mirava a giustificare la dottrina di Ges\u00f9 Cristo e della sua Chiesa.\nL'apologetica del Nuovo Testamento.\nSi pu\u00f2 dire che il primo apologista fu Ges\u00f9 Cristo stesso, il quale diede dei segni che dimostravano la verit\u00e0 della sua missione: come \u00abse non volete credere a me, credete alle mie opere\u00bb (Gv ), cio\u00e8 ai suoi miracoli e alla sua condotta di vita, e anche al modo con cui ademp\u00ec le profezie \u2014 come quella di Isaia, citata come una prova ai discepoli di Giovanni Battista (). Questi segni di verit\u00e0 per\u00f2 assumono tutta la loro forza solo per chi ha volont\u00e0 retta: \u00abSe qualcuno vuol fare la volont\u00e0 di Dio, egli sar\u00e0...\u00bb (Gv ).\nGli apostoli disposero la loro catechesi nella stessa inquadratura apologetica, basando la loro predicazione di \"testimoni\" sui miracoli e sull'adempimento delle profezie. Questo duplice tema ritorna e si associa benissimo (per esempio in San Paolo) con l'utilizzazione dei dati essenziali della teodicea, preparazione alla fede cristiana, o (in San Giovanni) alla ripetuta affermazione che \u00abDio \u00e8 amore\u00bb e allo stesso tempo \u00e8 luce.\nIn generale, il Nuovo Testamento afferma che Ges\u00f9 Cristo \u00e8 morto e risuscitato \"secondo le Scritture\", sottolineando il valore di prova costituito dalla risurrezione: i primi cristiani erano quindi forniti di elementi per non ricadere nel giudaismo e per sentire la loro fede come solidamente fondata.\nL'apologetica dei Padri.\nGli scrittori cristiani della prima generazione dopo gli Apostoli, i cosiddetti Padri apostolici, preziosi testimoni della Chiesa del loro tempo, presentano gi\u00e0 in modo interessante alcuni aspetti dell'argomento profetico, pur non pensando di fare opera propriamente apologetica.\nGli scrittori della generazione successiva, cio\u00e8 i Padri apologisti, devono il loro nome al proposito esplicito di difendere il cristianesimo rivolgendo agli imperatori, o a tutti i \"Greci\" (i pagani), esposizioni che confutavano le obiezioni e che facevano vedere i titoli di credibilit\u00e0 della religione cristiana.\nPer lo pi\u00f9 scrivono in greco, come:\nPi\u00f9 tardi sorgono gli apologisti di lingua latina, come:\nTutti questi apologisti confutano le accuse rivolte contro i cristiani, dimostrano l'illogicit\u00e0 e l'ingiustizia della legislazione persecutoria e, nello stesso tempo, apportano anche un'argomentazione positiva, facendo valere la prova desunta dalle profezie, insistendo parimenti sulla prova desunta dai miracoli. Alle accuse contro le assemblee cristiane Giustino oppose la descrizione esatta della liturgia.\nL'autore anonimo di un'elegante \"Lettera a Diogneto\", spiegando come i cristiani sono \u00abl'anima del mondo\u00bb, valorizza la santit\u00e0 della Chiesa; pi\u00f9 tardi Ireneo di Lione, confutando lo gnosticismo nel trattato \"Contro le eresie\", esprime in formule gi\u00e0 definitive l'idea dell'apostolicit\u00e0 della Chiesa e l'importanza della tradizione.\nNel III secolo fioriscono in Occidente ancora alcuni nomi di apologisti, come:\nL'attivit\u00e0 di Clemente Alessandrino e Origene, i grandi creatori della scuola di Alessandria, ha un'importanza pi\u00f9 duratura.\nNella fiorente letteratura dei secoli IV e V, occasionata dalle grandi dottrine trinitarie e cristologiche, l'apologetica occupa il suo posto, sebbene secondario.\nPer\u00f2 il principe degli apologisti di allora fu Agostino d'Ippona, che \u2014 sia con il racconto della sua esperienza personale nelle \"Confessioni\", sia con la \"Citt\u00e0 di Dio\" e la glorificazione del governo della Provvidenza, che d\u00e0 il senso alla storia universale \u2014 apport\u00f2 all'apologetica un contributo fondamentale.\nDopo Agostino si ricorda ancora qualche opera di valore nei secoli V-VII:\nL'apologetica nel Medioevo.\nDopo la nascita e l'affermazione dell'Islam, gli scritti apologetici hanno presenti non solo i giudei e i pagani, uomini di cultura ellenistica, ma anche i musulmani. Operano cos\u00ec, in Oriente, san Giovanni Damasceno e Teodoro Abu Qurrah, mentre in Occidente vedono la luce gli scritti di sant'Isidoro di Siviglia. Procedendo negli anni, si ricordano:\nL'apologetica cattolica post-riformistica.\nDalla Controriforma all'Ottocento.\nI cattolici, a partire dal Cinquecento, si trovano impegnati in importanti dispute teologiche contro i protestanti: gli scritti apologetici devono quindi tener conto di questi nuovi destinatari. Fra le opere pi\u00f9 importanti, ancora una volta in ordine cronologico:\nDal Concilio Vaticano I ad oggi.\nIl ritrovato equilibrio fra ragione e fide a opera del concilio Vaticano I fornisce nuovi strumenti all'apologetica, che si pu\u00f2 riproporre con successo in veste neoscolastica, ma non ne impedisce la crisi: il pensiero cattolico si trova a confrontarsi con le forti ideologie liberali e marxiste e, anche a causa di ragioni storico-politiche (le violente ondate anticattoliche che si sviluppano in Francia ed Italia, ad esempio) non riesce a sviluppare una reazione appropriata. La crisi si approfondir\u00e0 nel Novecento e raggiunger\u00e0 il suo apice nel turbolento periodo successivo al concilio Vaticano II, quando ne viene addirittura messa in dubbio l'utilit\u00e0 da ampi settori del mondo cattolico.\nIl punto di svolta che segna una rinascita dell'apologetica pu\u00f2 essere individuata nel libro \"Ipotesi su Ges\u00f9\", di Vittorio Messori, uscito nel 1976; gli ultimi anni vedono infatti un rinnovato interesse a questo tema, cui si dedicano figure intellettuali (Antonio Livi, Rino Cammilleri, per citarne solo alcune) e periodici specializzati. Lo stesso pontificato di Giovanni Paolo II ha ribadito fermamente il tema del connubio fede-ragione (si veda l'enciclica \"Fides et Ratio\"), che, nel rifiuto del fideismo della prospettiva cattolica, \u00e8 alla base dell'apologetica. La cristianit\u00e0 non \u00e8 un'idea, un pensiero, ma \u00e8 concreta, ed \u00e8 proprio quello che intende dire l'apologetica.\nL'apologetica protestante.\nLa prima opera di apologetica protestante fu composta dall'olandese Ugo Grozio: \"Sulla verit\u00e0 della religione cristiana\". Quest'opera, pubblicata nel 1632, e successivamente tradotta in varie lingue, principalmente difendeva la storicit\u00e0 dei vangeli; indirizzava inoltre alcune critiche alle dottrine giudaica e musulmana.\nApologetica islamica.\nGli apologisti dell'Islam hanno difeso il Corano servendosi di argomenti razionalistici ed empiristici, e ricorrendo all'argomento cosmologico per dimostrare l'esistenza di Dio. I principali bersagli degli apologeti islamici sono state le dottrine giudaica e cristiana.\nLo studioso sudafricano Ahmed Deedat fu un prolifico autore che argoment\u00f2, contro i cristiani evangelici, contro le discrepanze presenti nella Bibbia, e afferm\u00f2 che il Vangelo di Barnaba fosse l'unica autentica narrazione storica della vita di Ges\u00f9\nI musulmani hanno attualmente sviluppato una propria forma di creazionismo, il cosiddetto \u2039creazionismo islamico\u203a.\nApologetica Mesopotamica.\nI primi esempi di apologetica risalgono alla tarda et\u00e0 del bronzo nella mitologia mesopotamica, riscontrabili nell'ascesa di Marduk nel Pantheon divino nel racconto dell'En\u00fbma Elish, divinit\u00e0 protettrice di Babilonia, divenendo il Signore degli Anunnaki quando la citt\u00e0 divenne la capitale della Mesopotamia.\nCollegamenti esterni.\nApologetica cattolica\nAltre apologetiche"}
{"id": "562120", "revid": "767487", "url": "https://it.wikipedia.org/wiki?curid=562120", "title": "Erin Brockovich - Forte come la verit\u00e0", "text": "Erin Brockovich - Forte come la verit\u00e0 (\"Erin Brockovich\") \u00e8 un film del 2000 diretto da Steven Soderbergh, con Julia Roberts.\nTratto da una storia vera, ebbe 5 candidature ai Premi Oscar 2001 per il Miglior Film, Regia, Attrice (Oscar a Julia Roberts), Attore non Protagonista (Albert Finney) e Sceneggiatura originale.\nJulia Roberts vinse, oltre al Premio Oscar, anche il Golden Globe per la migliore attrice in un film drammatico 2001 e il Premio BAFTA alla migliore attrice protagonista tra i numerosi riconoscimenti cinematografici per tale interpretazione. Nel 2003 Julia Roberts per il ruolo di Erin Brockovich si \u00e8 classificata al 31\u00ba posto nella classifica AFI's 100 Years... 100 Heroes and Villains tra i cinquanta eroi del cinema americano.\nLa vera Erin Brockovich appare nel film nei panni di una cameriera di fast food: la spilla che indossa sulla divisa riporta il nome Julia. Le due donne quindi in questa scena si invertono ironicamente i nomi. La colonna sonora comprende \"Everyday is a winding road\" e \"Redemption day\" della cantautrice statunitense Sheryl Crow.\nTrama.\nLos Angeles: Erin Brockovich, segretaria precaria di uno studio legale e madre trentenne di tre figli, libera sentimentalmente dopo due divorzi, spinta da curiosit\u00e0, intraprendenza e senso della giustizia, indaga sulla Pacific Gas and Electric Company, che ha contaminato le falde acquifere di Hinkley, una cittadina californiana, provocando tumori ai residenti.\nRiprese.\nLe riprese si sono svolte tra il maggio e l'agosto 1999 interamente in California. Il film \u00e8 uscito negli Usa il 17 marzo 2000, mentre il Italia dal 14 aprile successivo."}
{"id": "562122", "revid": "125345037", "url": "https://it.wikipedia.org/wiki?curid=562122", "title": "MNM (wrestling)", "text": "MNM \u00e8 stata una stable di wrestling attiva nella World Wrestling Entertainment tra il 2005 e il 2007, composta da Joey Mercury, Johnny Nitro e Melina.\nLa \"gimmick\" del trio era quella delle celebrit\u00e0 di Hollywood: al momento dell'ingresso, infatti, veniva steso un tappeto rosso al quale seguivano alcuni paparazzi.\nCarriera.\nAdam Birch (Joey Mercury) e John Hennigan (Johnny Nitro) cominciarono la loro carriera da wrestler nella Ohio Valley Wrestling, all'epoca territorio di sviluppo della World Wrestling Entertainment, in cui vinsero l'OVW Southern Tag Team Championship; qui conobbero Melina, che inizi\u00f2 a fare da manager al duo.\nJohnny Nitro debutt\u00f2 in WWE il 1\u00ba marzo 2004, nelle vesti di aiutante ed assistente dell'allora General Manager di \"Raw\", Eric Bischoff; rimase al fianco del General Manager fino alla puntata del 6 giugno 2004, quando fu sconfitto da Eugene in un match che prevedeva il licenziamento del wrestler perdente (\"kayfabe\").\nL'esordio degli MNM in WWE risale alla puntata di \"SmackDown\" del 7 aprile 2005, quando interferirono nel primo episodio del talk-show \"Carlito's Cabana\" di Carlito per attaccare il campione di coppia Rey Mysterio, in quel momento intervistato dall'atleta caraibico. La settimana successiva verniciarono la lowrider dell'altro campione di coppia, Eddie Guerrero, il quale pretese di potersi vendicare in un Tag Team match contro il duo; il General Manager di \"SmackDown\", Theodore Long, accett\u00f2 le richieste del messicano, ma decise di mettere in palio il WWE Tag Team Championship nel match. Il 21 aprile, a \"SmackDown\", gli MNM riuscirono a vincere l'incontro grazie ad un'interferenza di Melina e diventarono cos\u00ec i nuovi campioni di coppia. Il loro regno dur\u00f2 fino al 24 luglio seguente, quando furono sconfitti dai Legion of Doom (Jon Heidenreich e \"Road Warrior\" Animal) a \"Great American Bash\". Il 28 ottobre riuscirono per\u00f2 a riconquistare le cinture, dopo avere sconfitto i Legion of Doom, i Mexicools (Psicosis e Super Crazy) ed il team inglese formato da Paul Burchill e William Regal in un Fatal 4-Way Tag Team match. Il 16 dicembre, a \"SmackDown\", gli MNM persero di nuovo i titoli di coppia, questa volta in favore di Batista e Rey Mysterio, ma li recuperarono due settimane pi\u00f9 tardi in uno Steel Cage Tag Team match grazie all'aiuto del rientrante Mark Henry.\nA partire dalla puntata di \"SmackDown\" del 7 aprile 2006, gli MNM subirono una lunga serie di sconfitte per mano del team formato da Brian Kendrick e Paul London; la loro rivalit\u00e0 sfoci\u00f2 in un match titolato svoltosi a \"Judgment Day\", in cui Mercury e Nitro furono sconfitti e persero cos\u00ec le cinture. Nell'estate del 2006 Melina e Nitro furono licenziati da \"SmackDown\" (\"kayfabe\") da Theodore Long e si trasferirono a \"Raw\", mentre Joey Mercury venne temporaneamente allontanato dalla WWE poich\u00e9 risultato positivo ad un test anti-doping svolto nell'ottica del Wellness Program (\"legit\"); al termine della sospensione, Mercury fu riammesso nel \"roster\" di \"SmackDown\", venendo quindi separato dai suoi ex compagni.\nLa stable si riun\u00ec per qualche mese nel novembre del 2006 per intraprendere una rivalit\u00e0 con gli Hardy Boyz (Jeff Hardy e Matt Hardy); il 3 dicembre 2006, a \"December to Dismember\", gli MNM furono sconfitti dai fratelli Hardy in un Tag Team Ladder match, mentre due settimane pi\u00f9 tardi, ad \"Armageddon\", Mercury sub\u00ec un grave infortunio alla faccia (rottura del naso e ferite multiple all'occhio sinistro) in un Fatal 4-Way Tag Team Ladder match con in palio i titoli di coppia, ma riusc\u00ec comunque a portare a termine l'incontro, poi vinto dal team formato da Brian Kendrick e Paul London.\nGli MNM si sciolsero definitivamente il 26 marzo 2007, quando Joey Mercury venne licenziato per problemi di dipendenza dagli antidolorifici."}
{"id": "562126", "revid": "174925", "url": "https://it.wikipedia.org/wiki?curid=562126", "title": "Carico di stato limite ultimo", "text": "Un carico nell'ingegneria strutturale \u00e8 un sistema di forze applicate che possono originare una deformazione e conseguente stato di sollecitazione in una struttura.\nUn carico di stato limite ultimo \u00e8\nil carico concentrato oppure distribuito che, secondo le previsioni progettuali, porterebbe la struttura ad una condizione molto preoccupante: collasso parziale o totale.\nSi tratta di un valore spesso ipotetico, soggetto a margini di errore, soprattutto se la struttura presenta particolari complessit\u00e0. La cautela nei confronti di tali eventualit\u00e0 \u00e8 affidata a vari coefficienti di sicurezza, che trasformano il carico di stato limite ultimo ed il carico limite di esercizio in carico di progetto.\nQuesto termine fa riferimento al metodo degli stati limite utilizzato per il progetto di costruzioni civili, attualmente in vigore in Italia ed in Europa, e contenuto nell'eurocodice."}
{"id": "562127", "revid": "1714743", "url": "https://it.wikipedia.org/wiki?curid=562127", "title": "Arturo III di Bretagna", "text": "Origine.\nArturo era il figlio maschio secondogenito del Duca di Bretagna, Conte di Montfort e Conte di Richmond, Giovanni V e di Giovanna di Navarra, futura Duchessa reggente di Bretagna e futura regina consorte d'Inghilterra, che secondo il \"Chronicum Britanicum\" era la sesta (quarta femmina) figlia del re di Navarra, Carlo II il Malvagio e della moglie, principessa della casa reale francese Giovanna di Francia, sorella del re di Francia, Carlo V, la settima figlia del re di Francia, Giovanni II il Buono e di Bona di Lussemburgo.&lt;br&gt;Giovanni V di Bretagna, secondo le \"M\u00e9moires pour servir de preuves \u00e0 l'Histoire eccl\u00e9siastique et civile de Bretagne, Tome I\", era l'unico figlio maschio del Conte di Richmond, duca pretendente di Bretagna e conte di Montfort, Giovanni IV e della moglie, Giovanna, figlia del Conte di Nevers, Luigi I, e della moglie, la Contessa di Rethel, Giovanna, come ci conferma la \"Continuation anonyme de la Chronique de Jean de S. Victor\", pur senza nominarla, ricorda che la contessa Giovanna, dopo essere rimasta vedova, rientr\u00f2 nella contea di Bethel, e ricevette in dote met\u00e0 della contea di Nevers.&lt;br&gt; Giovanna di Rethel (morta nel 1325), figlia di Ugo IV, Conte di Rethel, e di Isabella di Grandpr\u00e9.\nBiografia.\nArturo, alla nascita, fu insignito del titolo di conte di Richmond, titolo spesso concesso ai duchi di Bretagna dalla corona inglese, ma dopo la morte del padre, gli inglesi si rifiutarono di riconoscere gli eredi come legittimi successori. Ci\u00f2 nonostante, la dinastia bretone continu\u00f2 ad utilizzare il titolo, mentre da parte inglese lo stesso fu assunto da Giovanni di Lancaster, duca di Bedford nel 1414.\nSuo padre, Giovanni V, mor\u00ec nel 1399; il \"Chronicon Britanicum\" riporta la morte di Giovanni (\"Johannes Britanni\u00e6 dux\") il 2 novembre (\"II mensis novembris\") 1399 (\"MCCCXCIX\"), a Nantes (\"in castro de turre nova Nannetensi\") e fu sepolto nella chiesa di San Pietro a Nantes (in choro ecclesi\u00e6 B. Petri Nannetensis).&lt;br&gt;Dopo la morte di Giovanni V, il re di Francia Carlo VI, ottenne la tutela di tutti i figli di Giovanni, i quali erano tutti ancora minorenni, incluso il nuovo duca Giovanni VI.\nNel 1402, sua madre, Giovanna venne chiesta in moglie dal re d'Inghilterra, Enrico IV di Bolingbroke, il figlio quartogenito del duca di Lancaster e futuro duca d'Aquitania, Giovanni di Gand e di Bianca di Lancaster, figlia di Henry of Grosmont, I duca di Lancaster e di Isabella di Beaumont, che, da alcuni anni, era vedovo della prima moglie, Maria di Bohun (c.a 1368 \u2013 4 giugno 1394).Il matrimonio venne celebrato nel 1403, come viene riportato dal \"Chronicon Adae de Usk, A.D. 1377-1421\".\nDopo la morte del Duca d'Orl\u00e9ans, Luigi I di Valois-Orl\u00e9ans, fatto uccidere, 1407, dal nuovo duca di Borgogna, Giovanni senza Paura, Arturo ed il fratello Giovanni VI si legarono al partito degli orleanisti, prima, facendo un'alleanza, nel 1408, col conte d'Armagnac e di Fezensac, Bernardo VII, e poi si legarono al nuovo duca d'Orl\u00e9ans, Carlo, parteggiando per gli armagnacchi, contro i borgognoni, durante la guerra civile che sconvolse la Francia tra il 1410 ed il 1414. Combatt\u00e9 alla battaglia di Agincourt, ove fu ferito e catturato. Fu rilasciato dagli inglesi nel 1420 e convinse il fratello, il duca Giovanni, a firmare il trattato di Troyes, che permetteva a Enrico V di dichiararsi erede al trono di Francia.&lt;br&gt;Nel 1422, gli inglesi lo nominarono duca di Turenna.\nDopo la morte di Enrico V d'Inghilterra (agosto 1422), i rapporti tra il ducato di Bretagna e gli inglesi si raffreddarono, e Arturo ed il fratello Giovanni VI, si riavvicinarono al delfino, e dopo la morte di Carlo VI, si schierarono apertamente con Carlo VII, detto \"Roi de Bourges\", tanto che, nel 1425, Carlo VII, consegn\u00f2 a suo fratello Arturo la spada di Connestabile di Francia. Arturo prese l'iniziativa contro gli inglesi in Bretagna, in Normandia e nel Maine.&lt;br&gt;Egli si distinse per la tenacia ed il pessimo carattere, caratteristiche che lo portarono ad essere espulso dalla corte nel 1427, in quanto non sopportava il nuovo Gran ciambellano di Francia, Georges de La Tr\u00e9moille, di cui era geloso.&lt;br&gt;In quel periodo, Arturo si limit\u00f2 a combattere in Bretagna.\nArturo fu un sostenitore di Giovanna d'Arco, eroina di Francia (si batt\u00e9 insieme a Giovanna d'Arco nella battaglia di Patay del 1429), e, nel 1433, un suo scudiero attent\u00f2 alla vita di La Tr\u00e9moille, che era stato un avversario di Giovanna, e Arturo riprese il controllo del governo iniziando la riconquista del territorio francese.\nIn seguito collabor\u00f2 alla realizzazione del trattato di Arras (1435), che sanc\u00ec la pace tra Francia e Borgogna, portando poi alla sconfitta finale degli inglesi. Nel 1436, insieme al Bastardo d'Orl\u00e9ans, riconquist\u00f2 Parigi. Arturo partecip\u00f2 alla battaglia di Formigny, che segn\u00f2 la riconquista francese della Normandia.\nArturo fu protagonista della riforma militare:\nNel 1449, gli inglesi intervennero in Bretagna e, dopo la conquista ed il saccheggio di Foug\u00e8res, da parte delle truppe inglesi, anche Carlo VII diede ordine ai suoi capitani di intervenire in Bretagna. Anche Arturo, assieme ai nipoti, il duca di Bretagna Francesco I ed il Conte di Guingamp, Pietro si un\u00ec ai combattimenti e i tre presero parecchie citt\u00e0 fra cui Coutances, Saint-L\u00f4 e Ferns.&lt;br&gt;In questa situazione, il suo terzo nipote, Egidio, che era favorevole agli inglesi, fu fatto imprigionare, ed in carcere fu strangolato.&lt;br&gt;Suo nipote, Francesco I, mor\u00ec il 17 luglio 1450; il \"Chronicum Britanicum\" riporta che Francesco (\"Franciscus dux Britanni\u00e6\") mor\u00ec il 17 luglio (\"XVI Kal Aug\"), e fu sepolto nella chiesa di Saint-Sauveur a Redon(\"in ecclesia S. Salvatoris de Rothono\") e, non avendo figli maschi viventi, ma solo due figlie, ancora bambine, in virt\u00f9 del Primo trattato di Gu\u00e9rande (il trattato infatti non prevedeva che l'eredit\u00e0 passasse alle figlie femmine quindi n\u00e9 Margherita n\u00e9 Maria poterono ereditare), gli succedette l'altro nipote di Arturo, Pietro, come Pietro II.\nNel 1455, Pietro era ancora senza figli legittimi e, dati i suoi problemi di salute sorse il problema della successione, egli non voleva che la Bretagna cadesse in mani straniere e per questo organizz\u00f2 le nozze fra la nipote Margherita e suo cugino Francesco. Per celebrare l'evento Pietro convoc\u00f2 i nobili bretoni a Vannes dove il 13 novembre 1455 si riunirono nobili, rappresentanti della citt\u00e0 e del clero e tutti furono concordi nel celebrare le nozze. Il matrimonio ebbe quindi luogo tre giorni dopo e venne celebrato nella cattedrale di Vannes dall'arcivescovo Guillaume de Malestroit.\nPietro II mor\u00ec senza eredi nel 1457; il \"Chronicum Britanicum\" riporta che Pietro (\"Petrus dux Britanni\u00e6\") mor\u00ec il 22 settembre (\"XXII mensis septembris\") e gli succedette lo zio Arturo, come Arturo III.\nArturo mor\u00ec il 26 dicembre 1458; il \"Chronicum Britanicum\" riporta che Arturo (\"Arturus dux Britanni\u00e6\") mor\u00ec il 17 luglio (\"XXVII Decembris\"), e fu sepolto nel convento dei certosini presso Nantes(\"in conventu Cartusiensi juxta Nannetum\"), e, non avendo eredi legittimi, gli succedette sul trono bretone il nipote Francesco, conte di \u00c9tampes.\nMatrimoni e discendenza.\nArturo si spos\u00f2 tre volte, ma non ebbe figli legittimi:\nDa un'amante di cui non si conoscono n\u00e9 il nome n\u00e9 gli ascendenti, Arturo ebbe una figlia naturale:"}
{"id": "562131", "revid": "21880", "url": "https://it.wikipedia.org/wiki?curid=562131", "title": "Lathrodectes tredecimguttatus", "text": ""}
{"id": "562134", "revid": "113284970", "url": "https://it.wikipedia.org/wiki?curid=562134", "title": "Pedivella", "text": "Le pedivelle sono degli elementi metallici di forma allungata che collegano il movimento centrale ai pedali delle biciclette e di alcuni ciclomotori. Generalmente una delle due pedivelle (per la quasi totalit\u00e0 dei casi la destra) funge anche da supporto per le corone e prende il nome di guarnitura.\nMateriale.\nPossono essere:\nDescrizione.\nIl punto in cui sono collegate al movimento centrale presentano un foro con il profilo opportuno a seconda del movimento usato, che pu\u00f2 essere quadrato nel caso di perno quadro, oppure un particolare profilo nel caso di perni ISIS o Octalink. Le pedivelle pi\u00f9 vecchie erano fissate al movimento tramite uno spinotto filettato.\nUn altro sistema tornato in voga negli ultimi anni \u00e8 quello dell'azienda giapponese Shimano che ha le pedivelle integrate al movimento centrale.\nDalla parte opposta dell'innesto del movimento centrale vi \u00e8 un foro filettato per i pedali: oggi sono praticamente scomparse altre filettature con il prevalere dello standard inglese (9/16\" x 20 tpi), mentre quello francese (14 x 1.25) \u00e8 molto pi\u00f9 raro.\nMisure.\nLa lunghezza delle pedivelle \u00e8 legata strettamente alla misura del femore del ciclista che le utilizza, generalmente sono prodotte con lunghezze da 165 a 180 millimetri, con scarti di 2,5 mm da misura a misura, tuttavia la maggioranza dei rivenditori dispone solamente di un range ridotto, da 170 a 175, mentre le altre misure sono difficilmente reperibili o solo su ordinazione.\nPer le biciclette da pista si usano generalmente pedivelle pi\u00f9 corte, indicativamente da 165 a 170 millimetri, per evitare il contatto del pedale con le curve paraboliche dei velodromi.\nPedivelle di lunghezza maggiore favoriscono invece una maggiore potenza e sono utilizzate ad esempio in gare a cronometro. Pedivelle particolari sono state usate dal ciclista ceco Ond\u0159ej Sosenka in occasione del Record dell'ora: ben 190 mm."}
{"id": "562137", "revid": "729019", "url": "https://it.wikipedia.org/wiki?curid=562137", "title": "K-5", "text": "Il K-5 (anche conosciuto come RS-1U) e derivati, noto in Occidente con il nome in codice NATO di AA-1 Alkali, \u00e8 un missile aria-aria (in inglese: \"AAM - Air to Air Missile\") di sviluppo e fabbricazione sovietica.\nStoria.\nSviluppo.\nLa decisione di sviluppare un missile aria-aria guidato venne presa per decreto dal Consiglio del Ministri sovietico nel 1951. Il primo aprile dell'anno successivo furono dettate le specifiche tecniche che il nuovo sistema d'arma avrebbe dovuto possedere. Chiamato K-5, ne era previsto l'utilizzo inizialmente sul solo MiG-15, e poi anche sul successore MiG-17. .\nMolto importante, per lo sviluppo di questo sistema d'arma, fu la realizzazione e l'implementazione, a bordo dei caccia sovietici dei radar della famiglia Emerald (soprattutto Emerald ed Emerald-2), che avvenne nei primi anni cinquanta. Questo radar divenne parte integrante del sistema legato al missile K-5. Gli Emerald erano provvisti di due antenne, una per la scoperta ed una per l'inseguimento, e vennero adottato dal MiG-17, MiG-19 e Yak-25.\nLo sviluppo vero e proprio venne seguito dal Dipartimento 23 del KB-1, sotto la direzione del progettista aeronautico Dmitrij L\u00fbdvigovi\u010d Toma\u0161evi\u010d. In un documento questo missile ricevette la designazione di ShM. \u00c8 probabile che la M stia ad indicare \"piccola\" (malaja, in lingua russa) per distinguere l'arma da un altro missile aria-aria antiaereo che il collettivo stava progettando (codificato come ShB, da bol'\u0161oj).\nI primi test furono effettuati presso Novosibirsk gi\u00e0 poco tempo dopo, ma fu solo l'8 ottobre 1953 che si ebbe il primo volo di un K-5, lanciato da un MiG-17 presso il poligono di Vladimirovka, nell'Oblast' di Astrachan'. I test militari si conclusero, positivamente, nel 1956, e l'anno successivo il missile fu immesso in servizio.\nImpiego operativo.\nIn Occidente, questo missile venne conosciuto con la codifica NATO di AA-1 Alkali. Per i sovietici, invece, il missile era noto come Grushin-Tomashevitch RS-1U o RS-2U. Nonostante tutti i suoi problemi e le limitazioni, venne mantenuto in servizio fino agli anni ottanta.\nNella Repubblica Popolare Cinese, ne venne sviluppata una copia, chiamata PL-1.\nDescrizione tecnica.\nIl sistema di guida del K-5 consisteva in due canali radio separati, che rappresentavano le coordinate inviate dal radar Emrald-2 del bersaglio su due piani perpendicolari. Durante l'attacco il pilota doveva controllare il caccia in modo che la traccia radar fosse all'interno, meglio se al centro, dello schermo. Nel caso in cui il missile perdesse il segnale radio con il radar, questo avrebbe continuato la sua corsa in modalit\u00e0 automatica, seguendo il bersaglio scansionando la zona conica anteriore.\nIl sistema di guida si basava su alette canard, cio\u00e8 alette di guida montate anteriormente, di forma quasi triangolare. Della stessa forma geometrica erano anche le ali principali, con il bordo di attacco che aveva un angolo di freccia di 60\u00b0, il bordo d'uscita di \u221212\u00b0. L'aerodinamica era stata progettata da un gruppo di tecnici dello TsAGI facenti capo a P\u00ebtr Petrovi\u010d Krasil'\u0161\u010dikov, e venne adottata anche da altri sistemi d'arma dello stesso tipo sviluppati in quegli anni. .\nLa struttura principale era in alluminio e lega di magnesio, mentre solo il motore a razzo (con propellente solido) era costruito in acciaio. Complessivamente, era costituita da cinque sezioni. Vi era poi un radiodetonatore AR-10, posto dietro al compartimento di guida."}
{"id": "562141", "revid": "174925", "url": "https://it.wikipedia.org/wiki?curid=562141", "title": "Carico limite di esercizio", "text": "Un carico \u00e8 un sistema di forze che possono originare una sollecitazione su una struttura.\nUn carico di stato limite di esercizio \u00e8\nil carico concentrato oppure distribuito che, secondo le previsioni progettuali, porterebbe la struttura ad una condizione preoccupante: tensioni eccessive nei materiali, apertura di vistose fessure ed ingenti deformazioni.\nOltre all'evidente disagio di tipo puramente estetico per gli utenti, questo tipo di situazione pu\u00f2 provocare impedimenti nel consueto utilizzo dei locali.\nL'entit\u00e0 calcolata ha un valore spesso ipotetico, soggetto a margini di errore, soprattutto se la struttura presenta particolari complessit\u00e0. La cautela nei confronti di tali eventualit\u00e0 \u00e8 affidata a vari coefficienti di sicurezza, che trasformano il carico di stato limite ultimo ed il carico limite di esercizio in carico di progetto.\nQuesto termine fa riferimento al metodo degli stati limite,attualmente in vigore e contenuto nell'eurocodice.\nSi misura, a seconda dei casi, in N; N/cm; N/cm\u00b2 o in kgf; kgf/m; kgf/m\u00b2, o altre unit\u00e0 equivalenti."}
{"id": "562147", "revid": "1318658", "url": "https://it.wikipedia.org/wiki?curid=562147", "title": "Parigi-Bercy", "text": ""}
{"id": "562148", "revid": "125215123", "url": "https://it.wikipedia.org/wiki?curid=562148", "title": "Carretto siciliano", "text": "Il carretto siciliano (in siciliano \"carrettu\") \u00e8 un mezzo a trazione equina adibito al trasporto merci, in uso in tutto il territorio siciliano dal XIX secolo fino alla seconda met\u00e0 del XX secolo, quando divenne obsoleto a causa della crescente motorizzazione del lavoro nelle campagne. Costruito con diverse qualit\u00e0 di legno, spesso fregiato da intagli bucolici e sgargianti decorazioni pittoriche, al giorno d'oggi \u00e8 divenuto oggetto d'arte artigianale, nonch\u00e9 uno dei simboli dell'iconografia folcloristica siciliana.\nStruttura.\nIl carretto \u00e8 composto dal \"fonnu di c\u00e0scia\", cio\u00e8 il pianale di carico prolungato anteriormente e posteriormente da due \"tavul\u00e0zzi\", sul quale sono montati parallelamente due \"mascidd\u00e0ri\" (dal siciliano \"mascidda\", \"mascella\") ovvero le sponde fisse del carretto, e un \"putt\u00e8ddu\" (portello posteriore) removibile per agevolare le operazioni di carico e scarico. Ogni \"masciddaru\" \u00e8 suddiviso equamente in due \"scacchi\" (i riquadri in cui vengono dipinte le scene), nel \"putteddu\" invece vi \u00e8 uno scacco centrale fra due scacchi pi\u00f9 piccoli. Gli scacchi sono divisi da un segmento verticale che congiunge i pannelli al \"fonnu di cascia\": 6 in legno chiamati \"barr\u00f9ni\" equamente divisi fra \"masciddari\" e \"putteddu\", due in metallo denominati \"centuni\" presenti solo sui \"masciddari\".\nQuesta sezione \"contenitiva\" sormonta il gruppo portante del carretto chiamato \"tra\u00ecno\", il quale comprende le \"aste\" e la \"cascia di fusu\", a sua volta costituita da una sezione di legno intagliato sormontata da un arabesco di metallo. Nei carretti \"alla patrun\u00e0li\" meno pregiati, la preziosa \"cascia di fusu\" viene sostituita dalle balestre.\nFra le \"aste\" sotto i \"tavulazzi\" vengono montate due parti in legno chiamate \"chiavi\", una anteriore ed una posteriore. La prima altro non \u00e8 che una semplice barra ricurva, la seconda invece consiste in un bassorilievo intagliato rappresentante una scena, solitamente cavalleresca, che pu\u00f2 assumere diversi gradi di pregevolezza.\n \nCiascuna delle due ruote \u00e8 composta da 12 raggi definiti in siciliano \"iamm\u00f2zzi\" (\"iammi\", \"gambe\") che congiungono il mozzo al cerchione, spesso arricchiti da intagli a fitte sezioni parallele (\"imp\u00f2sti\") o addirittura soggetti scolpiti quali fiori, aquile, sirene, o teste di paladino.\nStili del carretto.\nIl carretto assume caratteristiche diverse a seconda della zona in cui viene prodotto.\nNel palermitano il carretto presenta sponde trapezoidali, una tinta di fondo gialla e decorazioni prevalentemente geometriche. I temi rappresentati sugli scacchi variano tra cavalleresco e religioso, realizzati nelle tonalit\u00e0 basilari del rosso, del verde, del giallo e del blu, le sfumature sono ridotte all'essenziale e la prospettiva bidimensionale. Spesso nel palermitano le balestre sono preferite alla \"cascia di fusu\", intagli e pitture mantengono l'aspetto naif tipico del carretto siciliano.\nNel catanese le sponde sono rettangolari, la tinta di fondo rossa come la lava dell'Etna e gli intagli e le decorazioni si presentano pi\u00f9 ricercati e meglio rifiniti, allontanandosi dallo stile semplice del palermitano per ricercare una raffinatezza maggiore. nelle produzioni pi\u00f9 moderne i quadri contemplano la tridimensionalit\u00e0 prospettica, la gamma di tonalit\u00e0 si arricchisce e le sfumature e i chiaroscuri si fanno pi\u00f9 incisivi.\nMeno conosciuto \u00e8 lo stile Vittoria, in cui il carretto presenta una struttura simile al catanese, riprende il rosso come colore di fondo, ma nelle tonalit\u00e0 si distingue per la sua caratteristica gradazione scura. Le pennellate, sia nei quadri che nelle decorazioni, sono caratterizzate da un tratto netto, \"istintivo\", in contrapposizione alla ricercata pennellata sfumata del catanese.\nEsiste anche uno stile trapanese, che per\u00f2 non ha raggiunto la stessa diffusione del palermitano e del catanese.\nLe maestranze del carretto.\nSono ormai rari i maestri (\"mastri\") che mantengono vivo il carretto siciliano. Alla sua realizzazione partecipano diversi artigiani, ciascuno col proprio mestiere. La prima fase \u00e8 competenza del \"carradore\", colui che costruisce il carretto e ne intaglia i fregi. Altro compito importante del carradore \u00e8 la ferratura della ruota, pratica particolarmente pittoresca. In provincia di Catania, a Belpasso, lavora \"l'ultimo carradore\", il maestro Alfio Pulvirenti, che applica ancora l'arte del legno tramandata dai suoi avi maestri.\nLa seconda fase \u00e8 affidata al fabbro, che forgia le parti metalliche quali i \"centuni\", le estremit\u00e0 delle aste e il pregiato arabesco della \"cascia di fusu\".\nQuando la costruzione del carretto \u00e8 ultimata il lavoro passa al pittore, che veste il carretto di colore e vivacit\u00e0. Egli esegue inoltre i quadri rappresentanti le gesta cavalleresche, mitologiche, storiche o romanzesche che caratterizzano il carretto siciliano.\nPatria indiscussa del carretto siciliano \u00e8 la cittadina di Aci Sant'Antonio (CT), che vanta il nome di pittori di carretti quali Domenico di Mauro, Raimondo Russo e Nerina Chiarenza, Antonio Zappal\u00e0, il maestro Salvo Nicolosi allievo della bottega dei maestri, e il pittore anch'egli sant'antonese Gaetano Di Guardo autore di scene dalle gesta cavalleresche come l'antica \"scuola\" dei mastri artigiani prevede apportando al tempo stesso uno stile pittorico personale e autonomo. In provincia di Catania, a Giarre, opera un giovane maestro pittore, Damiano Rotella, che custodisce la pittura catanese nella variante ionico-etnea.\nIn provincia di Messina, a Santa Teresa di Riva, opera il maestro pittore, Giovanni Remato, artista della scuola ionica messinese. \nNella cittadina di Barrafranca dell'ennese, vive Roberto Caputo, artista poliedrico che spazia ampiamente dallo \"stile palermitano\" allo \"stile catanese\".\nA Ragusa lavora il maestro Biagio Castilletti che, oltre alla pittura, applica un altro mestiere relativo al carretto in via di estinzione: il bardatore, colui che produce le bardature dei cavalli. Il mestiere del bardatore, ovvero il sellaio, siddunaro, contempla la lavorazione del cuoio e dei ricami che affiancano il piumaggio di cui viene vestito il cavallo, richiamando i colori e i soggetti del carretto. A Catania un esponente di questo mestiere \u00e8 il maestro Francesco Giustolisi. Negli ultimi anni, nella provincia di Catania, nel paese di Patern\u00f2 spicca il nome del giovane artista Alessandro Forte che insieme al fratello Gabriele Forte e la moglie Flavia Pittal\u00e0 mandano avanti con coraggio e determinazione la decorazione sul Carretto Siciliano creando grandi capolavori.\nIl carretto siciliano, sebbene in via di estinzione, esiste ancora. A Campobello di Licata si tiene, sin dal 1737, \"La Rietina\",dove sfilano per la cittadina i carretti siciliani tradizionali trainati da cavalli addobbati e accompagnati da gruppi folkloristici. Si svolge ogni anno ad agosto durante la ricorrenza della festa della Madonna dell'Aiuto, (la \"Beddra Matri di l'Aiutu\") e vede la partecipazione di oltre un centinaio di carretti provenienti non solo dall'hinterland Agrigentino ma bens\u00ec dall'intera Regione siciliana. A Canicatt\u00ec in occasione della festa del Santissimo Crocifisso che si celebra il 3 maggio, si svolge una manifestazione: \"La Rietina\" dove sfilano per la citt\u00e0 decine di carretti siciliani tradizionali. A Terrasini, nell'area metropolitana di Palermo, a Bronte, in provincia di Catania, e a Vittoria (Italia) esistono diversi \"Musei del Carretto Siciliano\". A Vizzini e a Trecastagni annualmente si organizzano sfilate dedicate al carretto siciliano.\nA Barrafranca (EN), in occasione della celebrazione della festa della compatrona Maria Santissima della Stella (8 settembre), si assiste alla tradizionale sfilata dei \"RITINI\", ossia cavalli e carretti bardati che portano in offerta grano. \nA Dattilo (TP) annualmente si svolge una manifestazione ogni prima domenica di ottobre: dove sfilano per tutto il paese carretti siciliani trainati da cavalli, distribuendo ai partecipanti vino e 'miliddi' (biscotti tipici).\nLo si pu\u00f2 trovare ancora nei centri storici della Sicilia come attrattiva per turisti, durante eventi popolari quali sfilate, esposizioni e feste pubbliche, nelle cerimonie folcloristiche e, soprattutto, nelle botteghe degli ultimi artigiani del carretto."}
{"id": "562150", "revid": "63945", "url": "https://it.wikipedia.org/wiki?curid=562150", "title": "U.S. Open", "text": ""}
{"id": "562151", "revid": "63945", "url": "https://it.wikipedia.org/wiki?curid=562151", "title": "U.S. Open (tennis)", "text": ""}
{"id": "562154", "revid": "122197699", "url": "https://it.wikipedia.org/wiki?curid=562154", "title": "Comuni della Polonia", "text": "Il comune (\"gmina\", al plurale \"gminy\") \u00e8 il terzo livello della suddivisione amministrativa della Polonia. Al 1\u00ba gennaio 2019 la Polonia contava 2.477 comuni.\nCi sono tre tipi di comuni in Polonia:\nIl capoluogo di un comune rurale pu\u00f2 talvolta essere un distinto comune urbano e quindi non fa parte del territorio del comune di cui \u00e8 capoluogo; a volte ha anche un nome diverso dal comune rurale ma pi\u00f9 spesso \u00e8 omonimo. Per esempio, la citt\u00e0 di Zielona G\u00f3ra (comune urbano) \u00e8 anche capoluogo del distinto comune rurale di Zielona G\u00f3ra.\nOrdinamento.\nIl potere legislativo di ogni comune \u00e8 svolto dal consiglio comunale eletto (\"rada gminy\" o \"rada miasta\" nelle citt\u00e0). Il potere esecutivo \u00e8 detenuto dal sindaco eletto direttamente dai cittadini. Questo assume il nome di \"w\u00f3jt\" nei comuni rurali, \"burmistrz\" nella maggior parte dei comuni urbani e urbano-rurali, \"prezydent\" nelle citt\u00e0.\nLista dei comuni della Polonia.\nLa Polonia conta 306 comuni urbani, 602 comuni urbano-rurali e 1.571 comuni rurali. La Slesia conta il maggior numero di comuni urbani (49), la Grande Polonia il maggior numero di comuni urbano-rurali (90), la Piccola Polonia il maggior numero di comuni rurali (229).\nI 2.479 comuni della Polonia sono distinti in tre tipologie (comuni urbani, urbano-rurali e rurali) e distribuiti nei 16 voivodati come segue. \n dei voivodati:&lt;br&gt;\nDS: Bassa Slesia (\"Dolno\u015bl\u0105skie\"), KP: Cuiavia-Pomerania (\"Kujawsko-Pomorskie\"), LU: Lublino, LB: Lubusz,&lt;br&gt; LD: \u0141\u00f3d\u017a, MZ: Masovia (\"Mazowieckie\"), MA: Piccola Polonia (\"Ma\u0142opolskie\"), OP: Opole,&lt;br&gt; PK: Precarpazi (\"Podkarpackie\"), PD: Podlachia (\"Podlaskie\"), PM: Pomerania (\"Pomorskie\"), SL: Slesia (\"\u015al\u0105skie\"),&lt;br&gt; SW: Santacroce (\"\u015awi\u0119tokrzyskie\"), WN: Varmia-Masuria (\"Warmi\u0144sko-Mazurskie\"), WP: Grande Polonia (\"Wielkopolskie\"), ZP: Pomerania Occidentale (\"Zachodniopomorskie\").\nSigle dei tipi di comune:&lt;br&gt;\nm: miejska (comuni urbani), mw: miejsko-wiejska (comuni urbano-rurali), w: wiejska (comuni rurali)."}
{"id": "562156", "revid": "287204", "url": "https://it.wikipedia.org/wiki?curid=562156", "title": "Classe Tromp (fregata)", "text": "La classe Tromp era una classe di fregate missilistiche della marina militare olandese, composta da due unit\u00e0 (\"Tromp\" (F 801) e \"De Ruyter\" (F 802)) costruite tra il 1971 e il 1974 e poi dismesse all'inizio degli anni 2000.\nStoria.\nLe due fregate missilistiche \"Tromp\" e \"De Ruyter\" erano le componenti di questa classe di navi, che hanno rappresentato il meglio della progettazione della cantieristica olandese durante la Guerra Fredda.\nLo scafo era a ponte continuo, con un bordo libero mediamente elevato ma senza castello prodiero. Le sovrastrutture erano state sviluppate notevolmente, anche perch\u00e9 le unit\u00e0 erano state previste come navi comando per lo staff di un ammiraglio. La flotta olandese ha avuto una ripartizione di tre gruppi di ricerca antisommergibile, due dei quali comandati dalle Tromp, e il terzo con le due unit\u00e0 della Classe Van Heisembeck che si alternavano al comando; cos\u00ec le Tromp erano state pensate per operare come navi di comando piuttosto, nonostante la potenza di fuoco, che come navi di combattimento di prima linea. Per l'impiego di navi combattenti erano previste le unit\u00e0 classe Kortenaer, pi\u00f9 piccole e veloci.\nLa sovrastruttura era caratteristica, con quattro ponti sopra il ponte di coperta, e sormontata da un'immensa cupola di protezione per il radar SPS-01 tridimensionale da scoperta aerea, costituita da una struttura in materiale dielettrico, grigio chiaro come il resto della nave. Come i cacciatorpediniere italiani classe Audace, le sovrastrutture erano state suddivise in due blocchi, ma il primo era molto grande e lungo, con due ponti che corrono per circa due terzi della lunghezza della nave. L'albero dell'elettronica minore era sistemato dietro la cupola con i fumaioli in mezzo, costituiti da due elementi inclinati all'esterno, paralleli tra di loro, con una simile disposizione alle fregate MEKO 200. La sovrastruttura prodiera terminava poco dietro, con i radar di illuminazione per i missili SM-1MR. La differenza tra le Tromp e gli Audace, a parte la cupola del radar (che rendeva le navi simili alle due fregate classe Suffren francesi) era soprattutto nella disposizione dei radar: nel caso delle navi italiane vi era un blocco poppiero delle sovrastrutture pi\u00f9 lungo, con la presenza della coppia di radar e anche del sistema SPS-40 tridimensionale su di un albero; le navi olandesi invece non avevano questi radar: non avevano il solito equipaggiamento radar bidimensionale+radar tridimensionale a pi\u00f9 corto raggio, ma solo un radar tridimensionale a lungo raggio, che forniva i dati ai due radar guidamissili SPG-51. A parte questo, la sovrastruttura poppiera, un blocco relativamente piccolo, aveva nondimeno sia il lanciamissili Mk 13 per 40 SM-1MR Standard, che un hangar per un elicottero. Il tipo di elicottero usato era il Westland Lynx nelle versioni olandesi SH-14B o C.\nL'apparato motore era uguale a quello delle Kortenaer, ma leggermente depotenziato. Per le andature di crociera vi erano due Rolls Royce Tyne, per le alte velocit\u00e0 due Olympus della stessa ditta britannica: entrambe erano turbine di provenienza aeronautica, ripartite su due assi e azionabili in alternativa un gruppo all'altro (COGOG, \"combinato gas o gas\"), e non in contemporanea. Questo apparato motore che non contemplava diesel di crociera era anche lo stesso adottato per le fregate Type 22 britanniche del primo e secondo lotto.\nIl sistema d'arma comprendeva un lanciamissili Standard SM-1MR con 40 armi, come dotazione standard, anche se il radar a lungo raggio tridimensionale olandese aveva sostituito i due normalmente in uso (tridimensionale a medio raggio e bidimensionale a lungo); per la protezione antiaerea vi erano otto lanciatori per missili AIM-7 Sparrow del tipo NATO a ricarica manuale, con 60 armi. Un radar di tiro WM-25 \u00e8 sistemato davanti alla plancia, in una cupola sferica, due piani sotto le plance, ma un piano sopra la tuga del lanciamissili Sea Sparrow. Non vi \u00e8 invece un radar dedicato alla torretta di artiglieria anteriore, con un impianto binato di cannoni Bofors da 120\u00a0mm.\nLe fregate Tromp erano sia le navi di comando che quelle antiaeree di difesa di area del gruppo operativo antisommergibile. I missili antinave AGM-84 Harpoon da 110\u00a0km erano sistemati davanti ai fumaioli e avevano una capacit\u00e0 di impiego antinave a lungo raggio. L'insieme di missili Sea Sparrow, SM-1MR e Harpoon, i tre tipici sistemi missilistici americani, avevano dato a queste unit\u00e0, di dislocamento e dimensioni praticamente uguali a quelle degli Audace ma sensibilmente pi\u00f9 lente a motivo di una potenza motrice minore, una potenza valida per la maggior parte delle circostanze. Il sonar era presente peraltro solo nel modello a scafo, ma in due tipi diversi. Le capacit\u00e0 antisommergibili non erano quindi molto consistenti.\nLe Tromp hanno svolto la loro funzione di navi comando dei gruppi di ricerca antisommergibili nell'oceano Atlantico; essendo piuttosto ingombre di armi, non hanno avuto molti aggiornamenti, ma almeno uno, che ha visto l'aggiunta di un sistema CIWS Goalkeeper da 30\u00a0mm per potenziare le capacit\u00e0 di difesa aerea \u00e8 avvenuto."}
{"id": "562160", "revid": "838137", "url": "https://it.wikipedia.org/wiki?curid=562160", "title": "Carico limite", "text": "Un carico nell'ingegneria strutturale \u00e8 un sistema di forze applicate che possono originare una deformazione e conseguente stato di sollecitazione in una struttura.\nUn carico limite comporta il raggiungimento di una situazione particolarmente critica per l'opera intera o parte di essa.\nUna consapevole ed attenta analisi strutturale ha proprio la funzione di evitare il verificarsi di questi inconvenienti.\nSecondo il metodo degli stati limite, il carico limite si distingue fondamentalmente in due tipologie:\nIn entrambi i casi si studia il carico concentrato oppure distribuito che, secondo le previsioni progettuali, porterebbe la struttura ad una condizione indesiderata, che va dalla semplice deformazione eccessiva (con pregiudizio all'accessibilit\u00e0 e vivibilit\u00e0, o anche solo con problemi estetici) al danno pericoloso per la resistenza e stabilit\u00e0 della struttura e per l'incolumit\u00e0 delle persone che vi sono all'interno.\nLe entit\u00e0 calcolate hanno un valore spesso ipotetico, soggetto a margini ampi di errore, soprattutto se la struttura presenta particolari complessit\u00e0. La cautela nei confronti di tali eventualit\u00e0 \u00e8 affidata a vari coefficienti di sicurezza, che trasformano il carico limite in carico di progetto.\nQuesto termine fa riferimento al metodo degli stati limite,attualmente in vigore e contenuto nell'eurocodice.\nSi misura, a seconda dei casi, in Newton o in Pascal, e relativi multipli e sottomultipli."}
{"id": "562163", "revid": "648716", "url": "https://it.wikipedia.org/wiki?curid=562163", "title": "Classe Kortenaer", "text": "Le fregate lanciamissili olandesi della Classe Kortenaer sono state realizzate pressoch\u00e9 simultaneamente alle Bremen tedesche, con cui sono state progettate in base ad un programma comune. Le esigenze sono state anche qui quelle di sostituire vecchi tipi di navi, i vecchi caccia Holland e Friesland, dodici navi da sostituire con altrettante unit\u00e0.\nCaratteristiche.\nL'allestimento di massima \u00e8 similare tra le due classi, con le Kortenaer che sono leggermente pi\u00f9 larghe ma molto pi\u00f9 pesanti.\nLa principale differenza \u00e8 l'apparato motore, che nelle unit\u00e0 tedesche \u00e8 del tipo CODOG, mentre sulle Kortaener \u00e8 del tipo COGOG basato su turbine a gas inglesi RR, con due turbine per l'andatura di crociera e due turbine per l'andatura ad alta velocit\u00e0.\nPer il resto, le navi sono strutturalmente simili a quelle tedesche, con un ponte unico, scafo basso, lanciamissili antinave Harpoon dietro la plancia comando e davanti all'antenna di mezza nave, del tutto diversa da quella delle Bremen.\nL'elettronica \u00e8 diversa in alcuni aspetti, con i lanciatori inglesi Corvus, per chaff/flare/decoy, anzich\u00e9 americani come sulle Bremen, un sistema ESM sphinx diverso, sostituito da un sistema ECM Ramses nelle ultime unit\u00e0. Per il resto, i due radar di controllo tiro WM25 e STIR sistemati anteriormente, un radar di scoperta aerea/superficie LW-08 a mezza nave, un sonar a scafo SQS-505 (di tipo diverso rispetto alle Bremen), due lanciasiluri binati e due elicotteri, sono sostanzialmente simili con quelli delle Bremen.\nUn'altra importante differenza \u00e8 quella che le navi olandesi hanno quasi subito installato un CIWS Goalkeeper, che con una gittata max di 3000m, proiettili da 400gr e cadenza di 4200c.min, \u00e8 capace di superare la maggior parte dei CIWS di altri tipi (Phalanx, 3000c, min, 1500m, peso proiettile 100gr.) e trova sistemazione sopra l'hangar ed \u00e8 dotato di un radar di scoperta ed un radar di tiro con 1500 colpi di pronto impiego.\nIl CIWS ha migliorato nettamente le capacit\u00e0 di difesa contro missili antinave, con una copertura a 360\u00b0 con armi antieree. Per il resto, il cannone da 76/62mm (85c.min su un raggio di 6\u20137\u00a0km) e un lanciamissili Sea Sparrow (24 armi da mach 2,5 e gittata di 15 o pi\u00f9 km) sono sistemati a prua, come sulle navi tedesche.\nLe Kortenaer sono state ordinate in massa, di cui otto nel 1974 e altre quattro nel 1976. Durante la fase di costruzione due unit\u00e0 sono state vendute alla Marina greca, che ha finalmente ottenuto con tale acquisto le sue prime fregate missilistiche. Le due unit\u00e0, che erano state impostate con i nomi \"Pieter Florisz\" (F-812) e \"Witte de With\" (F-813) vennero ribattezzate rispettivamente \"Elli\" (F450) e \"Limnos\" (F451) costituendo nella Marina Greca la Classe Elli e vennero allestite con delle modifiche nell'armamento rispetto alle gemelle olandesi, con un secondo cannone da 76/62mm a poppa sul cielo dell'hangar e il CIWS Phalanx in sostituzione del Goalkeeper.\nL'Iran aveva ordinato otto Kortenaer, ma il contratto venne annullato in seguito alla Rivoluzione iraniana del 1979.\nLe Jackob van Heemskerck.\nLe due navi vendute alla Grecia sono state sostituite da due ulteriori navi, che per\u00f2 ebbero un allestimento antiaereo. Come sulle classi di fregate americane si \u00e8 cercato di sfruttare le generose dimensioni dello scafo per ospitare un sistema d'arma antiaereo. Nacquero cos\u00ec le Jackob Van Heemskerck, che hanno numerose differenze, quali l'eliminazione dell'hangar e del cannone da 76/62mm e l'installazione del sistema missilistico antiaereo a lungo raggio SM-1MR, oltre a modifiche all'elettronica di bordo. Lo scafo e il dislocamento dei due tipi \u00e8 praticamente identico, cos\u00ec come l'apparato motore.\nLe due unit\u00e0 vennero impostate con i nomi e le matricole delle unit\u00e0 vendute alla Grecia, ma la prima durante la fase di costruzione venne ribattezzata \"Jacob van Heemskerk\" e cos\u00ec il nome \"Pieter Florisz\" venne assegnato ad un'altra unit\u00e0 in costruzione con il nome \"Willem van der Zaan\".\nServizio.\nLe Kortenaer sono state progressivamente sostituite dalle Fregate Multiruolo della classe Karel Doorman e dopo essere state dismesse otto unit\u00e0 sono state vendute alla Marina Greca dove hanno affiancato le due unit\u00e0 \"Elli\" (F450) e \"Limnos\" (F451) che la Grecia aveva acquistato all'inizio degli anni ottanta e due agli Emirati Arabi Uniti, dove dopo essere state ribattezzate Al Emirat e Dubai, sono state poi trasformate in yacht di lusso e ribattezzate \"Swift 141\" and \"Swift 135\".\nLe unit\u00e0 antiaeree classe Jakob van Heemskerck sono state dismesse e vendute al Cile dove sono entrate in servizio tra il 2005 e il 2006."}
{"id": "562164", "revid": "1534511", "url": "https://it.wikipedia.org/wiki?curid=562164", "title": "Classe d'Estienne d'Orves", "text": "Le navi type A69 o classe d'Estienne d'Orves sono un progetto di avvisi/corvette relativamente moderni, idonei per la caccia antisommergibile, il pattugliamento marittimo e costiero, la scorta, ma anche per interventi oltremare (utilizzandole come una sorta di cannoniere coloniali moderne), di realizzazione francese. \u00c8 stata ideata per sostituire vecchie unit\u00e0 che prestavano servizio di seconda linea e nelle acque dei territori oltremare che, per quanto ridotti, sono pur sempre sparsi in un'area molto vasta del globo.\nTra il 2011 e il 2017, gli avvisi francesi classe d'Estienne d'Orves sono stati \"alleggeriti\" (in particolare con il ritiro dei missili Exocet), per sostituire i pattugliatori type 400, e riclassificati \"Patrouilleurs de Haute Mer\" (PHM), ovvero pattugliatori d'alto mare (pur conservando il pennant number \"F\"); le navi resteranno in servizio fino al 2027.\nStoria.\nImpiego.\nClassificate \"avvisi scorta costieri\", esse sono usate per mostrare la bandiera oltremare, pattugliamento costiero, ruoli generali di seconda linea, e se necessario hanno alloggi per 17 uomini di un plotone di fanteria di marina, per interventi fuori area, protezione traffico, ecc., e azioni antipirateria, una poco nota piaga dei mari tropicali (l'armamento potente e l'aspetto assai minaccioso, oltre ai fanti di marina a bordo, rendono queste navi ideali per tale compito). L'entrata in servizio ha avuto luogo a partire dal 1976, ma le navi pi\u00f9 recenti, introdotte in linea in tempi assai rilassati, sono del 1984. Per dare un'idea delle differenze tra marine, per compiti non tanto dissimili, nello stesso arco di tempo di 17 avvisi A69 francesi [da di dislocamento a pieno carico], la United States Navy immetteva in linea 51 fregate della classe Oliver Hazard Perry [da di dislocamento a pieno carico].\nOrdinate dalla Marina francese, altre tre sono state vendute all'Argentina e usate anche nella guerra delle Falklands. Una di queste navi, la \"Guerrico\" (P 2), venne usata per l'attacco iniziale a Grytviken nella Georgia del Sud, e sub\u00ec qualche danno dal fuoco delle truppe inglesi, con armi leggere e persino controcarro.\nOramai la gran parte delle unit\u00e0, a far tempo dal 1995, avrebbero dovuto essere state radiate, per lo pi\u00f9 sostituite dalle Flor\u00e9al, che hanno dalla loro essenzialmente il ponte per l'elicottero, considerato una necessit\u00e0 ineludibile per le missioni assegnate a queste nuove unit\u00e0. In pratica a partire dal 1997 solo otto corvette erano state poste fuori servizio, e a dimostrazione della validit\u00e0 di queste robuste cannoniere, hanno trovato estimatori esteri, tanto che sei delle otto unit\u00e0 poste in disarmo dai francesi stanno vivendo una seconda vita nella marina turca, che come al solito non disdegna di accettare in servizio anche navi di seconda mano.\nSicuramente il progetto poteva avere un armamento diverso se le necessit\u00e0 lo avessero richiesto, per esempio un lanciamissili Crotale al posto del lanciarazzi \"ASW\" sarebbe stato perfettamente fattibile, per dare un miglioramento alle capacit\u00e0 di difesa aerea a scapito della capacit\u00e0 antisommergibile, mentre un'alternativa avrebbe potuto essere un hangar telescopico per elicotteri, ma nessun'altra versione \u00e8 stata realizzata o modificata successivamente.\nL'unica aggiunta \u00e8 stata, almeno su diverse unit\u00e0, quella di un lanciatore missilistico leggero Simbad, con una rampa binata manuale per i missili Mistral, che negli anni novanta alcune navi hanno avuto per migliorare la difesa aerea, ma a scapito del lanciarazzi ASW di grosso calibro, pi\u00f9 per l'obsolescenza del sistema che per necessit\u00e0 di spazio. Nell'occasione \u00e8 stata installato anche un sistema di comunicazioni satellitare Syracuse, la cui assenza costituiva una carenza assai grave quando le navi erano impiegate lontano dalla madrepatria.\nA69 vs. Grisha.\nQueste due classi di corvette sono simili in dimensioni e tonnellaggio, ma assai differenti in termini di concezione operativa, per cui la comparazione tra queste due classi pu\u00f2 aiutare a capire le differenze di tecnologie e filosofie d'impiego. Lo scafo \u00e8 di simili fattezze, almeno per quello che riguarda, oltre la massa, le fiancate che hanno a mezza nave la murata dello scafo tutt'uno con le pareti delle sovrastrutture.\nArmamento: le A69 hanno un potente cannone a prua, calibro 100\u00a0mm, piuttosto che armi di calibro inferiore da 57\u00a0mm a poppa, e 2-4 missili Exocet mare-mare al posto del lanciatore SA-N 4, per cui si pu\u00f2 dire che l'impostazione delle navi francesi \u00e8 molto pi\u00f9 votata al combattimento antinave che alla propria autodifesa.\nIn realt\u00e0 la velocit\u00e0 \u00e8 troppo bassa per assicurare prestazioni ottimali in combattimento contronave. Le Grisha hanno invece una velocit\u00e0 elevatissima, ma effettivamente pensata per l'inseguimento di sottomarini nemici, secondariamente per le manovre di difesa aerea, e solo eccezionalmente per combattimenti antinave. Peraltro, tutte le armi di bordo sono utilizzabili nel ruolo antinave ed esistono predisposizioni per mine, le pi\u00f9 pericolose e asimmetriche delle armi navali.\nRestano in comune i lanciarazzi ASW, uno pesante contro due medi, e tubi di lancio per siluri pesanti.\nNell'insieme queste corvette, pi\u00f9 lente ma forse con maggiore autonomia delle 'Grisha', hanno maggiore vocazione antinave, secondariamente ASW e solo in ultima priorit\u00e0 antiaerea mentre nel caso delle 'Grisha' l'ordine di importanza \u00e8: ASW/AAW/ASuW.\nCome armi e sensori la differenza \u00e8 molto notevole, come concezione di impiego le navi francesi sono unit\u00e0 per impiego oltremare, difficilmente integrabili con squadre di prima linea, mentre le unit\u00e0 russe sono capaci di combattere in azioni di un certo livello, ma principalmente si tratta di unit\u00e0 per la difesa costiera, nel senso che le coste di cui sono preposte a interessarsi sono quelle della madrepatria.\nCaratteristiche.\nLa struttura, con il suo scafo molto tozzo e le sovrastrutture basse e larghe concentrate per lo pi\u00f9 in una tuga a mezzanave con le pareti in comune con quelle laterali dello scafo, \u00e8 stata studiata per semplificare i problemi di produzione e per assicurare la tenuta del mare in condizioni oceaniche, cercando di rendere migliore possibile la stabilit\u00e0 e la resistenza al mare grosso di questi piccoli bastimenti.\nEfficaci nei compiti ASW e sufficientemente armate nella lotta antinave, meno valide nella lotta contraerei, queste navi sono state intese soprattutto come cannoniere economiche da impiegare in lunghi pattugliamenti oltremare, come una sorta di navi coloniali. Per questo hanno anche predisposizioni per alloggiare, per periodi prolungati, 17 marines in aggiunta all'equipaggio normale. \nPropulsione.\nL'apparato di propulsione \u00e8 basato su motori Diesel, per assicurare un'elevata autonomia ma senza pretese in termini di velocit\u00e0 massima, dovendo far fronte a missioni di lunga durata, spesso fuori del Mediterraneo. La potenza dei tre generatori elettrici \u00e8 invece di 840 kWh (320 x 2 dei principali + 200 addizionali). I motori Diesel, relativamente poco potenti hanno consumi ridotti e facile manutenzione.\nElettronica di bordo.\nLe antenne elettroniche, di poco ingombro, sono per lo pi\u00f9 sistemate in un traliccio a centro nave, dove si trova il radar di scoperta principale, combinato aerea/superficie e le antenne radio. Il radar di tiro \u00e8 posizionato davanti a quest'albero, e il terzo radar, quello di navigazione, \u00e8 sopra la plancia di comando. Le apparecchiature di bordo comprendono un sonar a scafo di alta frequenza e raggio d'azione non elevato, che d\u00e0 una limitata capacit\u00e0 antisommergibile in collegamento con le armi di bordo.\nNon sono state trascurate le dotazioni difensive, per quanto fossero inizialmente limitate, probabilmente, alla sola apparecchiatura di intercettazione elettronica ESM. In ogni caso, la dotazione attuale comprende anche un paio di lanciatori di chaff/bengala \"Dagaie\", dotazione standard per la marina francese, e un SLQ-25 Nixie, sistema statunitense per ingannare i siluri. Questo consiste in una sorta di \"pesce\" trainato che genera rumore attirando le teste di ricerca acustiche, ma funziona essenzialmente contro i lanci di poppa, e solo parzialmente contro quelli di lato. Ne esiste un unico esemplare anzich\u00e9 due (come al solito) per cui non \u00e8 molto affidabile se venisse lanciata una coppiola di siluri (peraltro, in genere i sistemi come questo vengono filati uno alla volta).\nUn'altra cosa da tenere presente \u00e8 il fatto che in tal modo la nave pu\u00f2 farsi localizzare in situazioni che altrimenti non la vedrebbero individuata, producendo rumore aggiuntivo. I decoy trainati antisiluro sono la difesa pi\u00f9 adatta e forse anche l'unica, visto che \u00e8 quasi impossibile scoprire in tempo utile le torpedini in arrivo, e quindi tanto vale tendere subito un'esca che le svii dall'individuazione della nave, sperando che lo centrino in pieno o gli passino vicino, perch\u00e9 il Nixie ha probabilmente anche un sistema per simulare il campo magnetico di una nave, attivando le spolette di prossimit\u00e0 dei siluri.\nL'unico risultato che questi sistemi hanno ottenuto in guerra, a parte le esperienze dell'ultima guerra mondiale quando dispositivi come il Foxer (una semplice gabbia metallica con tubi all'interno, trainata dalle navi) vennero inventati per rispondere ai siluri acustici tedeschi, ha visto un'involontaria conferma della loro efficacia durante la guerra delle Falkland.\nIn tale situazione, diversi siluri antisommergibile lanciati contro sospetti sottomarini argentini si diressero contro le esche delle navi da guerra inglesi, distruggendole (in altri casi, invece, si sono diretti contro sventurate balene, perch\u00e9 i mari meridionali sono gli unici che conservano una ricca fauna di cetacei giganti).\nIn ogni caso, le esche per quanto pochissimo note, sono una delle componenti che rendono difficile calcolare gli esiti della guerra navale moderna, ma la minaccia dei siluri autoguidati \u00e8 tale che anche piccole unit\u00e0 come le A69 ne hanno avuto in dotazione (anche perch\u00e9, con la loro modesta velocit\u00e0 sarebbero altrimenti fin troppo facili bersagli).\nIn termini di coordinazione delle operazioni, non risulta che le A69 abbiano ricevuto un sistema di combattimento di moderna concezione, per cui tutto quello che possono ottenere \u00e8 ottenuto in maniera tradizionale, con gli operatori che controllano gli strumenti, tracciano rotte sul tavolo tattico, eseguono le missioni di ricerca, ma senza integrazione tra i vari sottosistemi e sensori, per cui i tempi di risposta alle minacce e la coordinazione ottimale nell'uso dei sensori sono assai peggiori di quanto accade con navi equipaggiate in maniera moderna. La mancanza di sistemi data-link sul tipo NTDS e apparati satellitari \u00e8 un limite non indifferente ma, vista l'epoca e la categoria, queste corvette difficilmente avrebbero potuto essere meglio equipaggiate per i loro compiti.\nArmamento.\nL'armamento verte su di una torretta Compact dal calibro di 100 mm, che \u00e8 sistemata a prua, sul ponte di coperta. Si tratta di un cannone di tipo leggero, dal peso di 17 tonnellate, molto potente ed efficiente, (60 colpi/min, 13\u00a0km di gittata, 13\u00a0kg di peso per i proiettili) per una nave di poco oltre le mille tonnellate, in genere armate solo con cannoni al massimo di 76\u00a0mm di calibro. Le mitragliere da 20\u00a0mm sono sulle sovrastrutture, a circa met\u00e0 nave. Oltre a questo armamento, esistono su molte corvette anche quattro mitragliatrici da 12,7\u00a0mm singole e talvolta anche un lanciamissili binato Simbad per missili SAM portatili Mistral, efficienti ordigni da 20\u00a0kg e autoguida all'infrarosso, uno dei prodotti di punta dell'industria missilistica transalpina.\nPer essere una corvetta di seconda linea, usata spesso per azioni oltremare (come dimostra la predisposizione per ospitare una ventina di fanti di marina o commando) questo potrebbe bastare, ma esistono invece altre tre armi importanti, ovvero il lanciarazzi ASW da 375\u00a0mm M1972 di progettazione Bofors (sei canne e magazzino di 30 razzi da 320\u00a0kg e 3\u00a0km di gittata), sistemato a poppa, e quattro tubi di lancio da 550\u00a0mm per siluri pesanti. Queste armi, nell'insieme una dotazione rilevante per il ruolo ASW, sono azionate con l'aiuto di un sonar a scafo a media frequenza.\nInfine, come deterrente adeguato per dare preoccupazioni anche a navi da guerra di prima classe, esistono due missili antinave a volo radente MM.38 Exocet, anche se non sempre, e infatti se qualche nave non ne ha avuti, altre, le pi\u00f9 recenti, hanno ottenuto al loro posto 4 MM.40, pi\u00f9 compatti e moderni, capaci di attaccare bersagli fino a 65\u00a0km, sebbene sia necessario utilizzare un terzo operatore per localizzare oltre l'orizzonte radar navi tanto distanti.\nUnit\u00e0.\nUn totale di diciassette unit\u00e0 di questa classe vennero costruite per la Francia e vennero battezzate con nomi di eroi della seconda guerra mondiale. Al 2019, di queste diciassette unita, dieci sono state poste in disarmo dalla Marine nationale, sei delle quali sono state poi vendute alla Turchia. Altre due unit\u00e0, che furono costruite per il Sudafrica, furono poi vendute all'Argentina insieme con una terza unit\u00e0. Complessivamente sono state realizzate venti navi.\nArgentina.\nL'Armada de la Rep\u00fablica Argentina ha in servizio tre D'Estienne D'Orves, che costituiscono la classe Drummond. Le prime due unit\u00e0 erano state costruite per il Sud Africa, ma a causa dell'embargo ordinato dalle Nazioni Unite dovuto all'apartheid non vennero mai consegnate al committente originale e offerte nel 1978 all'Argentina che ordin\u00f2 una terza unit\u00e0 della classe che venne consegnata nel 1981.\nLe navi argentine hanno preso parte alla guerra delle Malvinas durante la quale una delle unit\u00e0 della classe, la \"Guerrico\", venne danneggiata quando si avvicin\u00f2 sottocosta durante le operazioni di sbarco argentine del 3 aprile in Georgia del Sud. La nave venne danneggiata da armi leggere e anche da missili controcarri, restando in cantiere per alcuni giorni per le riparazioni del caso. Successivamente queste sono state impiegate a Haiti, per l'attuazione del mandato dell'ONU, nel 1994, partecipando al blocco dell'isola per il ripristino della democrazia.\nTurchia.\nLa T\u00fcrk Deniz Kuvvetleri dispone di sei navi acquistate dalla Francia che costituiscono la classe Burak."}
{"id": "562165", "revid": "1652635", "url": "https://it.wikipedia.org/wiki?curid=562165", "title": "Record dell'ora", "text": "Il record dell'ora \u00e8 una disciplina del ciclismo su pista in cui il ciclista all'interno di un velodromo gareggia contro il tempo, con partenza da fermo, percorrendo la maggiore distanza che gli \u00e8 possibile nel corso di un'ora: si tratta di una gara individuale, in cui l'atleta tenta di stabilire un nuovo primato, secondo lo stesso principio regolatore delle gare a cronometro disputate nell\u2019ambito del ciclismo su strada.\nIl fatto che la partenza avvenga da fermo comporta che generalmente l'avvio sia piuttosto lento, poich\u00e9 per lo pi\u00f9 si usano bici da pista a scatto fisso, e il regolamento prevede che la distanza finale percorsa venga stabilita rilevando il tempo alla conclusione del giro successivo dopo lo scattare del sessantesimo minuto di corsa. La scelta del rapporto \u00e8 un fattore molto importante, affinch\u00e9 il ciclista possa esprimersi al massimo delle sue potenzialit\u00e0. Gli attuali primatisti dell'ora sono il belga Victor Campenaerts con 55,089 km in campo maschile e la britannica Joscelin Lowden con 48,405 km in campo femminile.\nStoria.\nLa prova del record dell'ora fu ideata nel 1893 dal giornalista e ciclista francese Henri Desgrange, futuro patron e ideatore del Tour de France, che fu anche il primo ad affrontarla, percorrendo 35,325\u00a0km sulla pista parigina del velodromo Buffalo. In seguito la prova acquist\u00f2 sempre maggiore notoriet\u00e0 e vi si cimentarono molti dei pi\u00f9 grandi ciclisti di ogni tempo. Gi\u00e0 alla fine del XIX secolo il record super\u00f2 la barriera dei 40 chilometri, arrivando alla vigilia della prima guerra mondiale a 44,247 chilometri con Oscar Egg. Questo storico record dur\u00f2 quasi vent'anni, finch\u00e9, negli anni trenta, fu pi\u00f9 volte superato da Giuseppe Olmo, che nel 1935 oltrepass\u00f2 la barriera dei 45 chilometri.\nDa ricordare il record stabilito nel 1933 da Francis Faure su una bicicletta reclinata, che per primo super\u00f2 quello stabilito da Egg con 45,055\u00a0km. L'anno dopo le reclinate furono escluse dalle competizioni ufficiali e il record di Faure venne invalidato. Un altro storico record fu quello di Fausto Coppi che, nel 1942, in piena seconda guerra mondiale, al Velodromo Vigorelli di Milano fiss\u00f2 il primato a 45,798 chilometri. Pur migliorando il record precedente di soli 31 metri, il primato di Coppi dur\u00f2 ben 14 anni, e fu il francese Jacques Anquetil a infrangerlo. Tuttavia, in quello stesso anno, l'italiano Ercole Baldini riport\u00f2 in Italia il record, pur essendo ancora dilettante.\nNel 1972 un altro grandissimo ciclista si ciment\u00f2 in questa competizione, stabilendo un altro record longevo: fu il belga Eddy Merckx, che sfior\u00f2 la barriera dei 50 chilometri, fermandosi a 49,431 metri. Questa fu superata per la prima volta nel 1984 da Francesco Moser con l'utilizzo di una particolare bicicletta dotata di ruote lenticolari. Il record di Moser fu battuto dopo 9 anni da Graeme Obree, sconosciuto dilettante scozzese che divenne famoso proprio con questa impresa. Questo riaccese l'interesse sul record dell'ora e nel giro di pochi anni vi fu un susseguirsi di record da parte dei migliori specialisti del tempo, da Miguel Indurain e Tony Rominger fino a Chris Boardman, che nel 1996 fiss\u00f2 il record a 56,375\u00a0km.\nNel 2000 l'Unione Ciclistica Internazionale (UCI) decise di annullare i record ottenuti grazie a biciclette speciali, ovvero tutti i primati dal primo di Moser in poi, categorizzandoli come \"Miglior prestazione umana sull'ora\", tornando a considerare \"Record dell'ora\" valido quello di Merckx del 1972. Fu cos\u00ec che Boardman, che stava per ritirarsi, decise nel 2000 di compiere un nuovo tentativo con una bicicletta tradizionale, riappropriandosi del record dell'ora ufficiale con 49,441 chilometri (solo 10 metri in pi\u00f9 di Merckx). Questa prestazione fu poi battuta inaspettatamente nell'estate del 2005 dal poco conosciuto ceco Ond\u0159ej Sosenka, che port\u00f2 il record a 49,700\u00a0km.\nNel 2014 l'UCI fece una parziale retromarcia consentendo l'utilizzo di biciclette per la pista, e il record dell'ora torn\u00f2 a suscitare l'interesse dei ciclisti, tanto che in un anno ci furono sette tentativi e quattro miglioramenti. Il 18 settembre 2014 il quarantatreenne tedesco Jens Voigt batt\u00e9 il record precedente con 51,115\u00a0km nel velodromo svizzero di Grenchen, ma appena un mese dopo, il 30 ottobre 2014, ad Aigle venne superato da Matthias Br\u00e4ndle, che arriv\u00f2 a percorrere 51,852 km. Il 30 gennaio 2015 fu invece Jack Bobridge a provarci al Darebin International Sports Center di Melbourne, ma il chilometraggio si ferm\u00f2 a 51,300 km, insufficienti per battere il record precedente. \nBast\u00f2 attendere poco per il nuovo record; l'8 febbraio fu ancora un australiano a provarci: nuovamente nel velodromo svizzero di Grenchen, Rohan Dennis, fresco vincitore del Tour Down Under 2015, riusc\u00ec ad arrivare a 52,491 km. Successivamente fallirono l'olandese Thomas Dekker, fermatosi a 52,221 km, e lo svedese Gustav Larsson, che percorse solamente 50,016 km. Il 2 maggio il britannico Alex Dowsett miglior\u00f2 il record sul velodromo di Manchester con 52,937 km, ma il suo primato per\u00f2 dur\u00f2 poco, dal momento che il 7 giugno il suo connazionale Sir Bradley Wiggins fece suo il record dell'ora percorrendo nel velodromo olimpico Lee Valley VeloPark di Londra 54,526 km, battendo la prestazione di Dowsett di ben 1.589 metri. Il 16 aprile 2019, in Messico, il belga Victor Campenaerts riusc\u00ec a superare il limite dei 55 km, portando il record a 55,089 km e migliorando la prestazione di Wiggins di 563 metri.\nDescrizione.\nTecnologia.\nFino agli anni settanta i corridori che affrontavano la prova del record dell'ora utilizzavano normali biciclette da pista. Con il record di Eddy Merckx il record dell'ora inizi\u00f2 a diventare anche un campo sul quale sperimentare nuovi ritrovati della ricerca tecnologica: per il campione belga il famoso costruttore Ernesto Colnago realizz\u00f2 una bici superleggera dal peso di poco pi\u00f9 di 5 chilogrammi, in cui persino le maglie della catena erano traforate per risparmiare qualche grammo in pi\u00f9. In verit\u00e0, la bicicletta utilizzata da Eddy Merckx era quanto di peggio si potesse concepire per il record dell'ora. \u00c8 infatti ben noto che in pianura il peso della bicicletta \u00e8 un fattore trascurabile. Invece \u00e8 molto importante, oltre all'aerodinamica, che il telaio sia rigido, in modo da non flettersi sotto la spinta del ciclista. Purtroppo, la bicicletta usata da Merckx era assai cedevole, tanto che dovette limitare la spinta in partenza per non piegare il telaio in modo permanente. Una bicicletta del genere, flettendosi a ogni pedalata, fece disperdere una quota significativa di energia a Eddy Merckx.\nIn seguito si usarono i tentativi di record per sperimentare idee sempre pi\u00f9 innovative: per Moser, nel 1984, fu costruita una bicicletta con le \"ruote lenticolari\", cio\u00e8 a disco pieno invece che a raggi, usato in quell'occasione per la prima volta, e vari altri accorgimenti tecnologici (questa bicicletta \u00e8 esposta oggi nel Museo del ciclismo presso la Madonna del Ghisallo). La bicicletta di Moser, con un peso pari a quella usata da Coppi, si differenziava per l'importanza data all'aerodinamica, unita a una struttura rigida. Moser fu seguito anche da un'\u00e9quipe medica, che cur\u00f2 in modo speciale la sua preparazione fisica. Addirittura clamorosa fu l'invenzione di Graeme Obree nel 1993: egli batt\u00e9 il record di Moser con una bicicletta di forma radicalmente diversa da quelle tradizionali, che gli permetteva di assumere una posizione \"a uovo\" particolarmente favorevole dal punto di vista aerodinamico. Obree ide\u00f2 da solo questa bicicletta e la costru\u00ec con le sue mani, affermando persino di aver utilizzato dei pezzi della lavatrice di casa sua.\nL'UCI omolog\u00f2 il suo record, ma dopo che anche Moser utilizz\u00f2 una bicicletta di questo tipo per tentare di riprendersi il record (non vi riusc\u00ec, ma miglior\u00f2 il suo primato di 10 anni prima), ne viet\u00f2 l'ulteriore utilizzo. I record successivi vennero stabiliti con biciclette di foggia pi\u00f9 simile a quella tradizionale, ma sempre con innovative soluzioni tecnologiche, in particolare con manubri \"da triathlon\" di diversi tipi, che consentono al ciclista di tenere una posizione pi\u00f9 distesa in modo da favorire la penetrazione aerodinamica. Anche questi manubri sono stati vietati dall'UCI nel 2000 per il record dell'ora, ma rimangono consentiti nelle corse a cronometro su strada e nel 2014 sono stati riammessi nei tentativi di record dell'ora.\nUn altro campo di sperimentazione \u00e8 stato l'utilizzo di velodromi in altura, dove l'aria rarefatta offre una resistenza minore rispetto a quella presente al livello del mare: tra gli anni settanta e ottanta diversi record vennero stabiliti a Citt\u00e0 del Messico, a oltre 2000 metri di altitudine. La rarefazione dell'aria per\u00f2 ha anche un effetto negativo, poich\u00e9 incide negativamente sulla respirazione polmonare del corridore: per questo motivo in seguito si \u00e8 ritornato a effettuare i tentativi di record in velodromi a livello del mare, come quello di Manchester."}
{"id": "562167", "revid": "26601", "url": "https://it.wikipedia.org/wiki?curid=562167", "title": "Pedivelle", "text": ""}
{"id": "562168", "revid": "2178", "url": "https://it.wikipedia.org/wiki?curid=562168", "title": "Mussenden", "text": ""}
{"id": "562169", "revid": "228587", "url": "https://it.wikipedia.org/wiki?curid=562169", "title": "Classe La Fayette", "text": "Le fregate missilistiche della classe La Fayette, originariamente designata FL-3000 (\"Fr\u00e9gate L\u00e9g\u00e8re 3000 tonnes\"), sono navi dall'aspetto particolarmente moderno, in servizio con la Marine Nationale, la Marina militare francese, e con varie modifiche, anche in diverse flotte estere.\nHanno fatto scuola per i progetti di nuova generazione, in quanto rappresentano lo stato dell'arte di nave \"stealth\", ovvero caratterizzata da una bassa osservabilit\u00e0 elettromagnetica ed acustica, che tramite apposite tecniche, permette di ridurre la segnatura di queste navi da 3.000 tonnellate in maniera considerevole, rendendo difficile la corretta esecuzione della sequenza localizzazione-identificazione-attacco da parte di forze ostili.\nL'armamento \u00e8 costituito da un cannone da 100\u00a0mm in torretta speciale \"stealth\", lanciamissili Exocet MM.40 e Crotale SAM, un elicottero e due cannoni da 20\u00a0mm. Per il futuro sono previsti i missili Aster e l'elicottero NH90. Non sono presenti, anche se ve ne sono le predisposizioni, armi e sensori ASW.\nCinque unit\u00e0 di questa famiglia sono state realizzate per la Francia, 6 per Taiwan, 3 per la marina saudita e 6 per quella di Singapore. Le navi esportate sono caratterizzate da molte differenze nell'equipaggiamento, generalmente tali da incrementarne le capacit\u00e0 operative.\nGenesi del progetto.\nDurante gli anni ottanta, la Marine Nationale avvi\u00f2 lo studio di una nuova generazione di navi classificate come \u00abfregate a bassa intensit\u00e0\u00bb e pensate per operare in scenari del tutto diversi da quelli tipici delle flotte nell'epoca della guerra fredda.\nSpesso le missioni richieste alle unit\u00e0 francesi erano in zone del mondo lontane dalla madrepatria in scenari dove non esisteva un elevato livello di minaccia convenzionale come nel teatro europeo-nordatlantico, ove la NATO fronteggiava direttamente il Patto di Varsavia. Nonostante la disponibilit\u00e0 di navi di tipo \"Avisos\" come quelle della classe A 69, assimilabili alle corvette come tonnellaggio e capacit\u00e0 operativa, spesso la marina francese doveva far operare navi di maggiore dislocamento e potenza nelle aree di crisi.\nL'impiego di navi da combattimento convenzionali in tali missioni a lunga autonomia comportava un notevole spreco di risorse se si usavano navi con un pesante equipaggiamento di armi e sensori per la guerra convenzionale, e con un tipo di motorizzazione di elevata potenza, che comportava tuttavia costi elevati e ridotta autonomia.\nCos\u00ec vennero ideate navi specializzate di nuova generazione, che per un impiego ottimale vennero ripartite in due tipologie, una di basso livello e una di medio (se comparate alle navi da guerra convenzionali).\nIn Italia simili principi portarono a soluzioni paragonabili: la classe Cassiopea di pattugliatori (4 unit\u00e0) e la classe Minerva di corvette (8), realizzate con standard rispettivamente mercantili e militari. Le navi italiane si limitavano al livello di corvetta/pattugliatore d'altura (1.300 tonnellate) perch\u00e9 intese per il Mediterraneo, in prossimit\u00e0 del territorio nazionale. In seguito sono arrivate altre classi paragonabili come la classe Comandanti, che hanno costituito le principali novit\u00e0 della marina italiana dagli anni novanta in poi.\nMa per la Marine Nationale la necessit\u00e0 di gestire interessi e possedimenti molto lontani dalle acque metropolitane non poteva essere soddisfatta da navi di modesto dislocamento, e cos\u00ec si giunse ad un progetto di circa 3.000 tonnellate, al livello quindi di una fregata missilistica.\nL'elevato dislocamento ha consentito di ottenere sia un armamento pesante, come per la classe \"Minerva\" italiana, che la predisposizione per trasportare elicotteri, come sui classe \"Cassiopea\" italiani, oltre ad adeguate doti di autonomia e tenuta al mare.\nDelle due classi di unit\u00e0 progettate, la Flor\u00e9al \u00e8 stata realizzata con criteri da nave mercantile, armamento antinave composto da un cannone da 100mm e 2 o 4 missili antinave Exocet MM38, due mitragliere da 20mm ed elicottero imbarcato, modesta elettronica e senza un vero sistema di combattimento integrato.\nDestinate alla protezione delle \"Zone di Interesse Economico Esclusivo\" (EEZ), le navi di questo tipo sono state realizzate per operare nei possedimenti francesi pi\u00f9 lontani, vicino alle Antille, Polinesia e Nuova Caledonia, ove non vi \u00e8 la probabilit\u00e0 di incontrare minacce significative. La loro velocit\u00e0 di 20 nodi (a carena pulita) \u00e8 limitata da un sistema propulsivo privo di sufficiente potenza, sacrificata all'autonomia e all'affidabilit\u00e0. Anche la lotta contro i veloci battelli pirata pu\u00f2 essere problematica, comportando pi\u00f9 un affidamento maggiore sull'elicottero di bordo che sulle doti nautiche.\nA tutti gli effetti, pur essendo navi pi\u00f9 grandi, con missioni oceaniche, le Flor\u00e9al sono paragonabili alle Cassiopea costituendo un interessante caso di evoluzione parallela.\nLa fascia pi\u00f9 \"alta\", per navi con maggiori capacit\u00e0 di combattimento, \u00e8 ricoperta dalla classe La Fayette, realizzata dal costruttore francese DCN, per operare in teatri pi\u00f9 complessi, come Gibuti e altre zone dell'Oceano Indiano.\nLe specifiche che ne hanno guidato la realizzazione riguardavano la possibilit\u00e0 di operare per la difesa delle EEZ, ma anche come parte di gruppi navali e in operazioni di intelligence. Pur non specificando nel dettaglio le dotazioni richieste, una certa maggiore capacit\u00e0 rispetto ai ruoli tipici delle navi coloniali era certamente ben vista, perch\u00e9 altri programmi navali avevano subito pesanti ridimensionamenti, portando ad una crisi nell'organico della flotta. In particolare, delle 20 navi pianificate della classe C.70, in sottoclassi ASW e antiaeree, ne vennero realizzate rispettivamente soltanto 7 (classe Leygues) e 2 (classe Cassard).\nLa realizzazione della nuova classe di fregate leggere ebbe presto una piega innovativa, ma basata sugli studi dei cantieri DCN nelle tecnologie della nuova frontiera: la \"stealthiness\" (furtivit\u00e0).\nCos\u00ec, durante gli anni ottanta venne rimaneggiato il progetto per incorporare le nuove soluzioni tecniche e alla fine del decennio, dopo diversi anni di sviluppo, si pass\u00f2 alla realizzazione materiale.\nLa prima nave venne varata nel 1992 dopo due anni dall'impostazione, dunque gi\u00e0 in epoca successiva alla Guerra Fredda. I cantieri di Lorient la consegnarono gi\u00e0 nel 1993 per le prove in mare, il 15 aprile di quell'anno.\nMentre i test del sistema di combattimento ebbero luogo nel 1994, l'introduzione in servizio operativo ebbe tempi assai pi\u00f9 lunghi della media, con la piena operativit\u00e0 ottenuta solo nel marzo 1996. Questo \u00e8 stato dovuto alla necessit\u00e0 di provare la nuova nave in molteplici condizioni operative, conducendo sofisticati esperimenti di resistenza strutturale, osservabilit\u00e0 ecc. In ogni caso, gli esiti furono favorevoli e la nuova classe si \u00e8 rapidamente dimostrata un progetto di successo.\nLa \"Stealthiness\".\nIl concetto di \"bassa osservabilit\u00e0\" \u00e8 stato introdotto tra le tecnologie ad uso militare, da quando queste hanno iniziato ad ispirarsi al mimetismo esistente in natura. L'invenzione dei radar, per\u00f2, port\u00f2 inizialmente a teorizzare che nessun oggetto potesse sfuggire alle capacit\u00e0 di rilevamento di questo dispositivo.\nNel tempo ci si accorse che anche questi nuovi apparati erano ingannabili con le tecniche dette di guerra elettronica, cercando il mascheramento del terreno o della curvatura terrestre. Inoltre, era sempre ben presente il concetto che ci\u00f2 che i radar individuano \u00e8 il segnale che rimbalza dall'oggetto illuminato come nel caso dell'eco e il rimbalzo \u00e8 influenzato anche dalla forma dell'oggetto. Lavorando perci\u00f2 sulla forma dei sistemi d'arma, si cerc\u00f2 di ridurre il segnale di ritorno con superfici opportunamente inclinate. Nello stesso tempo, vennero messi a punto materiali radar-assorbenti, chiamati RAM (\"Radar Absorbent Material\"), in grado di \"catturare\" parte dell'energia che li colpisce. Utilizzando questi accorgimenti, si arriv\u00f2 a progettare aerei con gradi sempre pi\u00f9 elevati di \"stealthiness\" ai radar.\nAnche per le navi vennero sviluppate soluzioni simili sebbene furono commentate, come per gli aerei, inizialmente in maniera controversa da alcuni analisti, i quali espressero dubbi sull'opportunit\u00e0 di implementare queste soluzioni a fronte dell'aumento dei costi.\n\u00c8 pur vero che la reale efficacia di queste tecnologie \u00e8 un geloso segreto militare ed inizialmente \u00e8 stato possibile limitarsi solo ad ipotesi per le valutazioni.\nI principi da adottare risultarono comunque simili a quelli degli aerei e venne fatto ogni sforzo per progettare le parti in modo che potessero riflettere le onde radar in una direzione diversa da quella di provenienza, oltre all'uso di materiali RAM, con il vantaggio di non avere le stesse limitazioni di peso delle applicazioni aeronautiche.\nLe modalit\u00e0 costruttive sono state progressivamente rese pi\u00f9 sofisticate e, grazie alle tecniche di progettazione CAD (progettazione tramite computer) e alle esperienze maturate, \u00e8 stato possibile migliorare i risultati, diminuendo molte delle obiezioni e scetticismi iniziali.\nUn discorso a parte vale per le altre \"emissioni\" o caratteristiche indesiderate del mezzo (emissioni termiche, sonore, intensit\u00e0 e direzione del campo magnetico associato). Anche per queste sono state messe a punto soluzioni volte a contenere le probabilit\u00e0 di rilevazione, come l'utilizzo di ammortizzatori di gomma sotto i macchinari, raffreddamento degli scarichi con acqua marina, ricorso a materiali speciali, tecnologie di riduzione 'attiva' delle vibrazioni o della segnatura magnetica e altre. In ogni caso, alla loro apparizione le La Fayette rappresentavano uno degli esempi pi\u00f9 evoluti della bassa osservabilit\u00e0 applicata all'ingegneria navale.\nProgetto.\nLe navi della classe La Fayette colpiscono visivamente per la struttura moderna e avveniristica data dalle loro linee pulite e assai semplici, accentuate dalla colorazione chiara che le caratterizza, almeno in tempo di pace. Di fatto, il loro progetto \"stealth\", ha segnato una differenza generazionale rispetto alle unit\u00e0 missilistiche squadrate e alquanto sgraziate, che sono apparse nei decenni precedenti.\nLa forma dello scafo e delle sovrastrutture \u00e8 stata ideata per l'ottimale riduzione della segnatura radar, che si stima sia stata decurtata dell'ordine del 60%, riducendo la traccia a meno della met\u00e0 di una nave di pari dislocamento, e quindi diminuendo la portata tipica dei sensori di scoperta.\nPer ottenere questo risultato, lo scafo ha le fiancate con un'inclinazione assai marcata verso il basso, per riflettere le onde radar verso il mare piuttosto che verso i sensori di osservazione, specialmente aerei. Gli angoli retti, come anche le superfici verticali e gli spigoli arrotondati, sono stati evitati per quanto possibile.\nLe strutture esterne al blocco principale sono state considerevolmente ridotte, per non causare facili aumenti dell'eco radar. I corrimano laterali sono stati aboliti ovunque sul ponte principale e le sovrastrutture, le lance di bordo sono state sistemate sotto una copertura metallica, il ponte prodiero, con tutte le attrezzature di ormeggio \u00e8 stato coperto da un ponte aggiuntivo. Le sovrastrutture, ove possibile, hanno adottato anche coperture in materiali sintetici GRP e materiali radar-assorbenti.\nTutto questo ha reso la sezione radar equivalente, in inglese \"Radar Cross Section\" (RCS), paragonabile a quella di un grosso motopeschereccio, cosa che d\u00e0 intuibili vantaggi se la nave opera in un ambiente frequentato da imbarcazioni civili, permettendo la sorpresa e la dissimulazione, oltre che una certa capacit\u00e0 di dissuasione. Per esempio, se un'imbarcazione pirata si avvicinasse a quello che al radar sembra un piccolo mercantile, non avrebbe la sicurezza di non imbattersi, piuttosto, in una La Fayette.\nAnche una minaccia militare di elevato livello potrebbe trovare difficile distinguere tra una di queste navi e il traffico mercantile di piccolo cabotaggio.\nIn caso di attacchi diretti, la natura \"stealth\" di una nave come le La Fayette consente di ridurre la probabilit\u00e0 che le armi antinave arrivino sul bersaglio. L'occhio elettronico di un missile antinave, ovvero il suo radar di ricerca, vede la nave come una serie di riflettori radar, puntando al centro della sagoma risultante. Se questi echi di ritorno possono essere distorti oppure ridotti, i sistemi ECM di autodifesa risultano maggiormente efficaci, e il missile pu\u00f2 fallire l'attacco anche se \u00e8 dotato di sofisticate capacit\u00e0 di autoguida sui disturbi (ovvero, si orienta sulla fonte di disturbo come un radiofaro). Con una nave dalla ridotta RCS non \u00e8 detto che debbano essere usati potenti sistemi di disturbo per ottenere questo risultato. Invece potrebbe essere usata una nube di chaff oppure piccoli disturbatori lanciabili fuoribordo o dei falsi bersagli, detti \"decoy\", pi\u00f9 sofisticati. Questi, realizzati con varie tecniche, sono in grado di volare o galleggiare nelle vicinanze dell'obiettivo da proteggere, confondendo i sensori nemici.\nPer quello che riguarda la segnatura in altri campi oltre a quello radar, la nave ha anche una bassa segnatura termica, grazie all'adozione di motori diesel, oltretutto poco potenti, e un sistema di dissipazione del calore per l'apparato motore, senza il fumaiolo classico sostituito da 2 pi\u00f9 piccoli, sistemati nella parte posteriore di ciascuna delle alberature. I tubi di scarico sono raffreddati e seguono un lungo percorso prima di uscire dalla nave, per cui hanno il tempo di dissipare molto calore. I climi relativamente caldi in cui queste navi operano sono certo d'aiuto: con una temperatura ambientale elevata (esempio, +30 gradi, piuttosto che +10 del teatro europeo, o -10 dei mari settentrionali), il contrasto termico tra l'ambiente e i gas di scarico raffreddati \u00e8 quasi nullo.\nLa segnatura magnetica \u00e8 ridotta dalla presenza di una cintura di demagnetizzazione (\"degaussing\"), mentre in termini di segnatura acustica, vi sono accorgimenti pi\u00f9 o meno semplici: i macchinari sono montati su supporti elastici per trasmettere il minimo di vibrazioni allo scafo, gli attacchi delle tubazioni sono fissati con guarnizioni gommate, ed esiste il sistema canadese \"Prairie Masker\", che consiste nella generazione di una scia di bollicine sotto lo scafo, che riduce sia il rumore irradiato, che l'efficacia dei sonar attivi nemici (ovviamente riduce anche quella di eventuali sonar a scafo della nave, qui non presenti).\nIn termini di scoperta ottica convenzionale nessuno di questi accorgimenti ha peraltro una qualche utilit\u00e0. La nave \u00e8 facilmente avvistabile ed identificabile nella sua colorazione chiara con un caratteristico profilo, vagamente simile a quello di un traghetto passeggeri. Ma l'epoca degli avvistamenti diretti con i binocoli ha ceduto da tempo il campo a quella dei sensori a lungo raggio elettronici o elettroacustici, e in ogni caso non si potrebbe fare nulla di concreto per ridurre le dimensioni fisiche della nave. In caso di guerra le navi dovrebbero essere ridipinte in colori mimetici rispetto ai colori chiari standard, che ne esaltano le forme pulite e le sovrastrutture imponenti. Ma le durate dei conflitti moderni sono spesso troppo ridotte per permettere alle navi di essere modificate in merito, o semplicemente la cosa non \u00e8 considerata realmente importante. In ogni caso, l'episodio del cacciatorpediniere \"Cole\" del 2000 dimostra come anche le navi pi\u00f9 moderne sono vulnerabili a minacce asimmetriche basate su tecnologie di basso livello.\nIn definitiva, le navi di questo tipo contano, per sopravvivere in ambiente ostile, soprattutto sulla capacit\u00e0 di passare inosservate, oppure di ingannare l'avversario, o nel peggiore dei casi, di distruggere gli attaccanti. Se tutto ci\u00f2 risultasse vano, \u00e8 stata presa in considerazione anche la possibilit\u00e0 di sopravvivere ai danni.\nLe sovrastrutture sono in lega leggera e vetroresina, per cui consentono risparmi in peso ma non un'ottimale resistenza agli incendi. Nondimeno, esistono corazze di Kevlar in zone vitali della nave in funzione antischegge, il sistema di controllo informatizzato \u00e8 duplicato e vi sono predisposizioni antincendio e contro il pericolo delle armi biologiche, chimiche o nucleari, il tutto per rendere la nave meglio capace di sopravvivere. Lo scafo dispone anche di compartimenti stagni, ricavati tra i moduli funzionali installati a bordo.\nLa costruzione di questa classe di fregate, a parte l'indirizzo generale alla bassa osservabilit\u00e0 che l'ha plasmata, si riassume in questi elementi:\nAltre caratteristiche.\nIl progetto delle La Fayette, come tutte le navi di moderna concezione, ha una gestione della piattaforma con apparati di comando e controllo computerizzati, il locale macchine \u00e8 controllato a distanza da un'apposita centrale, come anche i generatori elettrici e altre attrezzature ausiliarie.\nI sistemi di controllo danni, essenziali per una nave che ha un equipaggio ridotto, sono assicurati da una suddivisione dell'unit\u00e0 in 3 parti, ciascuna con una centrale di controllo autonoma, a loro volta controllata da un centro unico sistemato vicino alla centrale operativa di combattimento (COC), in maniera da avere un'architettura che assicuri un controllo centralizzato ma se necessario lasci i singoli settori autonomi, per le emergenze pi\u00f9 gravi.\nL'apparato di stabilizzazione automatica rende possibile operare con gli elicotteri con mare fino a forza 5-6, grazie ad un impianto computerizzato che agisce sulle alette antirollio e sui 2 timoni semi-compensati. Esso \u00e8 lo stesso apparato della molto pi\u00f9 grande \"Charles de Gaulle\", la nuova portaerei nucleare francese.\nLa protezione NBC, infine, \u00e8 garantita da un sistema di pressurizzazione apposito per tutta la \"cittadella\", ovvero i locali destinati all'equipaggio, con una sovrappressione di 5 millibar, mentre sistemi di decontaminazione e tute speciali sono presenti agli ingressi per il personale in entrata.\nApparato motore.\nQueste navi sono equipaggiate con un tipo di motore che ha dovuto essere pensato rispetto al tipo di missione, non strettamente convenzionale, previsto.\nDopo aver valutato altre possibilit\u00e0 con maggiore potenza, \u00e8 stato adottato un sistema tutto-diesel, ovvero un CODAD (COmbinato, Diesel di potenza e Diesel di crociera), basato su 4 motori PA 76STC da 5000\u00a0hp a 12 cilindri. Seguendo la filosofia di altri illustri predecessori, come le \"Panzerschiffe\" tedesche, \u00e8 stato scelto un sistema propulsivo che \u00e8 molto economico e consente grande raggio operativo, ma non ha un rapporto potenza-peso sufficiente per consentire andature elevate, anche perch\u00e9 si \u00e8 voluta la versione meno potente di tale famiglia di propulsori. La versione con 20 cilindri \u00e8 stata adottata per le fregate canadesi Halifax, che raggiungono quasi i 30 nodi.\nLa disposizione vede una coppia di motori per ciascun asse, calettati con un'elica a passo variabile. Essi hanno un sistema STC, costituito da 2 turbocompressori che entrano in funzione in sequenza, a seconda se la potenza supera il 50% nominale, conseguendo una buona economia di esercizio, anche perch\u00e9 in crociera funziona solo un motore, mentre l'altro viene connesso in caso di necessit\u00e0.\nNonostante la modernit\u00e0 dei motori la nave ha una potenza motrice ridotta e quindi una velocit\u00e0 limitata, con un massimo di 25 nodi, circa 15 in crociera.\nD'altro canto i vantaggi di questa scelta sono considerevoli: l'autonomia arriva, tenendo i 12 nodi, a 9000 miglia, mentre la traccia infrarossa \u00e8 molto contenuta e semplice da mascherare rispetto alle navi con turbine. Anche la manutenzione \u00e8 facile da eseguire, come elevata \u00e8 l'affidabilit\u00e0 complessiva. La riserva di carburante necessaria per la navigazione a lunga autonomia arriva a un totale di oltre 300 tonnellate, elevato ma non eccezionale.\nSe i motori delle La Fayette non consentono velocit\u00e0 di punta elevate, bisogna dire che queste sono oramai un ricordo del passato per quasi tutte le classi di navi militari: studi della Royal Navy hanno evidenziato che le navi militari tengono velocit\u00e0 di oltre 30 nodi solo per l'1% del tempo. Per quanto le eccezioni siano importanti, non lo sono in maniera tale da rendere inutile una nave meno veloce di questi valori di punta.\nLa velocit\u00e0 delle navi francesi \u00e8, nei trasferimenti, di 15-20 nodi, come le navi capaci di \"30 nodi\", per cui quello che rende realmente differente questo apparato motore \u00e8, principalmente, la capacit\u00e0 di operare per tempo prolungato senza rifornimento, come \u00e8 stato inteso in sede di progetto.\nLe missioni \"fuori area\" hanno richiesto che la nave fosse capace di operare in mare per 50 giorni consecutivi, e questo non riguarda solo l'autonomia teorica. I magazzini delle fregate portano pezzi di ricambio calcolati per 6 mesi o 2000 ore di movimento in mare, mentre per gli impianti elettrici esistono anche 3 generatori diesel alternatori da 1000\u00a0hp l'uno che permettono di fornire energia anche con i motori principali spenti.\nAnche dal punto di vista dell'equipaggio la richiesta della \"lunga autonomia\" ha comportato l'assegnazione di spazi e volumi elevati in rapporto al numero, assai ridotto, degli uomini imbarcati, che hanno alloggi relativamente comodi e un certo comfort, grazie anche all'impianto di climatizzazione. Questo spazio extra torna utile anche per l'imbarco di contingenti di truppe o profughi.\nElettronica di bordo.\nQuello che colpisce nella dotazione dei sistemi di bordo, \u00e8 la mancanza del sonar, elemento fondamentale di ogni nave da guerra (nonch\u00e9 di molti pescherecci) da 60 anni a questa parte. Ma si deve considerare che le La Fayette hanno compiti nominalmente di seconda linea, in opposizione ad avversari di basso livello oppure in congiunzione con forze navali costituite da navi con dotazioni pi\u00f9 complete.\nIl sensore principale \u00e8 il radar Thomson-CSF DRVB-15, attualmente noto anche come \"Tiger\", per la scoperta aerea e di superficie.\nEsso \u00e8 un apparato in banda S di tipo leggero, con un'antenna rettangolare a scansione meccanica in direzione e elettronica sulla quota, che comporta una massa di 750\u00a0kg rotante a 15 o 30 giri al minuto. \u00c8 sistemato sull'albero poppiero, con il compito di scoperta aerea tridimensionale con un canale dedicato alla scoperta di aerei e missili e uno per le navi di superficie. Le modalit\u00e0 usate sono 4, 3 delle quali con filtri digitali FFT. Esso ha caratteristiche relativamente moderne, agilit\u00e0 di frequenza, compressione degli impulsi e buona resistenza alle ECM. La portata massima nominale \u00e8 di 110\u00a0km contro un caccia, ma un missile con RCS di 0,1 m\u00b2 pu\u00f2 essere scoperto fino alla massima distanza concessa dalla curvatura della superficie terrestre, 35\u00a0km 0,1 m\u00b2 \u00e8 la tipica RCS di un missile antinave.\nGli apparati di scoperta comprendono anche un avanzato sistema di scoperta aerea e terrestre Vampir, della SAT/CSEE. VAMPIR significa \"Veille-Air-Mer-Panoramique-Infra Rouge\", sistema di ricerca e scoperta all'infrarosso panoramico, con un sensore rotante similmente ad un radar. Si \u00e8 detto che questo sistema possa scoprire un missile antinave oltre l'orizzonte visibile, vedendo la colonna calda dei gas di scarico del motore. Questo probabilmente \u00e8 vero essenzialmente in caso di missili con motore a razzo, ma certamente anche un aereo offre a sua volta un valido bersaglio.\nI sensori elettronici sono rappresentati anche da sistemi di analisi dei segnali radio e radar, per raccolta di informazioni o autodifesa. Per questi delicati compiti vi sono 2 sistemi: l'ARBR-21 di intercettazione e analisi radar, e il sistema di intercettazione radio SAIGON, i migliori prodotti francesi del settore.\nSe la capacit\u00e0 di effettuare le proprie missioni e di sopravvivere ad azioni offensive dipende dalla dotazione degli apparati di scoperta, in caso di attacchi diretti entrano in gioco quelli legati ai sistemi d'arma e all'inganno.\nI sistemi per il tiro sono 2: uno \u00e8 un CASTOR TSR-3000, complesso dato da un radar con antenna parabolica e, come oramai di consuetudine, apparati ottici (TV, telemetri laser) asserviti sulla stessa linea di mira. Si trova sopra la plancia e serve il cannone, con portata \u00e8 di circa 15\u00a0km. Un secondo complesso radar-ottico si trova sull'impianto lanciamissili Crotale.\nEsistono infine 2 Decca 1226, uno per la navigazione/scoperta di superficie, l'altro dedito alla guida dell'elicottero essendo in grado di scoprire velivoli lenti a bassa quota, caratteristica comune ai radar di navigazione, anche civili.\nLa difesa viene svolta con sistemi come i 2 DAGAIE Mk 2, lanciarazzi con 10 canne - orientabili ma con elevazione fissa -, dal notevole calibro di 330\u00a0mm con razzi per chaff (LEM), bengala IR (LIR), e di altri tipi noti come REM, per ruoli di \"confusione\". Il sistema DAGAIE, adottato da almeno 17 nazioni, \u00e8 presente anche sui cacciatorpediniere classe \"Durand De La Penne\", al posto dei soliti sistemi italiani, gli SCLAR. Per reagire rapidamente alle minacce, i DAGAIE sono interfacciati con il sistema di comando della nave, ma nel caso delle \"La Fayette\" non sono presenti anche i disturbatori ECM attivi, per l'auto-difesa, spesso utilizzati in coordinazione.\nInfine sono presenti anche numerosi sistemi di comunicazione, di vario genere tra cui radio VHF, datalink, comunicazioni satellitari SYRACUSE.\nPer coordinare al meglio tutti questi sistemi vi \u00e8 il SENIT-7, apparato di controllo e comando C3, basato su computer Motorola a 32 bit, interfacciati in una LAN (Local Area Network) di tipo Ethernet e consolle multifunzionali. Per l'esportazione il sistema \u00e8 conosciuto come TACIVAC 2000, e rappresenta, con alcune decine di sistemi ordinati, l'apparato pi\u00f9 diffuso e avanzato offerto dall'industria francese del settore. La nave ha una duplice LAN, per motivi di ridondanza in caso di danni o guasti. Si tratta di un sistema di tipo distribuito, che conta sulla miniaturizzazione dei calcolatori in modo da non subire un blocco totale in caso di danni o guasti, ma in ogni caso la centrale di combattimento \u00e8 il cuore del sistema.\nArmamento.\nArtiglieria.\nL'arma di \"ordinanza\", il cannone di prua, \u00e8 il Compact della Creusot-Loire, calibro 100/55\u00a0mm e modello CADAM, con cadenza di tiro portata dal gi\u00e0 notevole valore di 60 colpi/min ad 80 colpi/min, che corrisponde all'equivalente di altri sistemi di ultima generazione, come il 76\u00a0mm Super Rapido della OTO Melara, grosso modo coevo. Naturalmente le munizioni sono di peso molto maggiore, 13\u00a0kg contro 6,3\u00a0kg, mentre la gittata non \u00e8 molto diversa.\nIl 100\u00a0mm \u00e8 considerato da molti il minimo calibro pratico per un'efficace azione di bombardamento costiero e antisuperficie, specie contro bersagli resistenti. Interessante osservare che le artiglierie divisionali sono passate nel tempo dal 75, al 105 e infine al 155\u00a0mm (granata di 6, 15 e 43\u00a0kg rispettivamente), ma per una nave di medio dislocamento e le esigenze multiruolo date dalla lotta antiaerea (cadenza di tiro) il 155 \u00e8 troppo pesante.\nLa versione installata sulle \"La Fayette\" non \u00e8 solo caratterizzata dalla maggiore efficienza meccanica, ma anche dalla copertura della torre, studiata anch'essa con forme e materiali stealth, onde non compromettere la traccia radar della nave.\nRiassumendo, le caratteristiche principali del cannone sono:\nUn paio di cannoni da 20\u00a0mm F2 sono pure presenti in installazioni singole, per la difesa ravvicinata contro minacce generiche.\nMissili.\nQuesti costituiscono la componente offensiva e difensiva maggiore. L'arma standard superficie-superficie \u00e8 l'MM.40 Exocet, versione avanzata del noto missile antinave francese, con un motore a razzo di maggiore durata di funzionamento, aumentando il raggio da 42 a 65\u00a0km.\nL'elettronica \u00e8 pure migliorata, con una maggiore resistenza alle ECM e maggiore flessibilit\u00e0 di programmazione con attacchi multipli, simultanei, e profili di volo differenti. Con una scelta in parte discutibile, i lanciatori per i missili sono posti sulla sommit\u00e0 delle alte sovrastrutture poppiere, mettendo a dura prova la stabilit\u00e0 della nave.\nCaratteristiche operative principali:\nLa difesa aerea si basa anzitutto sulla possibilit\u00e0 di evitare la scoperta, ma la nave \u00e8 di dimensioni notevoli e non \u00e8 molto veloce. Quindi, per dare sufficienti capacit\u00e0 di sopravvivenza \u00e8 stato previsto un armamento antiaereo difensivo di tutto rispetto aggiungendo ai cannoni un sistema missilistico terra aria a corto raggio.\nAll'inizio era presente il Crotale Navale originario, con sistema di lancio ottuplo sistemato sull'hangar, ora in sostituzione con il Crotale NG di migliori prestazioni contro bersagli difficili. Questo usa il missile iperveloce VT-1, capace di giungere a 8\u00a0km entro 10 secondi dal lancio (almeno il 50% pi\u00f9 rapido del modello base),e recapitando una testata a frammentazione di 10\u00a0kg con manovre fino a 30 g rese possibili sia dai comandi di volo che dall'energia cinetica pi\u00f9 che doppia.\nCaratteristiche principali del Crotale Navale:\nArmamento antisom.\nQuesto, al pari dei sensori specifici, \u00e8 presente solo come predisposizione, nel caso un giorno dovesse diventare prioritario. Per la difesa antisommergibile, la nave si affida soprattutto alla silenziosit\u00e0 e al \"Prairie-Masker\" per rendere difficile il lavoro di eventuali sottomarini ostili. La mancanza di un armamento ASW non consente per\u00f2 alle \"La Fayette\" di dare loro motivi di preoccupazione.\nElicottero.\nL'elicottero standard \u00e8 l'Panther, evoluzione diretta del Dauphin. Bench\u00e9 la macchina sia della classe delle 5 tonnellate, pu\u00f2 essere sistemato a bordo un velivolo anche di 12.\nLe attrezzature per fare operare la macchina comprendono un sistema SAMAHE per il suo trasporto, agganciata su una specie di rotaia, tra l'hangar e il ponte di volo, migliorando la sicurezza in caso di maltempo. L'unico vero problema \u00e8 che l'elicottero \u00e8 singolo. Sarebbe stato auspicabile trovare spazio per due macchine, anche se di classe inferiore, specie considerando che le missioni delle La Fayette sono di lunga durata.\nL'armamento si compone di mitragliatrici, 4 missili AS-15TT o 1, massimo 2 dei pi\u00f9 potenti AM.39 Exocet.\nUn armamento particolare, ma pur sempre generalmente presente a bordo, \u00e8 infine il consistente contingente di fanti di marina o incursori, per i compiti pi\u00f9 vari, incluso lo sbarco di contingenti in territori ostili, la lotta antipirateria, rinforzi di guarnigioni. Le \"La Fayette\" hanno in sostanza un proprio \"esercito\" dispiegabile ovunque, le cui armi (anche di tipo pesante, come missili SAM o controcarro) contribuiscono a difendere anche la nave stessa. Le capacit\u00e0 di trasporto sono sfruttabili anche per portare in salvo i profughi da zone di guerra.\nServizio con la Marine Nationale.\nLe fregate \"La Fayette\" erano in origine previste in 6 esemplari, ma ne sono stati realizzati solo 5, per riduzioni di budget. L'elenco \u00e8 il seguente:\nIn mare le La Fayette hanno dimostrato di avere buone qualit\u00e0 nautiche. Sono molto stabili in condizioni di onda lunga, grazie alla presenza dell'impianto di stabilizzazione computerizzato che non serve solo per agevolare le operazioni con l'elicottero, ma anche per la migliore resa dei sensori di bordo. Inoltre la nave, concepita con criteri stealth, ha la necessit\u00e0 di essere sempre verticale sul mare, perch\u00e9 la riduzione della superficie riflettente per il radar (\"Radar Cross Section\" o RCS) \u00e8 legata soprattutto alle angolazioni sulla verticale. Il movimento del mare con onda corta causa maggiori problemi, come \u00e8 assai naturale per unit\u00e0 non molto lunghe come le La Fayette.\nIl primo biennio ha visto la capoclasse percorrere complessivamente 98.500 miglia nautiche, oltre 160.000\u00a0km, visitando numerosi porti internazionali.\nLa cronologia dettagliata dell'attivit\u00e0 della \"La Fayette\" ha visto:\nL'aspetto avveniristico di queste navi - generalmente considerate tra le pi\u00f9 belle esistenti - non ha mancato di sollevare interesse nel grande pubblico, come si nota dal fatto che la capoclasse \u00e8 entrata nel \"cast\" del film \"Agente 007 - GoldenEye\", ma maggiore importanza \u00e8 stata data ai giudizi di tecnici e progettisti, e infatti le navi europee successive ne sono state certamente influenzate, grazie alla dimostrazione pratica delle costruzioni con caratteristiche stealth, che prima erano o parzialmente applicate, o utilizzate per navi di piccolo tonnellaggio, per lo pi\u00f9 sperimentali.\nLe La Fayette sono normalmente utilizzate per azioni di intensit\u00e0 medio-bassa. Non avendo sensori e armi ASW non sono interessate generalmente a teatri operativi in cui si possa affrontare avversari dotati di sommergibili. Non avendo un armamento poderoso, si affidano alla \"discrezione\" molto di pi\u00f9 di altre navi, ed effettivamente hanno le caratteristiche giuste per questo scopo.\nI cacciatorpediniere classe Arleigh Burke, le uniche grandi navi che hanno preceduto in servizio le La Fayette con progettazione marcatamente influenzata dalle esigenze di bassa osservabilit\u00e0, sono certamente molto pi\u00f9 in grado di difendersi attivamente, ma con un apparato a turbina da 10 volte pi\u00f9 potente di quello diesel delle navi francesi hanno una segnatura termica molto maggiore, come anche il consumo del carburante sia calcolato come raggio di azione che autonomia.\nNondimeno, le La Fayette base sono pur sempre degli \"scatoloni\" ricchi di spazio, ma esse con un solo radar di scoperta a medio raggio, un sistema ESM, 1 IRST (\"Infra-red search and track\" - sistema di ricerca a infrarossi), 2 radar di navigazione, 2 sistemi di controllo del tiro e 2 lanciatori di chaff.\nLe possibilit\u00e0 di crescita, dato il volume disponibile, sono peraltro considerevoli, e sia la marina francese che soprattutto i committenti esteri ne approfittano con programmi di aggiornamento anche molto estesi, aumentando notevolmente le capacit\u00e0 originarie.\nSviluppi.\nFrancia: MBDA Aster ed NH90.\nNonostante la loro complessiva modernit\u00e0, le La Fayette sono entrate in servizio con armamenti ed equipaggiamenti ridotti e per giunta inferiori a quanto previsto in sede progettuale. Come spesso accade a causa del costo di tali \u00abaccessori\u00bb, la realizzazione della nave \u00e8 solo raramente accompagnata da tutto quello che \u00e8 previsto per le sue dotazioni standard, che ci si riserva di completare quando vi saranno soldi disponibili, in genere in occasione dei lavori di revisione.\nPer esempio, il lanciamissili Crotale doveva essere il modello NG con missili VT-1 e nuova elettronica, ma almeno la capoclasse ha ricevuto il Crotale originale, con missile del 1971. Nonostante la gittata massima sia praticamente analoga, la capacit\u00e0 di contrasto contro bersagli ad alte prestazioni \u00e8 marcatamente inferiore rispetto alle armi di nuova generazione.\nAnche nel settore antinave, la prevista dotazione di 2 lanciamissili quadrupli MM.40 Exocet non \u00e8 stata inizialmente rispettata, tanto che le foto dei primi anni mostravano solo 2 MM.38 in impianti singoli (riconoscibili dai lanciatori quadrati). I missili Crotale di prima generazione e i 2 MM.38 Exocet riducono la potenza delle navi in maniera considerevole. Ma se questi sono i problemi, legati essenzialmente a contingenze economiche, le possibilit\u00e0 di crescita sono l'altra faccia della medaglia.\nLa nave ha le predisposizioni tecniche per sistemi ASW (sonar e siluri), anche se non \u00e8 previsto che verranno realmente esercitate.\nUn aggiornamento certo comporta l'adozione dell'NH90, elicottero da 9 tonnellate, capace di operare con sofisticati sensori, siluri e missili antinave in missioni multiruolo, inclusa la lotta ASW che il pi\u00f9 piccolo Panther non pu\u00f2 svolgere perch\u00e9, pur essendo un tipo moderno, non ha equipaggiamento adatto. L'NH90 \u00e8 un velivolo di nuova generazione con massa doppia, quindi le sue capacit\u00e0 complessive sono molto superiori, ed \u00e8 anche moderatamente stealth.\nL'altra notevole possibilit\u00e0 di crescita \u00e8 legata al miglioramento delle capacit\u00e0 contraeree, con il missile ASTER-15, il che significa anche la sostituzione del DVRB-15 con il Thomson-CSF ARABEL (\"Antenne Radar \u00c0 Balayage \u00c9l\u00e9ctronique\"), radar da ricerca tridimensionale e guida missili di nuova generazione.\nEsso \u00e8 caratterizzato da un'antenna di tipo Phased-array (ovvero una schiera di dipoli a scansione di fase per espletare la ricerca in quota), le cui caratteristiche salienti sono:\nIl radar opera in banda I (8\u201310\u00a0GHz) con ampie capacit\u00e0 di controllo aereo e resistenza ai disturbi, ma soprattutto questo nuovo sistema permette anche il controllo dei missili ASTER, integrando la funzione di scoperta con quella guidamissili. Gli ASTER vengono guidati in prossimit\u00e0 dei bersagli da comandi radio, poi azionano il radar di ricerca della loro testata (sono molto simili al MICA aeroportato), e lo ingaggiano.\nNon vi \u00e8 pi\u00f9 bisogno di radar guidamissili, che limitano il numero di bersagli ingaggiabili, anche se ci\u00f2 viene ottenuto con radar e armi che sono molto pi\u00f9 sofisticati e costosi. Sulle navi maggiori l'ARABEL si trova spesso utilizzato per il controllo del tiro SAM, associato a radar pi\u00f9 potenti, come l'EMPAR italo-britannico, che ha maggiore portata operativa, ma pesa e costa molto di pi\u00f9 dell'ARABEL.\nI missili MBDA ASTER-15, bistadio, hanno una massa di 300\u00a0kg, molto maggiore di quella delle altre armi a corto raggio, pertanto la portata, nominalmente 15\u00a0km, dipende in realt\u00e0 dal tipo di bersaglio e varia tra i 7 e i 30. Una volta lanciati dai pozzi verticali, i missili si vettorano rapidamente contro i bersagli, con un sistema noto come PIF-PAF, ovvero controllo tramite alette che deviano il getto del razzo facendo puntare subito il missile verso l'obiettivo e riducendo molto la portata minima. Le distanze di tiro effettivo e la possibilit\u00e0 di ingaggiare rapidamente bersagli a giro d'orizzonte con ingaggi multipli danno alle \"La Fayette\" una effettiva capacit\u00e0 di difesa d'area, ovvero non limitata alla sola autodifesa.\nI lanciatori per gli ASTER, chiamati \"Sylver\", saranno presenti in 2 moduli da 8 colpi l'uno, sistemati sul ponte di coperta immediatamente dietro il cannone da 100\u00a0mm, spiegando cos\u00ec la presenza del \"rialzo\" come la predisposizione per questi sistemi (che essendo verticali, occupano almeno 2 ponti). Oltretutto gli Aster non impedirebbero che venga mantenuto il Crotale, come utile sistema di back-up per la difesa ravvicinata, perch\u00e9 il lanciamissili \u00e8 a poppa. Il Crotale, specialmente nel modello NG, ha ancora prestazioni molto apprezzabili contro attacchi non troppo sofisticati, e la dotazione di una ventina di missili sarebbe, anche in termini quantitativi un prezioso aiuto per gli Aster, eccellenti armi antiaeree, ma presenti in soli 16 esemplari.\nGli sviluppi del progetto basico intesi come navi di nuova costruzione per clienti esteri sono pure molto interessanti, anche se sono andati in direzioni differenti, dimostrando come le potenzialit\u00e0 di una nave possano essere sviluppate o svilite a seconda del contesto generale.\nTaiwan: la classe Kang Ding.\nTra i programmi di aggiornamento delle forze armate di Taiwan (la \"Cina nazionalista\", in perenne tensione con la Cina comunista), ci fu a un certo punto anche l'impellenza di sostituire molte navi obsolete, per lo pi\u00f9 cacciatorpediniere statunitensi della seconda guerra mondiale, unit\u00e0 aggiornate ma pur sempre molto vecchie. Ma l'embargo che la Cina ha di fatto posto a Taiwan pu\u00f2 essere rotto con relativa disinvoltura solo dagli USA, a riprova di quanto verificatosi nel caso dei programmi per i nuovi sommergibili convenzionali, dove di fatto nessuna unit\u00e0 di questo tipo venne fornita a Taiwan.\nIn quel caso il motivo fu duplice: da un lato gli USA, supponendo che venisse presa la decisione politica di fornire sommergibili, non hanno pi\u00f9 le competenze per navi a propulsione diesel-elettrica, visto che da decenni le unit\u00e0 subacquee statunitensi sono esclusivamente nucleari, e questa ultima tecnologia non potrebbe essere fornita ad un paese che potrebbe un giorno farla cadere nelle mani della Cina. Dall'altro vi sono nazioni come la Germania che seppure tecnicamente capaci, politicamente non sarebbero in grado di sostenere le pressioni diplomatiche e commerciali cinesi. Di fatto, negli ultimi 30 anni i costruttori di sottomarini di tutto il mondo non hanno fornito altri vascelli ai taiwanesi, oltre ai 2 vecchi battelli che ha in suo possesso (che devono confrontarsi con oltre 70 sottomarini nemici). Il fatto che a suo tempo sia stata una nazione 'minore' come i Paesi Bassi a fornire 2 (\"Zwaardvis\"), spiega bene l'aumento di importanza che la Cina ha avuto in questi ultimi anni.\nLa Francia corse il rischio nei primi anni novanta, fornendo ai taiwanesi un grande quantitativo di armi, (esclusi i sottomarini), ma la reazione diplomatica cinese fece s\u00ec che l'operazione non venisse ripetuta. Tra le forniture francesi vi furono 6 fregate La Fayette modificate, nate con uno dei 2 programmi KANGHWA per le nuove costruzioni navali (l'altro \u00e8 stato risolto con fregate americane classe Oliver Hazard Perry modificate). In questo frangente le La Fayette sono chiamate, a compiti di prima linea e non certo di sorveglianza in acque remote, pertanto il progetto si evolse di conseguenza.\nOriginariamente la commessa, per alcune corvette missilistiche moderne, avrebbe dovuto essere stata realizzata dai sud-coreani, ma le trattative fallirono.\nLe navi del programma \"KANGWA-2\", note come classe Kang Ding, sono state ordinate in 6 esemplari, tutti costruiti in Francia. I piani per costruirne altre 10 in Taiwan sono stati abbandonati, e forse mai presi seriamente in considerazione. L'indisponibilit\u00e0 sudcoreana a cedere la costruzione su licenza \u00e8 stato uno dei motivi per cui ci si rivolse alla Francia, ma senza giungere a risolvere questo problema.\nLe navi, in servizio a partire dal 1996, sono:\nIl programma per queste unit\u00e0, conosciuto in Francia come BRAVO \u00e8 iniziato nel 1991. Sebbene completato in termini tecnici, attualmente \u00e8 oggetto di grave scandalo con una richiesta di risarcimento danni presentata nel 2003 dalla marina Taiwanese che accusa la Thomson-CSF (ora Thales) di corruzione. Lo scandalo \u00e8 ancora pi\u00f9 grave perch\u00e9 nel corso delle indagini \u00e8 stato condannato un funzionario taiwanese, accusato dell'omicidio avvenuto nel 1993 di un ufficiale della marina che stava per rivelare le tangenti distribuite nel corso della firma del contratto. L'attuale presidente di Taiwan ha definito lo scandalo una \"disgrazia nazionale\", anche se \u00e8 tutt'altro che un'eccezione nelle transazioni commerciali in Estremo Oriente\nGli equipaggiamenti delle Kang Ding differiscono molto da quelli delle similari navi francesi. I radar principali sono 2, uno dei quali \u00e8 il Thomson-CSF JUPITER II in banda L, lo stesso sistema dei cacciatorpediniere francesi classe Cassard, mentre per la ricerca a breve raggio vi \u00e8 TRITON-G in Banda C e i soliti CASTOR per il tiro. Presenti, come principale novit\u00e0, anche 2 sonar: uno a scafo SPHERION e uno rimorchiato ATAS. Queste navi devono infatti fronteggiare la potente (anche se obsoleta) componente di sottomarini cinesi.\nInfine vi \u00e8 anche un sistema ECM attivo, della locale azienda elettronica CSTI.\nTutti i sensori, che per quanto concerne quelli principali sono passati da 1 a 4, sono controllati da un sistema C3 (ovvero comando, controllo, comunicazioni) TACIVAC-2000 (il SENIT-7 per l'export) con consolle ad alta risoluzione VISTA. Tutto questo ha apportato una notevole miglioria rispetto alla dotazione delle navi francesi.\nL'armamento \u00e8 basato su quanto disponibile a Taiwan. La Francia non ha potuto o voluto fornire anche le armi per le navi vendute ai taiwanesi, i quali a loro volta sono in grado di produrre armamenti tutt'altro che disprezzabili. L'elenco \u00e8 dato dai sistemi seguenti:\nNonostante l'aumento dei cannoni, la carenza di buone capacit\u00e0 antiaeree dovuta al sistema missilistico ha provocato molte critiche, tanto che le navi vengono spesso definite \"pattugliatori portuali\" per la loro inadeguatezza a fronteggiare minacce aero-missilistiche complesse.\nEsistono peraltro piani per equipaggiarle con i missili Tien Chien 2 da 70\u00a0km di gittata, con lanciatori verticali, e il relativo radar Tien Bing. Tutti questi lavori di aggiornamento sono estremamente costosi, ma se verranno portati in fase concreta, allora le Kang Ting diverrebbero le pi\u00f9 potenti fregate mai costruite dai francesi, eccetto la nuova classe Orizzonte, in realt\u00e0 considerabile un cacciatorpediniere missilistico, e comunque di realizzazione franco-italiana.\nArabia Saudita: classe AL RIYADH.\nLe La Fayette sono state ordinate in 3 esemplari anche dall'Arabia Saudita, con il nome di classe Al Riyadh, costituita da esemplari ordinati con specifiche determinate nei dettagli gi\u00e0 nel 1991, all'indomani dell'Operazione Desert Storm. Esse erano originariamente note come F 3000S (Saudi) e hanno fatto seguito alle Medina o F-2000, degli anni ottanta.\nLe navi saudite sono entrate in servizio a partire dal 2002.\nLe navi hanno una dotazione di sensori e armi di vario tipo, comprendenti un radar ARABEL da scoperta e controllo del tiro a medio raggio, abbinato ad un radar Thomson-CSF (ora Thales) \"JUPITER ER TRS 3011\", con funzione di scoperta tridimensionale e portata di oltre 380\u00a0km (il Tiger arriva tipicamente a 110\u00a0km contro un caccia, circa 180-200 contro macchine pi\u00f9 grandi). L'antenna di questo sistema \u00e8 larga 7,315 m, alta 3 m e pesante 1550\u00a0kg, ruota a 7,5 o 15 giri al minuto, con banda di emissione L.\nTrattandosi di un sistema a lungo raggio, di categoria superiore a quanto disponibile sulle navi francesi similari, la sua unione all'ARABEL (che sebbene pi\u00f9 moderno, \u00e8 anche un sistema di categoria inferiore) d\u00e0 una dotazione di scoperta e combattimento antiaereo enormemente superiore al solo Tiger/DVRB-15.\nL'armamento comprende un cannone da 100\u00a0mm, 16 missili ASTER-15 (le prime navi entrate in servizio con tale arma dopo la portaerei \"de Gaulle\") e predisposizioni per altrettanti e/o la possibilit\u00e0 di adottare i lanciatori verticali per i pi\u00f9 grandi ASTER-30, 8 missili MM.40 Exocet, 2 cannoni da 20\u00a0mm, e infine 4 tubi di lancio per siluri pesanti da 533\u00a0mm doppio ruolo ASW/ASV.\nLe fregate sono state equipaggiate con una dotazione completa anche per la guerra elettronica, che comprende, oltre a sistemi passivi, lanciatori falsi bersagli ed ESM, anche un disturbatore attivo \"SALAMANDRE 2\".\nL'elicottero \u00e8 ancora una volta il veloce Dauphin, del tipo AS-365F ordinato in origine assieme alle \"Medina\", in 24 esemplari. Esso ha sia sensori di combattimento antinave, il radar AGRION-15 con i missili assegnati AS-15TT, che sensori ASW con siluri Mk 46.\nI sistemi di comando sono costituiti dalla versione export del SENIT-7 (TACIVAC 2000) in una delle ultime sottoversioni.\nI motori sono della stessa famiglia di quella delle La Fayette, ma con 16 cilindri, una versione intermedia tra il tipo a 12 e quello a 20 delle fregate canadesi Halifax.\nNondimeno, almeno in questo campo si \u00e8 registrato un regresso, sia pure leggero, con la velocit\u00e0 massima scesa a 24,5 nodi. Questo a causa dell'incremento di stazza, che \u00e8 passata a 3800 t standard e addirittura a 4650 t a pieno carico, mentre le dimensioni massime sono state incrementate a 133x17 m, ovvero 9 e 1,6 metri in pi\u00f9.\nLe F-3000 S/Al Riyadh sono le navi pi\u00f9 potenti e moderne della flotta saudita il cui personale (per lungo tempo molto inferiore all'entit\u00e0 degli armamenti disponibili, specialmente quelli pi\u00f9 sofisticati, cosa comune anche alle altre Armi) \u00e8 in continua crescita, essendo passato da 1000 effettivi nel 1974, a 4400 nel 1985 e fino a 9500 nel 1991 comprensivo di 1500 marine. L'inizio dell'espansione delle capacit\u00e0 e della forza in organico \u00e8 stato determinato a suo tempo, proprio dalle \"Medina\" (che richiedevano non meno di 750 uomini solo per gli equipaggi a bordo), la prima vera classe d'alto mare saudita.\nSingapore: classe Formidable.\nUn ulteriore successo si \u00e8 ottenuto con Singapore. Questo mini-Stato ha una superficie di poco superiore a 600\u00a0km\u00b2, ci\u00f2 nondimeno la sua popolazione supera i 2 milioni e la ricchezza pro-capite \u00e8 molto elevata.\nDeterminato a non subire un'altra occupazione straniera, come avvenne ad opera dei giapponesi nel 1942, esso ha un'incredibile e sproporzionata forza militare, che rende necessario tenere permanentemente parte di questa fuori dai confini nazionali per carenza di spazio. Singapore potrebbe teoricamente persino invadere la Malaysia, e tra i recenti ordini per l'ammodernamento delle sue forze armate vi \u00e8 anche quello per 6 fregate classe Formidable, basate sulle La Fayette ed equipaggiate con sistemi d'arma specifici. Vi \u00e8 un cannone da 76\u00a0mm, 8 missili Harpoon, e come le navi saudite, hanno anche i lanciatori SYLVER per i nuovi missili SAM Aster-15. Una cosa su cui le 'Formidable' sono superiori alle altre navi della famiglia, giustificando appieno il loro nome, \u00e8 la potenza maggiore dei motori, per una velocit\u00e0 massima di 27 nodi e un'autonomia, malgrado la potenza erogata, di 7200 miglia, (per esempio, le \"Lupo\" italiane raggiungono le 4000 miglia a 20 nodi).\nLa prima nave, la RSS \"Formidable\", \u00e8 stata costruita nei cantieri DCN, ma le altre sono costruite dai cantieri locali della Singapore Technologies Marine.\nQuesto contratto porta i successi di export delle La Fayette e derivate a 15 navi complessive, una in pi\u00f9 della classe Lupo del 1978 (anche se 4 non vennero consegnate, causa embargo all'Iraq).\nMa gli anni settanta-ottanta erano molto interessanti per l'industria cantieristica, mentre il dopo-Guerra Fredda ha comportato una generale, drastica riduzione delle nuove costruzioni militari, per cui i successi commerciali ottenuti sono proporzionalmente assai notevoli.\nLa velocit\u00e0, inferiore di 10 nodi rispetto a quella delle Lupo del 1978, costituisce un segno dei tempi, compensata dalla maggiore autonomia e dalla stealthness. Anche in altri campi, come quello dei bombardieri, si \u00e8 arrivati a simili conclusioni: il B-2 Spirit, per esempio, ha migliori capacit\u00e0 del B-1 pur essendo subsonico.\nDa segnalare anche un progetto derivato dalla La Fayette, proposto a suo tempo come \"FF-1000\". Si trattava di una fregata leggera da 1450 t, motori diesel con massima velocit\u00e0 di 25 nodi e autonomia di 5000 miglia a 15, missili Exocet, Crotale, elicottero e cannone di medio calibro. Destinate a sostituire le navi del tipo \"A-69\", sarebbero state fregate leggere da 87 m di lunghezza, che tuttavia, onde accomodare tutte le armi e i sensori di bordo si sarebbero ritrovate armate di un'arma da 76\u00a0mm piuttosto che il tradizionale e pi\u00f9 potente pezzo da 100. In contrasto con le loro sorelle maggiori, non hanno avuto nessun successo commerciale."}
{"id": "562171", "revid": "251304", "url": "https://it.wikipedia.org/wiki?curid=562171", "title": "Classe Brandenburg (fregata)", "text": "La classe Brandenburg \u00e8 una classe di fregate tedesche, quattro grandi unit\u00e0 che sono state costruite con la tecnologia modulare MEKO, dalla ditta Blohm und Voss.\nLe unit\u00e0 sono entrate in servizio nella Deutsche Marine tra il 1994 ed il 1996 per rimpiazzare la classe di cacciatorpediniere Hamburg.\nCaratteristiche.\nQueste navi hanno avuto come imperativo la necessit\u00e0 di avere volume interno per aggiornare i componenti. L'armamento, inizialmente assai modesto, pu\u00f2 aumentare grazie alle predisposizioni studiate. I lanciatori per missili Sea Sparrow sono del tipo a lancio verticale, Mk.41, capaci di lanciare anche missili ASROC, ed in teoria RIM-66 Standard Missile SM-1 e RIM-66 Standard Missile SM-2, se non addirittura BGM-109 Tomahawk. I moduli di lancio sono 2 per 16 armi complessive, ma esistono anche predisposizioni per altri 2, cos\u00ec che si pu\u00f2 passare da 16 Sea Sparrow a 128 ESSM, o combinazioni varie di ESSM, Sea Sparrow, SM-2, ASROC. Nell'hangar sono presenti 2 elicotteri ASW."}
{"id": "562172", "revid": "77397", "url": "https://it.wikipedia.org/wiki?curid=562172", "title": "Carico di stato limite di esercizio", "text": ""}
{"id": "562173", "revid": "124960023", "url": "https://it.wikipedia.org/wiki?curid=562173", "title": "Basilica di Santa Maria Maggiore (Bergamo)", "text": "La basilica di Santa Maria Maggiore \u00e8 una chiesa che si trova a Bergamo Alta, in piazza del Duomo. Edificata nella seconda met\u00e0 del XII secolo, l'esterno conserva le linee architettoniche romanico-lombarde originarie, mentre l'interno \u00e8 decorato in stile barocco (tra 1600 e 1700). Era in origine la chiesa battesimale della cattedrale di San Vincenzo, sorta accanto al complesso della curia vescovile di Bergamo.\nStoria.\nLa storia della chiesa e del suo sviluppo architettonico e artistico \u00e8 riccamente documentata da atti conservati negli archivi della Fondazione MIA che permettono un'accurata datazione cronologica completa.\nSecondo la tradizione popolare, parzialmente suffragata da documenti, la chiesa fu edificata per ottemperare a un voto fatto alla Madonna nel 1133 dai bergamaschi perch\u00e9 proteggesse Bergamo dalla peste quando a Bergamo era vescovo Gregorio. che si stava abbattendo sul nord Italia.\nMa la chiesa risulta esistente gi\u00e0 nell'VIII secolo come documentato da Mario Lupo nel suo \"Codex diplomaticus civitatis et ecclesiae bergomensis\" pubblicato nel 1784. Gli scavi effettuati sotto la pavimentazione sul lavoro sud-est, con il ritrovamento delle fondamenta della chiesa precedente, confermano le sue indicazioni, ma il fatto che la chiesa sia stata costruita sopra un tempio pagano dedicato alla dea Clemenza non \u00e8 suffragato da alcuna fonte.\nL'iscrizione posta sul portale dell'ingresso meridionale (detto dei \"Leoni bianchi\") fa risalire la ricostruzione della basilica al 1137 per opera del comacino \"magistro Fredo\", con la posa della prima pietra da parte del vescovo Gregorio Alla chiesa che si chiamava \"di Santa Maria\", venne aggiunto \"Maggiore\", proprio ad indicarne la ricostruzione e l'ampliamento. La chiesa infatti non venne ampliata, ma distrutta per essere ricostruita e fu appositamente costituito il \"Consorzio della Fabbrica\" per la raccolta delle offerte necessarie e per la loro gestione. Nel 1287 la chiesa risulta non essere ancora ultimata.\nL'esterno della chiesa testimonia la sua costruzione in due tempi differenti, la zona absidale, il braccio settentrionale del transetto e nella parte inferiore del braccio meridionale in arenaria grigia, dai conci ben squadrati, mentre in arenaria ocra chiara e dai conci piuttosto piccoli, nelle parti rimanenti.\nLa pianta originale era a croce greca con sette absidi, tre centrali e quattro sul transetto, delle quali ne rimangono tre: l'abside di nord-ovest fu fatta abbattere nel 1472 da Bartolomeo Colleoni per far posto al suo mausoleo.\nPer prima fu costruita la parte tra l'abside centrale e il transetto e bench\u00e9 non fosse completata nel 1185 fu consacrato un altare e nel 1187 vennero completati il presbiterio e le absidi sul lato est del transetto.\nI lavori subirono un rallentamento durante il 1200 a causa di difficolt\u00e0 economiche; tuttavia furono completati la facciata cieca e l'atrio. Venne aggiunto un altro portico, sicuramente presente nel 1273-1279 successivamente demolito per la costruzione della cappella Colleoni, chiamato \"porticum militum\", sede della societ\u00e0 di Santa Maria Maggiore, compagnia armata composta di quattrocento fanti, comandati dal podest\u00e0, cos\u00ec come una \"volta iudicum\", un ambiente con il soffitto a volta, sede il collegio dei giudici. Nella basilica si tenevano anche le assemblee del popolo, secondo una pratica diffusa durante il periodo dei liberi comuni, ma sul finire del Duecento la situazione politica cambi\u00f2, Bergamo pass\u00f2 ai Visconti, poi alla Repubblica di Venezia; la basilica gradualmente perse il suo ruolo politico-sociale e le rimase solo quello spirituale.\nNel corso del XIV e XIV secolo i lavori furono ripresi dai maestri campionesi, con l'aggiunta del battistero, allora all'interno dell'edificio (1340) e il rifacimento dei due protiri (1353 quello verso il palazzo comunale, 1360 quello sulla piazzetta di Antescolis) di Giovanni da Campione.\nTra il 1436 e il 1459, a opera di Bertolasio Moroni da Albino, fu realizzato il campanile fino alla cella campanaria, con fregi in marmo di Ardighino de Bustis, sopralzato poi verso la fine del Cinquecento, e tra il 1485 e il 1491 la \"sagrestia nuova\", dato che la vecchia era stata demolita per erigere la cappella Colleoni.\nIl 23 giugno 1449 il Senato e il Maggior Consiglio di Bergamo affidarono la gestione della chiesa al Consorzio della Misericordia Maggiore, prestigioso sodalizio fondato nel 1265 da Pinamonte da Brembate, allo scopo di conservare ed arricchire il patrimonio artistico della basilica, e il 14 marzo 1453 papa Niccol\u00f2 V dichiar\u00f2 esente la chiesa dalla giurisdizione vescovile, e dipendente da quella papale. Questo consent\u00ec la creazione di scuole di grammatica e musica gratuite per bambini bisognosi a servizio delle liturgie in Basilica. Fu solo l'inizio della \"Cappella musicale.\"\nNel 1521 fu realizzato il portale di sud-ovest, detto porta della Fontana da Pietro Isabello.\nIl 10 settembre 1574 san Carlo Borromeo inizi\u00f2 la sua visita pastorale nella citt\u00e0 orobica, e in riferimento a questa basilica dichiar\u00f2 \nFu proprio in ottemperanza a questa consegna che gli affreschi trecenteschi sparirono dalla basilica iniziando una trasformazione e della chiesa. \nL'edificio sub\u00ec altri rimaneggiamenti all'interno nel corso nel XVII secolo, dovuti agli interventi, prevalentemente decorativi, (eseguiti tra il 1614 e il 1651) di Francesco Maria Richini, Giovanni Angelo Sala e Giovanni Barberini. Nello stesso periodo venne anche rimaneggiato il tiburio.\nA partire dal 1794 al 1795 dalla cupola della basilica, e nel campanile della convento francescano cittadino, gli abati Lorenzo Mascheroni prima e Gianantonio Tadini poi, effettuarono esperimenti di caduta dei gravi per verificare la deviazione verso est raggiungendo una precisione che permise di convalidare i risultati di Giovanni Battista Guglielmini affetti per contro da inaccettabile incertezza accidentale.\nDescrizione.\nEsterno.\nLa basilica \u00e8 caratterizzata dalla mancanza di un ingresso centrale e della facciata, infatti questa \u00e8 cieca in quanto faceva parete unica con l'antico palazzo vescovile. I quattro accessi alla chiesa sono tutti laterali.\nSul transetto settentrionale, in piazza del Duomo, si apre la porta detta dei \"Leoni rossi\" con protiro di Giovanni da Campione e a sinistra di questa, a ridosso dell'abside, l'ingresso secondario. Tra le due porte sono infisse nel muro le antiche misure di Bergamo: il \"Capitium Comunis Pergami\" (cavezzo - 2,63 metri) e il \"Brachium\" (braccio - 53,1\u00a0cm) a cui i tessitori e i commercianti facevano riferimento.A destra della porta si impone la Cappella Colleoni con la scalinata d'ingresso delimitata da una cancellata in ferro battuto. Sempre sulla destra, staccato, sul fondo della piazza, il battistero.\nIl transetto meridionale apre su piazza Rosate con la porta, sempre con protiro di Giovanni da Campione, detta dei \"Leoni bianchi\" e a sinistra di questa, arretrata, la porta della Fontana di Pietro Isabello.\nAbsidi.\nL'abside centrale \u00e8 coronato da una loggia con volte a botte, delimitata in alto da un fregio a denti di sega e in basso da un fregio vegetale di derivazione classica che funge da cornicione.\nLa parte inferiore \u00e8 scandita da archi ciechi su semicolonne che contengono monofore, bifore e trifore.\nNel pennacchio tra due degli archi ciechi si trova un ritratto d'uomo barbuto all'interno di un clipeo, con una scritta illeggibile.\nI capitelli sono a decoro vegetale, ad eccezione di uno che raffigura \"Gli angeli con le trombe del giudizio\".\nL'abside del transetto destro ha una struttura analoga a quello principale.\nSul cornicione della loggia vi \u00e8 un fregio costituito da nastri intrecciati, entro cui sono scolpiti animali affrontati.Su una delle colonne degli archi ciechi vi \u00e8 un capitello con il \"Sacrificio di Abramo\".\nAnche l'abside del transetto sinistro \u00e8 simile a quella centrale, bench\u00e9 presenti un'esecuzione meno accurata.\nPorta dei Leoni rossi.\nLa porta settentrionale, detta dei \"Leoni rossi\", che si apre nel transetto sinistro e accede a piazza del Duomo \u00e8 sormontata da un protiro di Giovanni da Campione, datato 1353 ma con importanti rifacimenti di fine Trecento, sostenuto da colonne sorrette da due leoni stilofori in marmo veronese, raffigurati in piedi, e contornati da figure di esseri umani e di animali.\nL'arcone ha un archivolto percorso da un fregio con scene di caccia, mentre la volta \u00e8 decorata a losanghe policrome. Sulle testate delle mensole che sorreggono l'arcone \u00e8 raffigurata \"L'Annunciazione\".\nAl di sopra del protiro una loggia di tre spazi con archetti trilobati contiene le statue di \"san Barnaba\", \"san Vincenzo\" o \"san Proiettizio \"e al centro la statua equestre di \"sant'Alessandro\".\nAncora al di sopra, si trova la \"Madonna col Bambino\" affiancata da \"sant'Esteria\" e \"santa Grata\", opera di Andreolo de' Bianchi (1398).\nIl portale romanico, del XII-XIII secolo, privo di lunetta ed architrave, presenta delle figurine inserite all'interno di riquadri.\nPorta laterale settentrionale.\nLungo la navata sinistra, seminascosta dall'abside di nord-est si apre una porta sormontata da un arcone gettato tra la parete e l'abside, affrescato da Pecino da Nova (ne restano solo tracce di pittura). Il portale, costruito da Nicolino con il padre Giovanni da Campione, presenta uno sviluppo pi\u00f9 gotico, ma di fattura povera. Le sculture in arenaria pi\u00f9 tozze e popolaresce fanno ipotizzare una realizzazione precedente.\nProprio questa porta fu utilizzata come location della miniserie televisiva \"I promessi sposi\" di Salvatore Nocita del 1989.\nPorta dei Leoni bianchi.\nLa porta meridionale, detta dei \"Leoni bianchi\", che apre il transetto destro su piazza Rosate \u00e8 coperta dal protiro di Giovanni da Campione, risalente al 1360, sostenuto da due ordini di colonne: quelle esterne sorrette da leoni stilofori, mentre quelle interne sostenute da due telamoni inginocchiati di epoca pi\u00f9 antica, un uomo e una donna.\nLe mensole che sorreggono l'arcone del protiro hanno capitelli fogliati. Sulla mensola di destra sono rappresentati draghi ed esseri mostruosi, mentre la mensola sinistra mostra delle scene di caccia.\nIl portale \u00e8 coronato da un bassorilievo raffigurante, all'interno di nicchie, \"Cristo contornato da santi\", opera sempre di Giovanni da Campione (1360); nella lunetta c'\u00e8 un rilievo con \"La nascita del Battista\".\nIl tutto \u00e8 sormontato da un'edicola pensile in stile gotico realizzata tra il 1400 e il 1403 da Hans von Fernach.\nPorta della Fontana.\nSempre sul lato meridionale accanto alla Fontana di Antescolis, si apre una porta secondaria detta appunto della \"Fontana\" sormontata da un portichetto rinascimentale di Pietro Isabello (1521).La lunetta ha un affresco che rappresenta la \"Nativit\u00e0 di Maria\", attribuito ad Andrea Previtali.\nCupola.\nLa cupola ha la forma ottagonale, formata da tre galleria digradanti d'impianto duecentesco. Venne ristrutturata e modificata da Francesco Maria Richini del XVII secolo.La cupola fu affrescata nel 1521 da Gian Paolo Cavagna con il dipinto incoronazione della Vergine, angeli e profeti.\nBattistero.\nIl battistero fu costruito nel 1340 sotto il vescovado di Cipriano degli Alessandrida Giovanni da Campione: pi\u00f9 piccolo dell'attuale, era originariamente collocato all'interno della Basilica, nella navata centrale. Nei secoli successivi fu pi\u00f9 volte spostato: rimosso dall'interno nel 1660, fu prima parzialmente ricomposto in una apposita cappella del Duomo nel 1691; infine l'intera struttura fu ricostruita con aggiunte e rifacimenti nel cortile della canonica nel 1856 circa. ad opera di Virginio Muzio.\nEsso si presenta sul lato ovest della piazza del Duomo, in asse con la facciata della cattedrale e quasi a ridosso della Cappella Colleoni; \u00e8 frutto di una ricomposizione effettuata nel 1898-1899, che ne ha alterato almeno le proporzioni, presentandosi pi\u00f9 alto di quanto non fosse in origine.\nInterno.\nL'interno della basilica conserva l'impianto romanico a croce greca con tre navate divise da pilastri che finiscono con l'abside, ma la decorazione \u00e8 stata realizzata nel XVII secolo dallo stuccatore Giovanni Angelo Sala con il figlio Gerolamo.\nLungo le pareti e ai pilastri sono appesi degli arazzi, in parte eseguiti a Firenze (1583-86) su disegno di Alessandro Allori e in parte di fattura fiamminga (secolo XVI-XVII), che rappresentano scene della \"Vita di Maria\".\nSopra l'arazzo che rappresenta la \"Crocifissione\", eseguito ad Anversa nel 1698 su cartoni di Ludwig van Schoor, \u00e8 il dipinto di Luca Giordano con il \"Passaggio del mar Rosso\" (1681).\nA sinistra dell'ingresso vi \u00e8 il monumento sepolcrale del cardinale Guglielmo Longhi, di Ugo da Campione (1319-1320).\nSulla parete di fondo, il monumento funebre a Gaetano Donizetti, imponente opera scultore di Vincenzo Vela (1855) e quello di Simone Mayr, maestro del Donizetti e gi\u00e0 maestro di cappella in questa stessa basilica, eseguito nel 1852 da Innocenzo Fraccaroli.\nAll'inizio della navata sinistra, un confessionale ligneo in stile barocco intagliato da Andrea Fantoni (1704 per la parrocchiale di Zandobbio).\nUn crocifisso ligneo del Trecento pende sopra la balaustra del presbiterio.\nPresbiterio.\nNel presbiterio, che ospita sei candelabri in bronzo del 1597, vi \u00e8 un coro ligneo disegnato da Bernardino Zenale e da Andrea Previtali. Gli stalli del coro e le tarsie dell'iconostasi, che raffigurano racconti biblici, (il \"Passaggio del Mar Rosso\", il \"Diluvio Universale\", \"Giuditta e Oloferne\" e \"Davide e Golia\") sono stati eseguiti tra il 1522 e il 1555 su disegno di Lorenzo Lotto da Giovan Francesco Capoferri e Giovanni Belli. Le differenti cromie sono date dal diverso tipo di legno, mentre sfumature di colore e profondit\u00e0 d'immagine sono ottenute con infusi d'erbe e utilizzo di sabbia calda.\nSull'altare di destra dedicato a San Marco, vi \u00e8 la pala di Ognissanti opera di Antonio Boselli del 1574., mentre sull'altare di sinistra dedicata al voto vi \u00e8 la pala di Gian Paolo Lolmo raffigurante la \" Vergine con il Bambino con i santi Sebastiano e Rocco\" del 1584, pala commissionata per ringraziare la Vergine d'essere stati preservati dalla peste del 1576.\nNavata.\nAlla testata del transetto destro vi sono affreschi trecenteschi d'ispirazione giottesca di autore ignoto con \"Storie di sant'Egidio\", \"L'ultima cena\" (1347), ma che per caratteristica artistica sono riconducibili al \"Maestro dell'albero della vita\". I due affreschi raffigurano le due scene con dovizia di particolari realistici. L\"'Ultima cena\" ha la cura di individuare psicologicamente il pensiero e il turbalento di ogni commensale, nel momento stesso in cui Cristo rivela il tradimento da parte di uno dei presenti porgendogli un pezzo di pane. La tavola imbandita su una bianca tovaglia, porta la simbologia eucaristica con il pane, le ciliegie, le brocche d'acqua e di vino e il pesce, simbolo dei primi cristiani. La raffigurazione di sant'Eligio presenta una precisione e naturalezza dell'atto di ferrare, ma anche dell'ambiente lavorativo mostrandocelo nella sua quotidianit\u00e0.\nNella parete meridionale, a destra dell'abside, si trova il grande affresco dell'Albero della vita opera sempre del medesimo maestro (1342-1347). Il dipinto prende spunto dal \"Lignum Vitae\" composto da Bonaventura da Bagnoregio nel 1260. Nella parte inferiore tra i santi vi \u00e8 dipinto un devoto, inginocchiato, dalle dimensioni inferiori rispetto alle altre figure, in segno di rispetto, ma che dalle vesti manifesta una classe nobile: \u00e8 il committente dell'opera, come indica l'iscrizione che ne riporta il nome: \"Dominus Guidius de Suardis.\" L'affresco, che copre un'intera parete, testimonia il grande potere politico e sociale che aveva la famiglia Suardi in citt\u00e0. La parte superiore \u00e8 nascosta dal grande dipinto di Pietro Liberi raffigurante il \"Diluvio universale\" realizzato nel 1661. Accanto all\"'Albero della vita\", con la rimozione della tela del Liberi, \u00e8 rinvenuto un affresco raffigurante un grande \"cavaliere a cavallo\" identificato in san Giorgio.\nNel coro absidato \u00e8 ospitata la grande tela di Camillo Procaccini del 1594 Apostoli intorno al sepolcro vuoto e colmo di fiori della Madonna, completata nel dall'opera del Cavagna Madonna Assunta con angeli. \nIl matroneo espone il tesoro della basilica, ed \u00e8 accessibile dal transetto sinistro attraverso una delle absidi minori riaperte al pubblico. Il museo \u00e8 aperto ogni giorno con il pagamento di un biglietto d'ingresso.\nOrgano a canne.\nLa costruzione del primo organo positivo della chiesa risale al 1402 a opera di fra Martino de Stremidi da Concorezzo, che aveva gi\u00e0 operato alla costruzione del primo organo del Duomo di Milano (1395) e che successivamente per quelli bresciani.\nSulle due cantorie lungo le pareti laterali dell'abside, si trova l'organo a canne, costruito nel 1915 da Carlo Vegezzi Bossi e restaurato ed ampliato dalla ditta organaria Fratelli Ruffatti nel 1948 e nel 1992.\nLo strumento \u00e8 a trasmissione elettrica e la sua consolle, mobile indipendente, \u00e8 situata nel presbiterio, nei pressi dell'altare maggiore; quest'ultima ha tre tastiere di 61 note ciascuna e pedaliera concavo-radiale di 32 note.\nRapporto della basilica con i cittadini.\nLa basilica, essendo stata dichiarata il 14 marzo 1453 da papa Nicol\u00f2 V esente dalla giurisdizione vescovile, ebbe un ruolo importante per i gli abitanti della citt\u00e0 diventando parte della vita pubblica:"}
{"id": "562175", "revid": "1821847", "url": "https://it.wikipedia.org/wiki?curid=562175", "title": "Laurent de Gouvion-Saint-Cyr", "text": "Di umili origini, si distinse per qualit\u00e0 tattiche e strategiche sotto il comando di Napoleone Bonaparte divenendo maresciallo dell'Impero nel 1812, a seguito della sua brillante vittoria nella battaglia di Polack. Egli non ebbe un ruolo di primo piano durante le Guerre Napoleoniche ma rivest\u00ec un ruolo importante in qualit\u00e0 di Ministro della Guerra durante la Restaurazione francese. Di carattere glaciale e taciturno, fu per questo soprannominato dai suoi soldati \"il gufo\".\nGuerre rivoluzionarie.\nNacque a Toul nel 1764 e contrariamente al volere del padre, che voleva diventasse conciatore come lui, studi\u00f2 da autodidatta e venne ammesso come uditore alla scuola d'artiglieria di Toul, imparando successivamente le basi del greco e del latino e distinguendosi in matematica e disegno. All'et\u00e0 di diciotto anni comp\u00ec un viaggio in Italia, con il desiderio di diventare un artista (aveva infatti un talento per la pittura) e dopo quattro anni torn\u00f2 a Parigi ed entr\u00f2 in uno studio teatrale, dal quale venne licenziato per la sua timidezza nella recitazione. Dopo lo scoppio della Rivoluzione francese, il 1\u00ba settembre 1792 si arruol\u00f2 come volontario nel 1\u00ba battaglione Cacciatori repubblicani, venendo promosso appena 15 giorni dopo a sergente maggiore, per le abilit\u00e0 organizzative dimostrate. A fine novembre aveva raggiunto il titolo di capitano. In questo battaglione Gouvion Saint-Cyr milit\u00f2 sotto l'Armata del Reno, agli ordini del generale Custine. Venne notato dal generale per le sue abilit\u00e0 nel disegno e quindi aggregato al suo stato maggiore, nonch\u00e9 venendo nominato, il 1\u00ba novembre 1793 capitano aggiunto aiutante generale. Il 14 settembre 1793 dimostr\u00f2 le sue abilit\u00e0 tattiche nell'attacco a Landremont, al comando di quattro battaglioni di fanteria. Qui Gouvion Saint-Cyr rivel\u00f2 la sua predilezione per le battaglie su terreni scoscesi e gli effetti a sorpresa. Partecip\u00f2 distinguendosi alla battaglia di Wissembourg, e il 5 giugno 1794 venne nominato generale di brigata. L'11, appena sei giorni dopo, divenne generale di divisione.\nNel 1795, durante un breve periodo di congedo (l'unico, fino al 1797), torn\u00f2 a Toul e si spos\u00f2 con la cugina di primo grado, Anne Gouvion (diciannovenne), una ragazza estroversa ed energica, al contrario di Gouvion, introverso e glaciale. Il loro matrimonio fu solido e dur\u00f2 36 anni, fino alla morte di lui, nel 1830. \nMilitando sotto il generale Moreau Laurent continu\u00f2 a distinguersi per abilit\u00e0 tattica: nella battaglia di Biberach, il 2 ottobre 1796, secondo il piano concordato tra lui e il suo collega e amico Desaix, Gouvion Saint-Cyr, stando al gioco di squadra, entr\u00f2 in scena con ventiquattro cannoni, e sotto il loro fuoco respinse e mise in rotta gli austriaci. Moreau dir\u00e0 di lui: \"La condotta del generale Gouvion Saint-Cyr \u00e8 al di sopra di ogni elogio, la sua intelligenza tattica e strategica ha assicurato il nostro successo\". Dopo la firma del Trattato di Campoformio, il 6 marzo 1798 Gouvion viene inviato in Italia ad assumere il comando dell'Armata di Roma (in sostituzione del collega generale Massena), la quale versava in una situazione a dir poco disastrosa, con le truppe sul punto di ammutinarsi e la popolazione a rivoltarsi. Grazie ai suoi studi di oratoria e alla sua intelligenza seppe riportare l'ordine senza che fosse stato versato sangue. In questo periodo Gouvion denunci\u00f2 al Direttorio il fatto che i rappresentanti del popolo si erano appropriati ingiustamente di beni preziosi: per questo si attir\u00f2 le antipatie dei suoi superiori, venne richiamato a Parigi e sostituito con il generale MacDonald.\nIl 16 agosto 1798 venne assegnato all'ala sinistra dell'Armata di Magonza al comando del generale Jourdan ma anche qui sorsero contrasti con i suoi superiori e Laruent ottenne un congedo.\nIl 24 giugno 1799 fu rimandato in Italia sotto il comando di Moreau. Partecip\u00f2 alla battaglia di Novi, e successivamente gli venne affidato il comando delle truppe stanziate in Liguria e a Genova. Attaccato il 6 novembre 1799 davanti a Cuneo da forze superiori, respinse vigorosamente gli attaccanti. Comandato all'ala destra di Championnet riusc\u00ec a ritardare l'attacco su Genova, ed oper\u00f2 una ritirata da manuale sul Varo. Napoleone, ora Primo Console, gli invi\u00f2 una lettera laudativa per le sue azioni:\" Il Ministro della Guerra mi ha reso conto, cittadino generale, della vittoria da voi riportata sull'ala sinistra dell'esercito austriaco. Riceverete, vi prego, come testimonianza della mia soddisfazione, questa bella sciabola che voi porterete nei giorni di combattimento. Fate sapere ai soldati, che sono sotto ai vostri ordini, che io sono contento di loro, e che spero di esserlo ancor di pi\u00f9 nell'avvenire. Il Ministro della Guerra vi spedir\u00e0 il brevetto di primo luogotentente dell'esercito. Contate sulla mia stima e sulla mia amicizia. Bonaparte\".\nQuando Moreau, nel 1800, fu destinato al comando dell'Armata del Reno, Gouvion-Saint-Cyr fu nominato suo primo luogotenente; il 9 maggio consegu\u00ec una vittoria contro il generale Kray nella seconda battaglia di Biberach, conquist\u00f2 Friburgo e contribu\u00ec alla vittoria di Hohenlinden. Tuttavia i rapporti col suo superiore si deteriorarono, chiese congedo e torn\u00f2 in Francia. Tra il 1800 e il 1801 egli rivest\u00ec il ruolo di consigliere di Stato. Il 4 febbraio 1801 fu inviato come ambasciatore a Madrid per sovrintendere alle azioni contro il Portogallo per quanto riguarda il Blocco continentale che si stava attuando ai danni del Regno Unito ma venne richiamato nel 1803 e successivamente inviato a Napoli, dove dovette fronteggiare le rivalit\u00e0 interne della corte napoletana.\nGuerre napoleoniche.\nAscesa ed apogeo dell'Impero.\nPoich\u00e9 rifiut\u00f2 di firmare un messaggio di congratulazioni per il neoeletto Imperatore, trattandosi di un atto politico, (infatti pensava che un militare non dovesse immischiarsi con la politica), il suo nome non comparve sulla lista dei marescialli dell'Impero, pubblicata il 18 maggio 1804, fatto che lo amareggi\u00f2. Nonostante questo l'Imperatore lo nomin\u00f2 colonnello generale dei corazzieri e venne decorato con la grande aquila della Legion d'onore. Con lo scoppio della guerra della Terza Coalizione a Saint-Cyr venne affidato un corpo d'armata di 20.000 uomini con i quali controllare il Regno di Napoli ed impedire una invasione in questo settore, mentre il nord Italia veniva protetto dai 50.000 uomini al comando del maresciallo Massena. Con il proseguire della guerra Saint-Cyr si mosse con il suo corpo d'armata verso nord e strinse d'assedio Venezia, riuscendo a sorprendere a Castelfranco 7.900 austriaci che costrinse alla resa, facendo un gran numero di prigionieri. Grazie al suo successo, permise al collega Massena di continuare indisturbato l'inseguimento del generale austriaco Carlo che si stava ritirando oltre l'Isonzo.\nConcluso l'assedio di Venezia ricevette l'ordine di prendere Napoli, perch\u00e9 il suo monarca aveva collaborato durante la guerra con la Regno Unito. Ma, venendo a sapere che sarebbe stato posto sotto i diretti ordini del suo collega Massena, rifiut\u00f2 il comando, lasciandolo al maresciallo P\u00e9rignon, e torn\u00f2 a Parigi. Richiamato al suo posto, dietro minaccia di fucilazione, Saint-Cyr obbed\u00ec agli ordini e rimase a Napoli fino all'agosto 1806, mese in cui il nuovo sovrano del Regno, ossia Giuseppe Bonaparte, gli accord\u00f2 un congedo. Il 15 dicembre gli venne affidato il comando del campo di Boulogne e del 1\u00ba corpo di riserva.\nQui godette di un periodo di libert\u00e0 con la famiglia, acquist\u00f2 un castello (quello di Reverseaux, a Rouvray-Saint-Florentin) e si dedic\u00f2 alla pittura di paesaggi, all'agricoltura e al giardinaggio, oltre che alla manutenzione delle installazioni e delle attrezzature portuali di Boulogne.\nL'8 maggio 1808 venne nominato conte dell'Impero.\nDopo questo periodo di tranquillit\u00e0, il 17 agosto fu inviato in Spagna al comando dell'Armata di Catalogna (VII corpo), composto da circa 39.000 soldati con il compito di prendere Barcellona e sottomettere la Catalogna. Saint-Cyr al comando di questo corpo, formato da divisioni francesi e italiane, riport\u00f2 grandi vittorie: pose sotto assedio Gerona (6 maggio), prese la piazzaforte di Roses (5 novembre-6 dicembre), sconfisse a Cardedeu il generale spagnolo Vives (16 dicembre) e a Molins de Rei (21 dicembre) il generale svizzero Reding. Due mesi dopo, il 25 febbraio 1809, riport\u00f2 una brillante vittoria a Valls contro il generale Reding. ]In questa campagna, condotta quasi autonomamente, Saint-Cyr riusc\u00ec, nonostante le oggettive difficolt\u00e0 logistiche ed approvvigionamento, a rifornire i suoi uomini e contribu\u00ec alla conquista della Catalogna. Napoleone, contrariato dalla lentezza delle operazioni per la presa di Gerona (che dal 6 maggio continuava a resistere agli attacchi francesi) decise di sostituire Saint-Cyr con il maresciallo Augereau, il quale in quel momento si trovava a Perpignano. Il maresciallo, per nulla volenteroso di assumere quell'incarico, lasci\u00f2 a Saint-Cyr il comando delle operazioni, ma questi, in ottobre, esib\u00ec un certificato di cattiva salute e rassegn\u00f2 effettivamente il comando al maresciallo, partendo poi senza aspettare autorizzazioni. Tornato nel suo castello a Reverseaux, l'imperatore, dopo averlo incriminato di diserzione, nomin\u00f2 tre commissioni d'inchiesta per giudicarlo. Fortunatamente Saint-Cyr vinse tutte le cause, e venne rilasciato solamente con una nota di biasimo.\nDeclino e caduta dell'Impero.\nRimase in riposo fino al 1811, quando Napoleone lo richiam\u00f2 al Consiglio di Stato. Fu in questo periodo, e soprattutto nell'anno successivo, che Saint-Cyr si riavvicin\u00f2 a Napoleone.\nL'8 febbraio 1812, mentre la Grande Arm\u00e9e si armava per l'invasione della Russia, venne affidato a Saint-Cyr il VI corpo d'armata, composto da truppe bavaresi.\nDopo l'inizio della campagna, Saint Cyr con il VI corpo fu inviato a sostenere il II corpo, al comando del suo antico subordinato, ora maresciallo, Nicolas Charles Oudinot a Polack, contro l'attacco del generale russo Peter Wittgenstein. Giunto nella localit\u00e0 il 15 agosto, l'attacco russo avvenne il 16. Oudinot venne ferito e pertanto il comando pass\u00f2 al suo diretto subordinato, Saint-Cyr appunto, che continu\u00f2 a combattere nonostante il maresciallo ritenesse di non avere speranze di vittoria per quella battaglia. In realt\u00e0 la battaglia di Polack, il 18 agosto 1812, si risolse con il maggior successo militare nella carriera di Saint-Cyr: in leggera inferiorit\u00e0 numerica (24.000 contro 30.000 uomini), ferito il 17 agosto e per questo impossibilitato a muoversi a cavallo, riorganizz\u00f2 le sue forze e prepar\u00f2 accuratamente i piani di battaglia. Mentre i russi aspettavano rinforzi, attacc\u00f2 le forze nemiche alle ore 15.00 del 18 cogliendole di sorpresa, avendo calcolato che i suoi uomini avrebbero sostenuto un attacco di 4-5 ore al massimo. Dopo aspri combattimenti, Wittgenstein mise in campo i reparti di cavalleria della Guardia Russa che riuscirono a penetrare nello schieramento francese e giunsero fino al carro su cui Saint-Cyr osservava la battaglia, ribaltandolo. Con sangue freddo Saint-Cyr lanci\u00f2 al contrattacco il 3\u00ba reggimento svizzero tenuto in riserva nel cimitero di Polack che respinse e mise in fuga i russi. Stremati, i soldati francesi smisero di inseguire le forze russe in ritirata solo al calare della notte. Il 27 agosto Saint-Cyr ricevette il bastone di maresciallo per la questa vittoria.\nNei mesi successivi il maresciallo Saint-Cyr si impegn\u00f2 a fortificare l'area di Polack. Il 18 ottobre il generale Wittgenstein lo attacc\u00f2 di nuovo, in quella che fu la seconda battaglia di Polack, questa volta con 50.000 uomini. La battaglia fu densa di aspri combattimenti e l'inferiorit\u00e0 numerica francese (18.000 soldati) questa volta si fece sentire, ma, bench\u00e9 costretto a rimanere in barella per le ferite, il maresciallo Saint-Cyr respinse tutti gli attacchi russi. Infine, per non venire accerchiato, fu costretto alla ritirata.\nRestituito il comando al maresciallo Oudinot, si ritir\u00f2 a Minsk per curare le sue ferite. Il 29 dicembre, ristabilitosi completamente, fu in grado di riprendere il comando del suo VI corpo bavarese e di altre truppe di rinforzo, il tutto ridotto a poche migliaia di uomini. Il 16 gennaio 1813 aiut\u00f2 il vicer\u00e9 Eugenio (ora al comando dei resti della Grande Arm\u00e9e) coprendogli la ritirata fino a Berlino. Il 10 marzo si ammal\u00f2 di tifo e dovette rimpatriare.\nSi ristabil\u00ec in tempo per partecipare alla campagna del 1813: assunto il comando del XIV corpo il 4 agosto, gli venne dato l'ordine di difendere il punto strategico di Dresda. Il 21 agosto il maresciallo scrisse all'Imperatore che prevedeva un attacco alla citt\u00e0 da parte dell'Armata di Boemia, al comando del generale austriaco Schwarzemberg, se l'Imperatore stesso si fosse avvicinato alla cittadina di Zittau. Napoleone, non condividendo il suo parere, si mosse verso Zittau e come previsto gli Alleati si mossero verso Dresda. Il 22 agosto Napoleone ricevette da Saint-Cyr un dispaccio che chiedeva assistenza immediata poich\u00e9 era chiaro che l'intera Armata di Boemia stava convergendo sulla citt\u00e0; il maresciallo intanto faceva indietreggiare gli avamposti a Hellendorf pi\u00f9 vicino alla citt\u00e0. Il 23 Napoleone scrisse a Saint-Cyr, riconoscendo la sua preveggenza, ma ormai le avanguardie alleate, al comando del generale Wittgenstein avevano raggiunto i sobborghi sud della citt\u00e0. Il 25 agosto il maresciallo Saint-Cyr contrattacc\u00f2 con grande forza e determinazione, respingendo le forze alleate ora in gran disordine, che decisero di aspettare i rinforzi e di riorganizzarsi prima di attaccare la citt\u00e0. Per tutte e due le giornate del 25 e del 26 agosto, Saint-Cyr seppe tenere a bada con i suoi 20.000 soldati l'Armata di Boemia, che in tutto ammontava a 225.000 uomini. Il ritardo nell'attacco alleato a Dresda causato dall'incapacit\u00e0 dei comandanti alleati e dalla grande determinazione del contrattacco di Saint-Cyr permise a Napoleone di sopraggiungere con una forza di 120.000 uomini in soccorso al maresciallo. La conseguente battaglia che si scaten\u00f2, conosciuta come battaglia di Dresda, fu l'ultima grande vittoria francese sul territorio tedesco e l'unica battaglia in cui Saint-Cyr combatt\u00e9 sotto gli ordini di Napoleone. Durante la mattina e il pomeriggio del 26 agosto gli alleati tentarono di conquistarsi una via per entrare nella citt\u00e0, senza riuscirvi. Intorno alle 17.00 Napoleone diede ordine di una controffensiva generale che mise a dura prova il generale Schwarzemberg. Non un punto della linea difensiva francese aveva ceduto. L'imperatore comment\u00f2 cos\u00ec l'azione:\"Non conosco nessun altro esempio di azione bellica che possa fornire una pi\u00f9 chiara prova di come la quantit\u00e0 ed il morale delle truppe, caratteristiche importantissime, possano essere superate dal peso determinante di una sola persona di ingegno. Il giorno 27 giunsero rinforzi ad ambo gli schieramenti. In questa giornata di combattimenti gli alleati attaccarono con poderose forze il centro francese, mentre questi, resistendo nella citt\u00e0 agli assalti nemici, annientavano le ali alleate. Napoleone prevedeva un'altra giornata di scontri, ma i comandanti alleati si erano gi\u00e0 ritirati nella notte dtra il 27 e il 28 agosto. Purtroppo l'utilit\u00e0 di questa vittoria fu vanificata con la sconfitta francese a Kulm e tutti gli sforzi fino ad allora compiuti furono vanificati.\nDopo alcuni consigli di guerra tenuti il 6 ottobre Napoleone e Saint-Cyr concordarono sul fatto che, se si voleva ingaggiare una battaglia decisiva a Lipsia era totalmente inutile o privo di senso mantenere una guarnigione a Dresda. Tuttavia meno di dodici ore dopo il maresciallo ricevette l'ordine di rimanere a difendere Dresda, con due corpi d'armata. Il maresciallo, sorpreso da questo voltafaccia, si limit\u00f2 a seguire gli ordini, pur giudicandoli una pazzia. Come si aspettava, dopo la battaglia di Lipsia l'ordine di ritirata non arriv\u00f2 in tempo e Saint-Cyr fu circondato dagli alleati. Dopo numerosi tentativi di sfuggire alla morsa dell'assedio, l'11 novembre fu costretto alla resa, con le truppe ridotte alla fame. Le forze alleate tuttavia rifiutarono gli accordi di resa secondo i quali i corpi del maresciallo potevano tornare in Francia, e Saint-Cyr, piuttosto che morire di fame, decise la resa incondizionata. Venne fatto prigioniero e pass\u00f2 il resto della guerra prigioniero a Karlsbad.\nUltimi anni.\nDopo l'abdicazione di Napoleone, Saint-Cyr si mise a disposizione del re Luigi XVIII di Francia. Al ritorno di Napoleone dall'isola d'Elba venne ordinato a Saint-Cyr di organizzare degli eserciti realisti per contrastare il ritorno dell'Imperatore, ma ovunque andasse i soldati gettavano le bandiere realiste e si mettevano le coccarde tricolore. Napoleone, dopo essersi di nuovo insediato a Parigi, lasci\u00f2 libero Saint-Cyr, che pass\u00f2 i Cento Giorni a Reverseaux. Dopo la sconfitta francese a Waterloo Saint-Cyr torn\u00f2 a Parigi per aiutare il governo provvisorio.\nAl ritorno di Luigi XVIII venne nominato, su consiglio del collega MacDonald, Ministro della Guerra (9 luglio 1815), ma si dimise nel settembre successivo, rifiutando di porre la propria firma al trattato del 20 novembre 1815; lasci\u00f2 l'incarico dopo aver creato il Corpo d'armata reale e la scuola d'applicazione di Stato Maggiore. Il re lo nomin\u00f2 membro del suo consiglio privato e governatore della 5\u00aa Divisione militare, col titolo di marchese.\nCome Pari di Francia, tent\u00f2 tutto per salvare il suo collega Michel Ney, condannato per tradimento, e alle votazioni per la condanna Saint-Cyr vot\u00f2 per la deportazione, piuttosto che la fucilazione. Nonostante avesse chiesto la grazia per Ney, il re rifiut\u00f2. A questo punto il maresciallo si ritir\u00f2 nel suo castello a Reverseaux.\nIl 30 dicembre 1815 sua moglie gli diede il suo primo figlio, avvenimento che cambi\u00f2 molto il suo carattere freddo.\nFu ministro della marina nel 1817 e nuovamente ministro della guerra dal 12 settembre 1817 al 19 novembre 1819. Durante il suo ministero diede inizio a numerose riforme: organizz\u00f2 lo Stato Maggiore generale, si batt\u00e9 per i diritti dei veterani dell'esercito imperiale, rivide il codice militare e i regolamenti sulle pensioni e si dedic\u00f2 in particolare a creare una riforma per rendere l'esercito una forza nazionale piuttosto che dinastica. Tuttavia questa riforma, sospettata di essere una mossa politica, venne successivamente abolita: venne rivalutata e ripristinata solo dopo la Guerra franco-prussiana, una sconfitta che poteva essere evitata grazie alle idee di Saint-Cyr.\nNel novembre 1819 la cattiva salute di Saint-Cyr lo costrinse a dimettersi dalla politica. nel 1829 le condizioni di salute erano peggiorate a tal punto che ora era costretto a risiedere nella rinomata localit\u00e0 termale di Hy\u00e8res. Il 12 marzo 1830 ebbe un grave infarto.\nSi spense il 17 marzo 1830, dopo 5 giorni di coma.\nIl maresciallo Laurent de Gouvion Saint-Cyr venne spesso criticato per la sua eccessiva freddezza e la sua introversione, i suoi soldati non lo amavano, ma sapevano che lui si impegnava sempre a minimizzare gli spargimenti di sangue e a rifornirli costantemente di tutto il necessario. Egli non rivest\u00ec un ruolo primario durante le Guerre Napoleoniche, ma le sue riforme militari furono di grande importanza negli anni a venire. Fu spesso criticato per le sue decisioni tattiche e strategiche, anche dallo stesso Napoleone, ma bisogna ricordare che non \u00e8 mai stato sconfitto in battaglia."}
{"id": "562176", "revid": "124740011", "url": "https://it.wikipedia.org/wiki?curid=562176", "title": "Santuario della Madonna di Polsi", "text": "Il santuario della Madonna di Polsi (noto anche come santuario della Madonna della Montagna, in dialetto reggino \"A Maronna r\u00e2 Muntagna\") \u00e8 un santuario mariano situato presso la frazione di Polsi (\"Porsi\" nel dialetto locale) del comune di San Luca, in citt\u00e0 metropolitana di Reggio Calabria e diocesi di Locri-Gerace.\n\u00c8 circoscritto fra i monti di una vallata nel cuore dell'Aspromonte a 862 metri s.l.m. ed \u00e8 attraversato dalla fiumara del Bonamico che, attraversando anche il paese di San Luca, conclude il suo corso nelle acque del mar Ionio.\nNel periodo che va da primavera ad ottobre, la zona intorno all'area sacra si anima di una consistente presenza di pellegrini, provenienti da tutta la citt\u00e0 metropolitana di Reggio Calabria, dalla citt\u00e0 metropolitana di Messina e da altre zone della Calabria. Nei pressi del santuario si pu\u00f2 ancora trovare qualche pastore sanluchese che pascola il gregge.\nI giorni festivi del santuario sono:\nParti delle scene del film Aspromonte del regista Hedy Krissane sono girate nel sito.\nStoria.\nSulla Madonna di Polsi si raccontano molte leggende. Una di queste vuole che nel IX secolo alcuni monaci bizantini si siano spinti nel cuore dell'Aspromonte, ai piedi di Montalto, dove fondarono una piccola colonia e una chiesa. Secondo un'altra versione tradizionale, molto diffusa, nell'XI secolo un pastore di nome Italiano, intento a cercare una giumenta smarrita in localit\u00e0 \"Nardello\", scorse l'animale che dissotterrava una croce greca di ferro; gli sarebbe apparsa quindi la Beata Vergine col Bambino chiedendogli che fosse costruita in quel luogo una chiesa a lei dedicata.\nTutt'oggi all'interno del santuario vengono conservate la statua della Madonna della Montagna di Polsi, scultura in tufo di notevole bellezza e lucentezza, la \"Santa Croce\" e vari cimeli tra i quali la bara del \"principino di Roccella\".\nUno dei pi\u00f9 importanti Priori del santuario fu Enrico Macr\u00ec, che govern\u00f2 verso la fine del 1800 per 33 anni. In quegli anni la chiesa del santuario venne restaurata ed arricchita.\nLa Madonna della Montagna di Polsi si venera anche a Capistrano (VV) la seconda domenica del mese di agosto, perch\u00e9 il culto fu introdotto negli anni 1752-1757 dal sac. don Domenico Antonio Zerbi, da Radacena (oggi Taurianova), che fu parroco di Capistrano dal 1752 al 1763. La statua policroma di legno della Madonna della Montagna (di Capistrano) risale al 1758 con intronizzazione nella nicchia dell'altare maggiore. Il culto fu, dagli emigrati capistranesi, introdotto a Toronto (Canada) e a Melbourne, con festa e processioni che si svolgono, rispettivamente, nella seconda domenica di agosto e il 21 novembre (giorno anche della presentazione della B.V. Maria), con simulacri che negli anni Cinquanta si fecero scolpire in Italia, sul modello di quello esistente a Capistrano.\nImportanza per la 'Ndrangheta.\nIl santuario della Madonna di Polsi viene purtroppo strumentalizzato dalla 'Ndrangheta, la mafia calabrese, la quale in palese contraddizione ai valori della fede cristiana mischia \"sentimento religioso\" e malaffare.\nOgni anno, in occasione della festa della Madonna, boss della 'Ndrangheta provenienti non solo dalla Calabria ma da tutto il mondo vi si ritrovano. In questa occasione vengono prese decisioni estremamente importanti. Si stringono alleanze, si dichiarano guerre e si progettano le strategie criminali. Si ritiene che la decisione di uccidere Francesco Fortugno sia stata presa proprio a Polsi.\nNicola Gratteri, magistrato impegnato nella lotta alla 'Ndrangheta, ha detto di Polsi:\nIn relazione a queste vicende, il vescovo di Locri-Gerace, Giuseppe Fiorini Morosini, in occasione della festa solenne 2010 della Madonna di Polsi, ha condannato le attivit\u00e0 della \"'Ndrangheta\" ribadendo che le attivit\u00e0 illegali nulla hanno da condividere con la fede cristiana e affermando:"}
{"id": "562181", "revid": "1305772", "url": "https://it.wikipedia.org/wiki?curid=562181", "title": "Clessidra (videogioco)", "text": "Clessidra \u00e8 un MUD, acronimo per Multi User Dungeon, ovvero un gioco di ruolo testuale multiutente, il primo ad apparire su Internet, nel 1996, completamente in italiano. Questa scelta era dettata dall'esigenza di avvicinare al gioco di ruolo e ai MUD, potenziali utenti italiani che non conoscevano l'inglese e che cercassero una maggiore immedesimazione. In effetti il primo MUD in Italiano in assoluto \u00e8 stato Necronomicon, che tuttavia girava su rete Videotel.\nIl gioco include un'area dedicata ai neofiti, dove imparare da soli i concetti base giocando al MUD, acquisendo la capacit\u00e0 di muoversi, combattere e parlare ed anche un tutore interattivo nel gioco che aiuta a conoscere la citt\u00e0 e le altre nozioni di base. Originali sono anche tutte le aree di gioco, disposte in modo che pi\u00f9 ci si allontana dalla civilt\u00e0 e pi\u00f9 siano difficili da raggiungere maggiore sia la loro difficolt\u00e0 cos\u00ec da favorire un proseguimento graduale dell'apprendimento.\nAnche la \"Wilderness\", l'area selvaggia dove sfidare creature ostili, \u00e8 completamente originale, inoltre \u00e8 presente un'arena per combattimenti e sfide all'ultimo sangue, un sistema di assegnazione di missioni casuali, un complesso sistema di Clan che consente lo svolgersi di guerre e conquiste, con sedi da abbellire, ampliare e far crescere in competizione con gli altri Clan. Innovativa e pionieristica anche l'introduzione di un sistema per far circolare gli oggetti, che si deteriorano nel tempo, concepito per far s\u00ec che tutti possano avere la possibilit\u00e0 di acquisire oggetti potenti. Ultima in ordine temporale, dopo l'ampliamento del sistema dei Clan con nuove implementazioni, la creazione del Mercato, una nuova possibilit\u00e0 per tutti i giocatori.\nSviluppo.\n\"Clessidra\" nasce nel maggio del 1996 dall'idea di quattro ragazzi romani (Andrea \"Aerk\" Ferrigno, Alessio \"Joker\" Albertoni, Claudio \"Kernall\" Masci e Fabrizio \"Slartibartfast\" Cipriani), pionieri dell'internet italiano. Cominciarono con un codice di base free chiamato SillyMUD che venne trasformato e plasmato completamente (Cipriani, il programmatore del gruppo, per indicarne l'italianit\u00e0 gli diede il nome PizzaMUD). Rimossi i bug, tradotti i comandi, redatte le aree, il MUD venne presentato per la prima volta all'Expocartoon, la fiera del fumetto di Roma, nel novembre del 1996 dove oltre 200 visitatori lo provarono fornendo spunti e consigli per le traduzioni, l'aiuto e le implementazioni. Clessidra \u00e8 tuttora attivo e online."}
{"id": "562182", "revid": "114754339", "url": "https://it.wikipedia.org/wiki?curid=562182", "title": "Classe Romeo", "text": "La classe Romeo, nome in codice NATO della classe di sottomarini sovietici Progetto 633, verteva su piccole unit\u00e0 da circa 1200 tonn., con un'autonomia relativamente ridotta ma grande maneggevolezza. Dei 56 esemplari inizialmente previsti ne vennero prodotti solo 20, dato che i sottomarini nuclerai erano diventati una realt\u00e0. Le loro caratteristiche sono state tutt'altro che disprezzabili, specialmente in acque costiere, e bench\u00e9 siano obsoleti, sono stati prodotti in quantit\u00e0 dai cinesi e venduti a Nord Corea ed Egitto."}
{"id": "562183", "revid": "729019", "url": "https://it.wikipedia.org/wiki?curid=562183", "title": "K-13", "text": "Il K-13 o R-3, noto come AA-2 Atoll (designazione NATO) in occidente, \u00e8 un missile aria-aria (in inglese: \"AAM - Air to Air Missile\") di fabbricazione sovietica.\nL'R-3 viene prodotto in Cina come PL-2, PL-3 e PL-5, ed in Romania come A-91.\nSviluppo.\nIl K-13 (la sigla K deriva dal termine \"kompleks\", complesso), anche designato come oggetto 310, fu sviluppato a partire dal 1958 ed entr\u00f2 in servizio nel 1960. Il missile si basava interamente sul progetto del AIM-9 Sidewinder statunitense. Varie fonti riportano che un esemplare di AIM-9B praticamente integro cadde in mani sovietiche quando un MiG-17 cinese venne colpito durante la seconda crisi dello Stretto di Taiwan, senza che l'arma esplodesse, da un F-86 Sabre taiwanese in uno scontro aereo il 28 settembre 1958. Il missile rimase incastrato nella fusoliera del piccolo caccia e venne riportato alla base. L'ordigno venne quindi ceduto ai sovietici che lo smontarono e lo studiarono.\nUna novit\u00e0 introdotta dal \"Sidewinder\" era quella di avere una costruzione modulare ed una semplicit\u00e0 che i missili sovietici precedenti non avevano. Il generale Gennadij Sokolovskij (\u0413\u0435\u043d\u043d\u0430\u0434\u0438\u0439 \u0421\u043e\u043a\u043e\u043b\u043e\u0432\u0441\u043a\u0438\u0439), futuro ingegnere capo dell'OKB Vympel, afferm\u00f2:\nDurante lo sviluppo, affidato all'MKB Vympel, i sovietici adottarono decine di nuove migliorie al progetto originale. La produzione di serie cominci\u00f2 nel 1960, sotto il nome di R-3. In Occidente il missile venne alla luce nel 1961, quando la NATO gli assegn\u00f2 il nome di Atoll (poi AA-2A per il Dipartimento della Difesa USA e Atoll-A per la NATO). Nel 1962 venne prodotto il primo R-3S (la sigla S indica ), di grande serie. L'R-3S necessitava di 22 secondi per agganciarsi al bersaglio, mentre all'R-3 ne servivano solo 11.\nFurono approntate una versione da addestramento, denominata R-3U (\"u\u010debnaja\", addestrativa) e AA-2B Atoll-B per la NATO, che non veniva lanciata da un vettore aereo, e la versione inerte R-3P (\"prakti\u010deskaja\"). Nel 1961 si cominci\u00f2 anche a costruire una versione a guida radar semiattiva, inizialmente chiamata K-13R (od oggetto 320), successivamente entrata in servizio come R-3R nel 1966 (AA-2C Atoll-C). Vi era anche una versione chiamata RM-3V (\"raketa mi\u0161en\", missile bersaglio) usata in addestramento come bersaglio aereo.\nVerso la fine degli anni sessanta si cominci\u00f2 a lavorare ad un aggiornamento sotto il nome di K-13M (od oggetto 380), introdotto in servizio poi nel 1973 come R-13M (AA-2D Atoll-D). Era un'arma comparabile allo AIM-9G Sidewinder, introduceva una nuova spoletta di prossimit\u00e0 radio invece che ottica, pi\u00f9 propellente solido, una testa cercante raffreddata ad azoto, una migliore manovrabilit\u00e0 ed una pi\u00f9 potente testata esplosiva. Comunque restava un missile non \"all-aspect\", ovvero senza la possibilit\u00e0 di acquisire un bersaglio orientato in qualsiasi angolazione."}
{"id": "562187", "revid": "287204", "url": "https://it.wikipedia.org/wiki?curid=562187", "title": "Classe Golf", "text": "I classe Golf (nome in codice NATO dei russi progetto 629) erano sottomarini lanciamissili balistici a propulsione diesel-elettrica (SSB) costruiti ed entrati in servizio tra il 1958 ed il 1962. Ne furono costruiti complessivamente 23 esemplari, successivamente modificati in numerose versioni. Tutti i battelli sono stati radiati entro il 1990.\nSviluppo.\nNei primi anni cinquanta, la marina sovietica inizi\u00f2 a portare avanti un grande piano di costruzioni navali, che comprendeva un deciso rafforzamento della flotta subacquea. Nell'ambito di tale piano, venne elaborato il progetto V-611, riguardante un sottomarino lanciamissili. Tuttavia, insieme a tale progetto, il 26 gennaio 1954 il governo sovietico emise un requisito riguardante un sottomarino con missili balistici (SSB) a propulsione diesel-elettrica. Nel maggio dello stesso anno, la marina sovietica affid\u00f2 l'incarico di portare avanti lo sviluppo del nuovo mezzo allOKB-16. Nel marzo 1956 il progetto, elaborato sotto la guida di N. N. Isanin, fu sottoposto all'approvazione dei vertici della marina. Inizialmente, era previsto l'imbarco di missili R-11FM (nome russo degli SS-1 Scud B), ma poi si decise di utilizzare i pi\u00f9 sofisticati R-13 (SS-N-4 Sark).\nLa costruzione dei Golf inizi\u00f2 nel 1957, e venne portata avanti dai cantieri navali di Severodvinsk e Komsomol'sk-na-Amure. Meno di un anno dopo, il primo sottomarino fu varato ed inizi\u00f2 le prove in mare. A partire dal 1960, iniziarono le consegne alle flotte del Nord e del Pacifico dei primi esemplari operativi. La produzione di questi battelli si interruppe nel 1962, dopo che erano stati costruiti ben 23 esemplari.\nComplessivamente, vennero realizzate numerose versioni della classe Golf, tra aggiornamenti e navi test. Comunque, gli ultimi esemplari operativi vennero definitivamente radiati nel 1990-1991.\nVersioni realizzate.\nPartendo dalla versione base, vennero realizzate ben sette varianti, tra aggiornamenti ed esemplari sperimentali.\nTecnica.\nIl progetto base dei Golf era il medesimo dei Foxtrot, con i quali condividevano numerose dotazioni. Infatti, tutte le installazioni elettromeccaniche per la navigazione (sia di superficie, sia in immersione), nonch\u00e9 il sistema idroacustico e gli alloggiamenti per impianti di comunicazione e radar, erano esattamente gli stessi, e furono utilizzati senza effettuare modifiche. Inoltre, molto probabilmente, sui Golf vennero riprese alcune delle soluzioni del progetto V-611, anche se le prestazioni del nuovo battello risultarono decisamente superiori in termini di autonomia, profondit\u00e0 operativa e diminuzione della rumorosit\u00e0.\nDal punto di vista tecnico, i Golf avevano uno scafo pressurizzato di forma cilindrica, internamente suddiviso in otto compartimenti. Il ricorso ad un particolare tipo di acciaio ad alta resistenza permise di aumentare decisamente la profondit\u00e0 operativa, compresa tra i 260 ed i 300 metri. Inoltre, al fine di ridurre la rumorosit\u00e0 durante la navigazione, furono sviluppate speciali eliche a cinque pale.\nL'armamento era costituito da tre missili SS-N-4 Sark, che utilizzavano il sistema di lancio D-2. In origine, era stato previsto l'utilizzo degli R-11FM (con sistema di lancio D-1), ovvero la versione navale degli Scud, ma la loro gittata troppo bassa (nell'ordine dei 150\u00a0km con testata nucleare e 250 con testata convenzionale) non li avrebbe messi in grado di colpire con successo gli obiettivi, a causa della difesa antisommergibile americana.\nI tre missili erano sistemati in altrettanti tubi di lancio sistemati nella sezione posteriore della torre. Questo provoc\u00f2 un aumento delle dimensioni della stessa, con una conseguente penalizzazione per quanto riguardava le prestazioni generali.\nIl lancio avveniva in superficie, con battello in movimento alla velocit\u00e0 di 15 nodi. Il sistema di gestione della battaglia era in grado di registrare le coordinate di volo in modo automatico, e questo riduceva notevolmente il tempo di preparazione al lancio. Tutta la fase preparatoria era svolta in immersione, e richiedeva un'ora, mentre il lancio vero e proprio poteva essere effettuato non prima di quattro minuti dopo l'emersione. Complessivamente, per lanciare i tre missili erano necessari dodici minuti.\nIl servizio operativo.\nI 23 esemplari della classe Golf entrarono furono costruiti ed entrarono in servizio tra il 1959 ed il 1962, sia nella Flotta del Nord, sia in quella del Pacifico.\nI battelli della Flotta del Nord erano inquadrati nella 16\u00b0 e nella 18\u00aa Divisione Subacquea. Nel maggio del 1962, il governo sovietico approv\u00f2 un piano per il dispiegamento di un'aliquota di forze sovietiche a Cuba, che in ottobre port\u00f2 alla relativa crisi missilistica. Il piano prevedeva, tra l'altro, il dispiegamento nell'isola caraibica della 18\u00aa Divisione, che all'epoca comprendeva sette battelli. Come noto, questa parte del piano rimase sulla carta.\nNel settembre 1968 due Golf II vennero trasferiti nella Flotta del Pacifico. A questi seguirono, dall'ottobre 1971 al novembre 1974, altri quattro esemplari.\nAlla fine degli anni settanta, inoltre, tutta la 16\u00aa Divisione fu trasferita nella Flotta del Baltico. A questa data, dunque, non vi erano pi\u00f9 Golf nella Flotta del Nord.\nPer quanto riguarda l'attivit\u00e0 nella Flotta del Pacifico, i Golf erano inquadrati nella 29\u00aa Divisione. Verso la met\u00e0 degli anni settanta, sette esemplari risultavano ancora in servizio.\nCon il passare degli anni, i Golf divennero dei sistemi d'arma sempre pi\u00f9 superati dall'evoluzione tecnologica del settore, ed il loro numero continu\u00f2 a calare drasticamente. Nel 1989, rimanevano in servizio quattro esemplari nella Flotta del Baltico e due nella Flotta del Pacifico. Tutti i battelli furono radiati nel 1990.\nIl servizio in Cina.\nNel gennaio 1959, i vertici delle forze armate sovietiche decisero di vendere i progetti ed i piani di costruzione alla Cina, allora alleata di Mosca. Tuttavia, nel 1960, in seguito al deterioramento delle relazioni tra i due Paesi, tutti i tecnici sovietici rientrarono in patria, ma lasciarono in Cina la documentazione ed i macchinari. Il risultato fu che, nel 1966, i cinesi realizzarono un singolo esemplare, che aveva alcune differenze rispetto alla versione originaria. Apparentemente, pare che tale battello sia ancora in servizio in Corea del Nord, utilizzato per la sperimentazione di nuovi sistemi di SLBM\nIncidenti.\nNel marzo/aprile 1968, il sommergibile \"K-129\" affond\u00f2 nell'oceano Pacifico, a 1.390\u00a0km a nord est dal porto di Oahu. Secondo la versione ufficiale, pare che la perdita del battello sia dovuta ad un cedimento dello scafo, causato dal superamento della massima profondit\u00e0 operativa. Si tratt\u00f2 di un incidente molto grave, in quanto port\u00f2 alla perdita non solo del sottomarino, ma anche di tutto l'equipaggio. Nel luglio 1974, alcune parti del battello, a 5.000 metri di profondit\u00e0, furono recuperate dalla nave statunitense \"Glomar Explorer\", gestita dalla CIA in cooperazione con la US Navy e costruita appositamente per questo scopo in quella che, denominata \"operazione Jennifer\", \u00e8 considerata una delle pi\u00f9 costose e segrete operazioni della Guerra Fredda.\nQuello del \"K-129\" \u00e8 l'unico incidente grave di cui si ha notizia che abbia coinvolto un sottomarino della classe Golf.\nEsemplari costruiti.\nLa costruzione dei Golf venne portata avanti dai cantieri navali di Severodvinsk e Komsomol'sk-na-Amure, per un totale di 23 esemplari. Le date esatte di ingresso in servizio e radiazione dei singoli esemplari, nonch\u00e9 la loro storia operativa, non sono noti.\nCollegamenti esterni.\n La classe Golf su FAS.org"}
{"id": "562192", "revid": "339392", "url": "https://it.wikipedia.org/wiki?curid=562192", "title": "Amburgo Masters", "text": ""}
{"id": "562197", "revid": "256896", "url": "https://it.wikipedia.org/wiki?curid=562197", "title": "New Wave of American Metal", "text": ""}
{"id": "562200", "revid": "697352", "url": "https://it.wikipedia.org/wiki?curid=562200", "title": "Tempio di Mussenden", "text": "Il tempio di Mussenden (\"Mussenden Temple\" in inglese) \u00e8 un piccolo monumento a pianta circolare situato nella tenuta di Downhill, vicino al centro abitato di Castlerock, nella contea nordirlandese di Londonderry.\nLa particolarit\u00e0 principale del tempio \u00e8 la sua posizione: \u00e8, infatti, situato sulla zona nord-occidentale della contea, che corrisponde al tratto costiero formato da scogliere di basalto, risultando isolato dal resto della tenuta a picco sull'Oceano Atlantico.\nStoria.\nCostruito nel 1785, fa parte della grande tenuta di Frederick Augustus Hervey, vescovo di Derry e 4\u00ba conte di Bristol. Originariamente adibito a biblioteca, l'ispirazione della pianta circolare deriva direttamente dal tempio di Vesta della Villa Gregoriana di Tivoli, mentre il nome deriva dal cugino di Hervey, Frideswide Mussenden, alla cui memoria \u00e8 dedicato.\nCol passare degli anni, l'erosione della scogliera che si affaccia accanto a Downhill ha portato il tempio di Mussenden sempre pi\u00f9 vicino all'orlo del precipizio, a tal punto da comprometterne la sicurezza e da allarmare la National Trust britannica, che nel 1997 ha condotto dei lavori per stabilizzare il terreno circostante.\nSull'edificio un'iscrizione riporta l'incipit del libro II del \"De Rerum Natura\" di Lucrezio, nella traduzione inglese di John Dryden.\nOggi parte delle propriet\u00e0 della National Trust insieme alla Downhill Estate &amp; Mussenden Temple, i territori circostanti e la relativa \"manor house\" (Downhill Castle) sono aperti al pubblico tutto l'anno gratuitamente, dall'alba al tramonto. Lo stesso tempio \u00e8 aperto in certi giorni, e l'entrata \u00e8 libera, ma a volte \u00e8 adibito per occasioni particolari come matrimoni o cerimonie. Dal tempio si possono godere ampie vedute delle spiagge di Downhill e Benone."}
{"id": "562201", "revid": "729019", "url": "https://it.wikipedia.org/wiki?curid=562201", "title": "Type 61", "text": "Il Type 61 \u00e8 un carro armato da combattimento, il primo progettato in Giappone dopo la seconda guerra mondiale, prodotto dalla Mitsubishi Heavy Industries. Il Tipo 61 oggi \u00e8 fuori servizio, sostituito dal pi\u00f9 moderno Type 74.\nLa produzione del Tipo 61 \u00e8 terminata nel 1962: in totale sono stati costruiti 560 veicoli, esclusivamente per la Japanese Ground Self Defence Force. L'armamento principale comprende un cannone a canna liscia da 90 mm, non stabilizzato ma provvisto di un estrattore di fumi e di un freno di bocca a T. Il comandante ha una mitragliatrice montata esternamente da 12,7 mm, che pu\u00f2 essere puntata e fatta sparare dall'interno del veicolo. Alcuni di questi sono stati provvisti di uno scudo. Il Tipo 61 non ha sistema di controllo di tiro computerizzato n\u00e9 un sistema di difesa NBC. All'estero \u00e8 diventato famoso grazie alla sua apparizione in diverse serie e cartoni animati giapponesi."}
{"id": "562202", "revid": "1573940", "url": "https://it.wikipedia.org/wiki?curid=562202", "title": "Carico di esercizio", "text": "Un carico nell'ingegneria strutturale \u00e8 un sistema di forze applicate che possono originare una deformazione e conseguente stato di sollecitazione in una struttura.\nIl carico di esercizio \u00e8\nun carico concentrato oppure distribuito che, secondo le previsioni progettuali, pu\u00f2 essere sopportato durante la consueta utilizzazione dell'opera su un elemento strutturale.\nAd esempio un solaio carrabile da mezzi antincendio pu\u00f2 essere in grado di sostenere varie tonnellate di carico di un mezzo pesante, mentre un solaio di civile abitazione pu\u00f2 sopportare poche centinaia di chili per metro quadro.\nTale previsione dei carichi di sicurezza deve necessariamente tenere in conto degli effetti dell'usura, del degrado, dei cicli di manutenzione, della fatica. Tale valore \u00e8 ricavato da un opportuno utilizzo dei coefficienti di sicurezza nei confronti dei livelli di carico prevedibilmente pi\u00f9 pericolosi.\nSi misura, a seconda dei casi, in Newton, in Pascal, e con i relativi multipli e sottomultipli."}
{"id": "562203", "revid": "729019", "url": "https://it.wikipedia.org/wiki?curid=562203", "title": "Type 74", "text": "L'STB-1 meglio conosciuto come Tipo 74 (74\u5f0f\u6226\u8eca, \"nana-yon-shiki-sensha\"), \u00e8 un Carro armato da combattimento (MBT) di seconda generazione sviluppato e schierato dalla Forza terrestre di autodifesa giapponese come successore del carro armato Type 61. Il soprannome dell'unit\u00e0 \u00e8 Nanayon (\u30ca\u30ca\u30e8\u30f3)."}
{"id": "562204", "revid": "729019", "url": "https://it.wikipedia.org/wiki?curid=562204", "title": "Type 90 (carro armato)", "text": "Il Tipo 90 \u00e8 un carro armato da combattimento di terza generazione prodotto dall'azienda giapponese Mitsubishi Heavy Industries dagli anni ottanta ed adottato dalla Rikuj\u014d Jieitai, la componente terrestre delle Forze di autodifesa giapponesi."}
{"id": "562205", "revid": "729019", "url": "https://it.wikipedia.org/wiki?curid=562205", "title": "Warrior (combattimento fanteria)", "text": "L'FV 510 Warrior o MCV-80 \u00e8 l'IFV standard del British Army, l'esercito del Regno Unito.\n\u00c8 uno dei pi\u00f9 pesanti IFV attualmente in servizio, raggiungendo, in assetto da combattimento, e con le ultime migliorie alla protezione, facendo ricorso anche a protezioni del tipo Chobham, le 30 t nelle ultime versioni, distinguendosi per una grossa torretta biposto, fornita di un cannone Rarden da 30mm. La velocit\u00e0 massima \u00e8 di 75 km/h, grazie a un generoso motore Perkins CV8 TCA, diesel con otto cilindri, in grado di erogare ben 550Hp. A bordo trovano posto tre membri dell'equipaggio e 7 soldati, che accedono all'interno tramite una porta posteriore.\nStoria.\nLa societ\u00e0 GKN-Sankey, che aveva costruito quasi tutti gli APC FV432 e derivati per l'esercito britannico, ottenne nei primi anni 70' un contratto per lo sviluppo di un nuovo veicolo da combattimento. Il lavoro progettuale di dettaglio inizi\u00f2 nel 1977 e i primi prototipi erano gi\u00e0 in grado di operare nel 1980. Con conseguenti e scrupolosi collaudi da allora.\nStruttura.\nIl Warrior \u00e8 un cingolato con scafo in alluminio corazzato saldato. Il conducente siede davanti, a destra, sotto una cupola con periscopio gradangolare intercambiabile con un periscopio per la visione notturna. Il vano motore \u00e8 situato alla sua sinistra e contiene il \"Powerpack\", costituito da un motore e dalla trasmissione automatica, che pu\u00f2 essere rimosso in blocco.\nAl centro del tetto vi \u00e8 una torretta biposto per il capocarro che siede a destra, e per il cannoniere; entrambi dispongono di una propria botola e di periscopi per la visione notturna/diurna. L'arma principale \u00e8 un cannone semiautomatico Rarden da 30 mm, alla cui sinistra \u00e8 montata una mitragliatrice coassiale meccanica Hughes Chain Gun da 7,62 mm. La torretta \u00e8 brandeggiata elettricamente, ma l'alzo \u00e8 manuale. Su ciascuna delle 4 pareti della torretta \u00e8 montata una camera di evacuazione dei gas di sparo. Si entra nello scomparto truppe attraverso due portelli posteriori e all'interno vi sono i sedili per 7 fanti. Ogni sportello porta un blocco visivo e ai 4 angoli del tetto sono fissati periscopi senza obl\u00f2 per il tiro. Dietro la torretta vi \u00e8 una grossa botola. La sospensione \u00e8 a barre di torsione applicate ai sei rulli di ciascun cingolo. Il veicolo non \u00e8 anfibio, non avendo l'esercito britannico richiesto questa modalit\u00e0.\nModifiche moderne.\nFin dall'inizio il Warrior non disponeva di feritoie per il tiro dall'interno con le armi leggere, in quanto la dottrina britannica prevedeva lo sbarco della squadra per combattere. La protezione, gi\u00e0 molto buona in partenza, \u00e8 stata progressivamente incrementata, con l'aggiunta, ad esempio, di protezioni aggiuntive Chobham, come il grosso cuneo anteriore o la pannellatura laterale, in modo da poter resistere ai colpi dei lanciarazzi della classe dell'RPG-7. Sono disponibili buoni apparati di scoperta e tiro giorno/notte.\nUtilizzo.\nIl Warrior ha avuto il battesimo del fuoco durante la Prima guerra del Golfo e, successivamente, \u00e8 stato impiegato estesamente nei Balcani. In Bosnia, grazie alle sue capacit\u00e0 incassatrici e alla potenza dell'armamento, era stato ribattezzato \"la morte bianca\", in ragione del fatto che i veicoli della missione ONU erano dipinti di bianco e, dopo infiniti ammonimenti ai contendenti, avevano iniziato a rispondere al fuoco. \u00c8 stato adottato in 110 esemplari dal Kuwait nella versione \"Desert Warrior\"."}
{"id": "562206", "revid": "690118", "url": "https://it.wikipedia.org/wiki?curid=562206", "title": "BTR-50", "text": "Il trasporto truppe cingolato (APC) BTR-50 ( o \"Bronetransportyor\", \"trasportatore corazzato\"), tipico della tecnologia sovietica degli anni '50, \u00e8 un derivato del PT-76, con lo spazio sufficiente per 2 squadre di fanteria, eccellenti doti anfibie, con grande spazio data la sua sagoma larga e lunga, anche se non alta. La sua limitazione principale \u00e8 la mancanza di portelloni posteriori, ancora una volta dovuta alla costruzione originalmente mancante di tetto, e a parte questo, l'armamento \u00e8 in genere limitato a una sola mitragliatrice leggera. Per questi motivi esso ha finito per essere sostituito dagli aggressivi BMP-1. Componenti della famiglia di questi scafi sono i lanciatori degli SA-6 Gainful e gli ZSU-23-4 Shilka.\nIl progetto.\nEntrato in servizio come primo dei cingolati per fanteria sovietici, il BTR-50 era un mezzo semplice e per certi versi improvvisato.\nEsso era niente pi\u00f9 che un PT-76 con la torretta e il soffitto rimossi e con il pilota nella posizione anteriore del veicolo, accanto al capocarro.\nDietro di loro aveva posto un vano per trasportare 10 fanti, in panche sistemate in senso trasversale rispetto al veicolo.\nInfine la parte posteriore era dedicata al comparto motore, con idrogetti per raddoppiare la velocit\u00e0 in acqua.\nIl comparto equipaggio non aveva protezione superiore, cos\u00ec i fanti erano esposti alla minaccia di attacchi dall'alto e degli agenti NBC (=nucleari, biologici, chimici). Essi potevano se non altro evitare ii colpi di calore nei climi pi\u00f9 caldi, e azionare una mitragliatrice leggera PKT. L'armamento vedeva poi una soluzione molto interessante nel fatto che il mezzo aveva, sopra il comparto motore, delle rampe per un cannone controcarri da 57 o addirittura da 85mm, che volendo, oltre che essere trasportato dal BTR. poteva anche essere azionato da sopra lo stesso mezzo, dandogli cos\u00ec un'insolita potenza di fuoco, ineguagliata fino all'avvento dei moderni IFV. Naturalmente, questi cannoni non erano la dotazione normale.\nIl BTR-50PK ebbe invece il tetto completamente chiuso. Questo determin\u00f2, essendo il mezzo dotato di un motore posteriore, delle difficolt\u00e0 di entrata ed uscita dal veicolo, tramite una porta superiore al comparto truppa, peraltro assai spazioso.\nL'armamento ebbe sempre uno spazio marginale, ma se non altro almeno alcuni veicoli ebbero una torre totalmente chiusa, sul davanti, per il capocarro e armata con una 7,62mm.\nAltri mezzi conosciuti erano 2 diversi tipi di carri comando, designati BTR-50PU, con soffitto chiuso ed elettrogeneratori potenziati.\nUltime versioni.\nSuperato dal BMP in potenza di fuoco, corazzatura e velocit\u00e0 (non in acqua), il BTR-50 ha cominciato ad essere messo in seconda linea durante gli anni '70, ma ne sono comparsi almeno 2 nuovi modelli. Uno, il MTK, \u00e8 un BTR con un lanciarazzi per tubi esplosivi, che viene usato per aprire passaggi in campi minati: lanciati su questi, i tubi esplodono distruggendo le mine pi\u00f9 vicine, in un raggio sufficiente per aprire un varco. Non \u00e8 chiaro se si tratti di lanciarazzi multipli oppure di sistemi tipo la 'vipera', in uso in Occidente.\nL'altro, l'MTP, \u00e8 un veicolo che sfrutta lo spazio interno per essere usato come officina, onde dare supporto ai battaglioni con i BMP. Anch'esso ricopre dunque un ruolo fondamentale per l'efficienza dei mezzi in azione.\nOT-62 Topas.\nSi tratta di una copia cecoslovacca del BTR-50PK realizzata in collaborazione con la Polonia. Ha un propulsore pi\u00f9 potente del mezzo sovietico ed alcuni modelli sono dotati di torretta. Dato che il propulsore, un diesel a raffreddamento liquido da 300HP, \u00e8 collocato posteriormente, i 12-18 uomini trasportati possono utilizzare solo i due piccoli portelli laterali e quelli superiori. In Cecoslovacchia il mezzo era indicato come OT-62 e in Polonia come Topas, e ha avuto un buon successo di vendite all'estero, avendo due idrogetti che assicurano buone capacit\u00e0 anfibie e una velocit\u00e0 massima in acqua di 10,8\u00a0km/h. La blindatura massima \u00e8 di appena 10mm. I modelli conosciuti sono i seguenti:\nGli OT-62 sono stati utilizzati dall'Egitto durante la Guerra dei sei giorni e la Guerra dello Yom Kippur.Alcuni furono catturati da Israele, che li impieg\u00f2 a sua volta. L'Iraq li utilizz\u00f2 nelle due guerre del Golfo."}
{"id": "562212", "revid": "729019", "url": "https://it.wikipedia.org/wiki?curid=562212", "title": "R-8", "text": "Lo R-8, noto come AA-3 Anab (designazione NATO) in occidente, \u00e8 un missile aria-aria (in inglese: \"AAM - Air to Air Missile\") di fabbricazione sovietica.\nStoria.\nLo sviluppo del K-8 inizi\u00f2 nel 1955, noto come R-8 in servizio. Come la maggior parte dei missili aria-aria sovietici, \u00e8 stato realizzato con una scelta di homing radar semi-attivo o teste di ricerca a infrarossi. Il missile originale era compatibile con il radar Uragan-5B utilizzato sul Sukhoi Su-11 e con diversi velivoli di sviluppo di Mikoyan-Gurevich.\n\u00c8 stato aggiornato allo standard R-8M (meglio noto come R-98) nel 1961, dando all'arma SARH la capacit\u00e0 di intercettazioni frontali. Nel 1963 fu ulteriormente aggiornato all'R-8M1, rendendolo compatibile con il radar RP-11 Oriol-D del Sukhoi Su-15 e Yakovlev Yak-28P.\nLo sviluppo successivo port\u00f2 nel 1965 all'R-8M2, pi\u00f9 comunemente chiamato R-98, con una portata pi\u00f9 lunga e cercatori migliorati, compatibile con il radar RP-11 Oryol-M (\"Eagle\") aggiornato. L'ultima variante, introdotta dal 1973, era l'R-98M1 (NATO \"Advanced Anab\") con una migliore resistenza alle contromisure e un raggio pi\u00f9 lungo, abbinato al radar Taifun-M degli intercettori Su-15TM e Yak-28PM.\nL'R-98M1 \u00e8 rimasto in servizio per tutti gli anni '80, essendo stato ritirato con gli ultimi intercettori Su-15 \"Flagon\".\nUna variante che utilizzava le teste di ricerca del K-13, offrendo una migliore capacit\u00e0 di combattimento aereo, fu sviluppata nel 1960 come K-88, ma non entr\u00f2 in servizio.\n\u00c8 stata inoltre sviluppata una versione di addestramento inerte, denominata UR-8M.\nL'R-98 ha abbattuto il volo 007 della Korean Air Lines il 1 \u00b0 settembre 1983."}
{"id": "562213", "revid": "17351", "url": "https://it.wikipedia.org/wiki?curid=562213", "title": "Airbus A300-600ST", "text": ""}
{"id": "562216", "revid": "1305772", "url": "https://it.wikipedia.org/wiki?curid=562216", "title": "Tipo 63", "text": ""}
{"id": "562220", "revid": "767487", "url": "https://it.wikipedia.org/wiki?curid=562220", "title": "Alfio Antico", "text": "\u00c8 un erede autentico e diretto della tradizione musicale popolare, ricevuta dalla sua famiglia, cresciuta a contatto con la natura e arricchita dalle tante esperienze musicali e teatrali, dal balletto classico alla commedia dell'arte. Antico \u00e8 considerato uno dei tamburellisti che pi\u00f9 ha rivoluzionato la tecnica della tammorra con arricchimenti di nuovi timbri e fioriture.\nNei territori musicali in cui si \u00e8 addentrato, Alfio Antico ha sempre portato il repertorio dell'immaginario popolare della sua terra, la Sicilia. Spesso la forma della sua esibizione prevede musica, poesia e azione scenica: i brani hanno una sonorit\u00e0 mediterranea e sono ispirati alla tradizione popolare.\nBiografia.\nFino a diciotto anni \u00e8 vissuto come pastore a Lentini e, in tal modo ha coltivato l'interesse per la musica, in particolare per il tamburello, di cui costru\u00ec fin da piccolo numerosi esemplari, tendendo le pelli conciate delle pecore e lavorando il legno delle cornici.\nLo scopre una sera a Firenze in piazza della Signoria Eugenio Bennato. Da quel momento incide cinque LP con i Musicanova; poi collabora con la compagnia di Peppe Barra e con Tullio De Piscopo, Edoardo Bennato, Lucio Dalla, Fabrizio De Andr\u00e9, Roberto Carnevale, Renzo Arbore e la sua Orchestra Italiana e di nuovo con Eugenio Bennato. Partecipa anche come musicista e attore agli spettacoli teatrali di Giorgio Albertazzi, Ottavia Piccolo, Maurizio Scaparro, Jerome Savary e Roberto de Simone e con il coreografo Amedeo Amodio.\nNel 1990 Alfio Antico registra il suo tamburo nel brano \"Don Raffa\u00e8\", da \"Le nuvole\" di Fabrizio De Andr\u00e9.\nNel 1995 \u00e8 ospite d'onore del Festival Internazionale di Sitges (Barcellona). Nel 1996 suona in \"Il ballo di San Vito\" di Vinicio Capossela. Nel 1998 ha dato vita a un tour denominato \"Tamburi nella notte\", nato dal connubio con altri due artisti di fama internazionale: Roberto Fiorilli e Med\u00ec.\nNel 2004 partecipa a \"Anima Antica\" dei Lautari e costituisce, insieme ad Amedeo Ronga, contrabbassista, ormai decennale compagno di musica, e Alessandro Moretti, fisarmonicista, l'Alfio Antico trio. Esce nel 2005 il CD \"Viaggio in Sicilia\", in cui \u00e8 presente un brano firmato dagli stessi musicisti, \"Stritti stratuzzi\", oltre che nuovi arrangiamenti per \"Anima 'ngignusa\", \"Fila fila\" e \"Barul\u00e8\".\nNel 2006 Alfio Antico inizia a collaborare con l'etichetta discografica Narciso Records di Carmen Consoli, fondata a Catania dalla cantautrice catanese. Nel 2007 partecipa al progetto \"Musica Antica del nuovo Millennio\", svoltosi a Roma, Milano e Catania, insieme a Carmen Consoli, Rita Botto e i Lautari.\nDel 2008 \u00e8 l\"Omaggio a Rosa Balistreri\", evento che chiude l'Etnafest organizzato da Carmen Consoli, cui partecipano dieci figure femminili della musica italiana (tra le quali Ornella Vanoni, Paola Turci, Marina Rei, Nada). Quello stesso anno si chiude con la messa in scena dello spettacolo \"Semu suli, semu tuttu\", portato sia in Sicilia che a Roma, presso l'Auditorium Parco della Musica.\nAll'inizio del 2009 partecipa alla decima edizione del Festival della nuova canzone siciliana, in onda su Antenna Sicilia, con il brano \"Tutti li cosi vannu a lu pinninu\". L'anno successivo partecipa all'undicesima edizione dello stesso, portando il brano \"Di cu sugnu\".\nA novembre 2009 Antico porta i suoi ritmi pastorali nella cattedrale di Aosta, in occasione del concerto di commemorazione del nono centenario della morte di Anselmo d'Aosta: una \"suite\" musicale della durata di cinquanta minuti, accompagnata dai violoncelli di Giovanni Sollima e Monika Leskovar. Poco dopo, lo attende l'esecuzione delle musiche del progetto \"Instrument 3: cage sculpture - L'insostenibile pesantezza dell'essere\" messo in scena dalla Compagnia Zappal\u00e0 Danza.\nAlla fine del 2009 porta in scena il Leso Show sul palco della Sala Lomax di Catania, insieme al cantautore catanese Fabio Abate, anch'egli della scuderia Narciso, in un'inusuale simbiosi tra due differenti universi musicali.\nNel gennaio 2010 Antico propone l'anteprima del prossimo spettacolo teatrale, \"Jurnata\", cos\u00ec descritto dall'artista lentinese: \"Il tamburo \u00e8 la voce del mondo, il ritmo della nascita e della morte, della festa e del lavoro: attraverso l\u2019unione di un setaccio per il grano e la pelle di un animale morto si celebra ancora una volta il miracolo della comunicazione tra il visibile e l\u2019invisibile\"\nNel 2010 ha partecipato, in compagnia di Peppe Voltarelli, Ramon della Bandabard\u00f2 e Puccio Castrogiovanni dei Lautari, al Concerto del Primo Maggio a Roma.\nDurante la stagione estiva Alfio entra in studio di registrazione per incidere le tracce del nuovo album, il primo sotto l'etichetta Narciso Records. Poco dopo si dedica alla scrittura della colonna sonora del film \"Malavoglia\" di Pasquale Scimeca, presentato nella sezione Orizzonti alla 67\u00aa edizione della mostra del cinema di Venezia.\nNello stesso anno fa parte della colonna sonora del cortometraggio Il volo (film 2010) di Wim Wenders.\nParallelamente all'attivit\u00e0 in studio Alfio prosegue nella sua attivit\u00e0 dal vivo, prendendo parte al tour acustico estivo di Carmen Consoli in occasione di alcune date-evento: all'Auditorium Parco della Musica di Roma, alla Villa Reale di Monza, al Teatro Antico di Taormina, ad Ancona e a Lorica, nella Sila.\nNel corso dell'estate Alfio Antico ha anche partecipato alla rassegna \"Il Folk dipinto di blu\" dedicata a Domenico Modugno, al festival di Montemurro \"Tarantellarte\" e all\"Omaggio a Rosa Balistreri\" a Catania, insieme ai Lautari, Rita Botto e ad altri artisti.\nIl 29 marzo 2011 esce ufficialmente Guten Morgen, prodotto da Carmen Consoli e impreziosito da un duetto con la cantante Fiorella Mannoia nel brano Cunta li jurnati. Il disco si classificher\u00e0 terzo alle premiazioni del Premio Tenco per la miglior opera in dialetto del 2011.\nLo stesso anno compone la colonna sonora del film Malavoglia di Pasquale Scimeca.\nViene citato nel film francese \"Tous les soleils\" di Philippe Claudel (2011), dove Stefano Accorsi canta \"Silenziu D'Amuri\".\nIl giorno 8 gennaio 2016 esce in digitale l'album Antico, prodotto da Colapesce e Mario Conte.\nIl 19 Agosto del 2018 \u00e8 protagonista nel ruolo di Dioniso, nello spettacolo \" Al passo coi templi\" scritto e diretto da Marco Savatteri\nIl 26 novembre 2019 esce in anteprima per Rumore \"Pancali cucina,\" il primo singolo del nuovo disco che uscir\u00e0 a marzo 2020.\nIl 27 febbraio 2020 \u00e8 la volta del singolo \"Pani e Cipudda\", uscito in anteprima per Rolling Stone Italia.\nIl 13 marzo 2020 esce in formato CD, LP e digital download Trema la Terra, il sesto album in studio di Alfio Antico. Per questo disco il cantautore siciliano si \u00e8 avvalso della produzione artistica di Cesare Basile.\nIl 29 maggio 2020 esce il video dell'ultimo singolo estratto da Trema la Terra: Menza Sira."}
{"id": "562224", "revid": "124245615", "url": "https://it.wikipedia.org/wiki?curid=562224", "title": "Kulturkampf", "text": "Il Kulturkampf (in italiano: battaglia culturale o, in un senso pi\u00f9 aggressivo, battaglia di civilt\u00e0) \u00e8 il nome con il quale fu definita la accesa lotta politica e culturale che vide coinvolti la Chiesa cattolica e gli Stati tedeschi nel periodo che va dalla fine del Concilio Vaticano I (1867-1870) ai primi decenni successivi alla fondazione dell'Impero tedesco (1871-1919). Pi\u00f9 specificatamente, con il termine si riassume anche tutta la legislazione anticuriale e anticlericale posta in essere dal governo tedesco in quegli anni.\nSignificato del termine.\nIl termine fu coniato da Rudolf Virchow, esponente di spicco del partito liberale progressista (Deutsche Fortschrittspartei) in un suo vibrante discorso tenuto al Reichstag il 17 gennaio 1873. Nel corso delle discussioni sulla proposta di legge relativa allo \"status\" e alla preparazione dei religiosi, indic\u00f2 con queste parole il compito che lo stato tedesco doveva assumersi.\nDopo aver descritto la contrapposizione insanabile tra la gerarchia della Chiesa cattolica, espressione ormai di pochi vescovi italiani di cultura ultramontana, e lo sviluppo delle scienze umane e naturali, descrisse l'obiettivo della orgogliosamente definita \"battaglia di civilt\u00e0\": \nNel concludere il discorso, e nel difendere le leggi che limitavano la cosiddetta \"libertas Ecclesiae\", disse espressamente:\nEppure, non fu proprio questa la posizione che caratterizz\u00f2 il \"Kulturkampf\" tedesco, che pu\u00f2 essere quindi ben distinta, pur apparentemente simile nei suoi effetti, dalla successiva politica laicista della Terza Repubblica francese. Le peculiarit\u00e0 del \"Kulturkampf\" furono infatti dovute soprattutto alla figura che lo realizz\u00f2 in Prussia: il principe e cancelliere dell'Impero, Otto von Bismarck.\nSe infatti la \u00abbattaglia per la civilt\u00e0\u00bb era il problema spirituale che travagliava la Mitteleuropa, \"de facto,\" tra il 1859 e il 1879 l'aspetto politico del problema era rappresentato dal rapporto tra Curia romana e Stati sovrani. Ed \u00e8 esattamente questo aspetto, il conflitto di competenza tra Stato e Chiesa, che assunse maggiore rilevanza nella prospettiva di Bismarck.\nParticolarmente chiara \u00e8 la posizione di Bismarck in un suo discorso alla \"Herrenhaus\" (la Camera Alta) dell'Impero:\nSimili negli effetti e d'accordo dunque nella legislazione, i due modelli culturali erano diversi. La prospettiva bismarckiana era conservatrice e affondava le sue origini, pur in una rinnovata prospettiva ottocentesca, molto pi\u00f9 indietro, allo scontro medievale tra papato e impero, se non, come amava dire lo stesso Bismarck, alla lotta \u00abtra Agamennone e Calcante\u00bb.\nIl \"Kulturkampf\" nella \"Mitteleuropa\" (1859-1879).\nLa posizione di Virchow, ed in genere quella del suo partito, non era diversa dal forte anticlericalismo e anticristianesimo che si diffondeva negli stessi tempi in Francia (o anche in Italia), soprattutto a partire dalla seconda met\u00e0 del XIX secolo.\nIl materialismo, il positivismo delle scienze naturali ed il diffondersi delle prime idee socialiste faceva da contesto e dava fondamento a queste posizioni, che nella lotta al Cattolicesimo vedevano una lotta della ragione contro la superstizione ed i residuati del medioevo.\nIn senso lato, dunque, una prima forma di \"Kulturkampf\" potrebbe essere considerata la politica ateistica o laicista della Francia rivoluzionaria, figlia dell'illuminismo giacobino. In Francia, del resto, la lotta tra la Chiesa cattolica e la terza Repubblica fu aspro per tutto l'inizio del XX secolo. Anche in Italia, a partire dalle leggi Siccardi eversive della manomorta ecclesiastica, cominci\u00f2 un periodo di forte contrapposizione.\nIl termine \"Kulturkampf\" definisce tuttavia pi\u00f9 da vicino l'aspetto peculiare che questa lotta, come si \u00e8 detto, assunse negli Stati tedeschi. Alcuni storici parlano, a proposito, del periodo tra il 1859 e il 1879 di un \"Kulturkampf mitteleuropeo\". A partire da quel momento, infatti, nei paesi dell'Europa centrale, Svizzera, Austria, Regni dell'Impero Germanico, la questione del rapporto Stato-Chiesa cominci\u00f2 ad essere posta in termini particolarmente conflittuali e si avvi\u00f2 una lotta condotta senza esclusione di colpi.\nA partire dal 1879, alla fine, le parti incominciarono invece ad avviare trattative e si giunse ad un compromesso, che signific\u00f2, nei fatti, una vittoria della posizione difensiva della Chiesa, soddisfacendo tuttavia in parte i poteri nazionali. Il conflitto continu\u00f2 invece negli altri paesi, Francia ed Italia, dove per\u00f2 aveva assunto caratteristiche diverse.\nProdromi della battaglia culturale.\nIl terreno per questo aspro scontro era stato preparato dai successi ottenuti dalla Chiesa a partire dalla Restaurazione fino al 1854, anno della proclamazione del Dogma dell'Immacolata Concezione. In quell'anno infatti la Chiesa, nonostante il ritorno politico del liberalismo nel 1830 e le rivoluzioni del 1848, aveva raggiunto il punto pi\u00f9 alto della restaurazione di ci\u00f2 che aveva perduto a seguito della politica napoleonica.\nNegli stati di lingua tedesca ci\u00f2 si tradusse concretamente nel Concordato con l'Austria del 1855, che orientava l'impero in modo assolutamente confessionale e concedeva alla Chiesa notevoli privilegi.\nLa risposta liberale tuttavia non si fece aspettare e la Chiesa dovette arretrare. Le sconfitte militari dell'Austria nella seconda guerra di indipendenza italiana indebolirono, in politica internazionale, le posizioni conservatrici. La Chiesa reag\u00ec all'offensiva e nel 1864, insieme all'enciclica \"Quanta cura\", pubblic\u00f2 il Sillabo, il Compendio degli errori del tempo, con cui condannava definitivamente il liberalismo (gi\u00e0 condannato da Gregorio XVI nell'enciclica \"Mirari vos\"), il socialismo (in forte crescita) e, nel complesso, tutte le dottrine filosofiche, politiche e religiose di derivazione illuministica.\nL'effetto della condanna fu forte. Ma, ancora una volta, la terribile sconfitta subita dall'Austria nel 1866 a K\u00f6niggr\u00e4tz segn\u00f2 definitivamente la fine della supremazia austriaca e del vecchio equilibrio conservatore in Europa. La Chiesa reag\u00ec, ancora, nel 1867, con la convocazione del Concilio Vaticano I e, infine, nel 1870, con la proclamazione del dogma dell'infallibilit\u00e0 papale. Ma, nello stesso anno, la sconfitta della Francia di Napoleone III (che aveva puntato molto sull'accordo con i cattolici) isol\u00f2 definitivamente la politica curiale.\nIl \"Kulturkampf\" in Austria.\nIn Austria era gi\u00e0 cominciata una reazione del pensiero laico. Gi\u00e0 il primo governo costituzionale austriaco (1861-1865) propose una serie di norme che puntavano all'equiparazione delle confessioni all'interno dello stato. Successivamente venne messa in discussione la disciplina del matrimonio confessionale. Ma la politica liberale, il cui esponente di spicco era il dr. Muhlfelds, \"leader\" dell'ala sinistra del partito costituzionalista, puntava al superamento del concordato confessionale del 1855.\nI vescovi reagirono gi\u00e0 nel 1861 opponendosi alle proposte del governo. Appellandosi all'imperatore, si lamentarono di una politica che superava addirittura l'odiata legislazione giuseppinista (fino alla Rivoluzione francese, una delle legislazioni anticuriali pi\u00f9 dure in un paese cattolico). Nel 1867 papa Pio IX scrisse personalmente all'imperatore, il quale tuttavia, in un momento politicamente molto difficile, non pot\u00e9, pur lamentando la politica anticlericale, venire incontro alle richieste del pontefice di lottare per il mantenimento del concordato.\nNel 1874, infine, vennero presentate quattro proposte di legge dal governo:\nLe leggi vennero approvate nel 1874 e sancite dall'imperatore, con eccezione di quella sui conventi e i monasteri, che venne approvata dalla \"Herrenhaus\" (la Camera Alta) solo nel 1876, ma non ottenne la sanzione imperiale.\nQuesta legislazione non port\u00f2, tuttavia, come in Italia o negli USA, ad una \"privatizzazione\" della Chiesa Cattolica (\u00ablibera Chiesa in libero stato\u00bb), n\u00e9 ad una separazione dallo stato (il \"principio di separazione\" che poi si realizz\u00f2 in Italia), bens\u00ec ad un riconoscimento del ruolo pubblico della Chiesa, con un forte controllo da parte dello stato: il ruolo cio\u00e8, come si legge nella motivazione della legge, di una \u00abcorporazione pubblica privilegiata\u00bb.\nIl \"Kulturkampf\" nell'Impero germanico.\nFu nell'Impero germanico che il fenomeno scoppi\u00f2 in maniera virulenta. Bisogna tuttavia distinguere, data la natura federale dell'impero, tra i diversi stati, alcuni dei quali, come la Baviera, erano a maggioranza cattolica. Delle norme del \"Kulturkampf\" solo due furono per\u00f2 \"Reichsgesetze\", leggi imperiali: quella contro l'uso del pulpito per fini politici e quella che espulse i gesuiti. Le altre interessarono esclusivamente il Regno di Prussia (che era per\u00f2 il pi\u00f9 vasto della federazione).\nIl \"Kulturkampf\" in Baviera.\nCome paese ad assoluta maggioranza cattolica, la posizione del Regno di Baviera era particolarmente importante nella legislazione del Reich. Per questo motivo la lotta alla Chiesa cattolica in Germania interess\u00f2 le gerarchie statali.\nCon la legge \u00abcontro l'abuso del pulpito per fini politici\u00bb, varata dal \"Reichstag\" il 10 dicembre 1871, si ebbe un primo attacco: la proposta venne proprio dal Ministro della cultura del Regno di Baviera. Le difficolt\u00e0 (e la resistenza alla legislazione antiecclesiastica) provennero in questo paese dal fortissimo partito di Centro (\"Deutsche Zentrumspartei\", l'antenato \"morale\" dell'odierna CDU), da poco costituitosi e braccio politico della Chiesa cattolica.\nLa legge, passata alla storia come \"Kanzelparagraph\" (articolo sul pulpito), inseriva nel codice penale tedesco il \u00a7 130a, che recitava:\nIn una lettera di Bismarck al re Ludovico II, il Cancelliere rese chiaro come, proprio per questo motivo, il \"Kulturkampf\" fosse assolutamente necessario e non fosse possibile alcun accordo con il Papa. Questi, secondo lo statista della \"Realpolitik\", non aveva nulla da offrire in cambio di un trattamento di favore, dato che non aveva alcuna influenza sulla politica filo-socialista tenuta dal partito di Centro.\nL'aumentato pericolo socialista e il pratico appoggio che lo \"Zentrum\" dava talvolta ai deputati socialisti costituiva per Bismarck un atto contro lo stato e come tale bisognava, indipendentemente dal cattolicesimo, ribadirlo:\nIl \"Kulturkampf\" in Prussia.\nNulla di sorprendente che il conflitto fosse dunque ferocissimo nel Regno di Prussia. Bisogna per\u00f2 premettere una considerazione: \u00e8 vero che i \"leader\" del secondo impero, Bismarck su tutti, diedero una personale impronta alla questione politica. Questa aveva tuttavia davvero assunto aspetti tali, che si sarebbe dovuta necessariamente, prima o poi, porre.\nPer di pi\u00f9, il Regno di Prussia era di tradizione protestante e, come tale, anti-papista da sempre. Proprio per questo motivo, dunque, non aveva bisogno, a differenza della Baviera, di una politica anticlericale. Anzi, la Prussia, come paladina del protestantesimo, aveva gi\u00e0 la presunzione di aver raggiunto la massima libert\u00e0 per i gruppi religiosi, evangelici come cattolici.\nSecondo lo storico Armando Saitta, l'antiprussianesimo dei cattolici della Baviera e della Germania meridionale assunsero una connotazione religiosa nei confronti del potere centrale. Gli stati federati non riuscirono mai a controbilanciare il potere centrale del Kaiser e del cancelliere imperiale, che gi\u00e0 avevano ottenuto per s\u00e9 la competenza esclusiva su diplomazia, esercito e finanza, e desideravano introdurre anche un rigido controllo statale sulla chiesa cattolica tedesca. Bismark fece perno sul \"partito liberalnazionale\", per iniziare una lotta contro il partito cattolico ed il Vaticano.\nTuttavia, l'equazione \"opposizione alla Chiesa Cattolica= liberalismo\" \u00e8 sostanzialmente inesatta, tenuto conto che le posizioni liberali radicali, ateiste, anticristiane, massoniche (spesso anche vicine al socialismo), erano pi\u00f9 forti negli stati cattolici che in quelli protestanti.\nLa proclamazione del Concilio Vaticano I e la diffusione della notizia (gi\u00e0 annunciata da \"La Civilt\u00e0 Cattolica\" nel febbraio del 1869) della prossima proclamazione del Dogma della infallibilit\u00e0 papale avevano gi\u00e0 portato ad un radicalizzazione dello scontro.\nIn Germania la stessa gerarchia episcopale, sulle prime, temeva una proclamazione del dogma. All'avvenuta proclamazione, tuttavia, non vi fu, all'interno della Chiesa, opposizione di rilievo (se si eccettua la scissione dei vecchi cattolici in Germania) e la monarchia assoluta all'interno della Chiesa fu perfettamente realizzata.\nIl dogma, per\u00f2, con le sue implicazioni politiche, cozzava con la dottrina del nuovo Stato: coincidenza davvero storica, la proclamazione coincise con la sconfitta della Francia, l'unificazione della Germania e la fondazione dell'Impero. Ora era dunque possibile fare i conti con la Chiesa cattolica.\nGli obiettivi di Bismarck e la situazione politica.\nI compiti che il nuovo impero si prefiggeva erano la pace esterna e la stabilit\u00e0 interna. In questo senso, Bismarck puntava alla lotta del mantenimento dello stato monarchico, sia contro l'assolutismo della Chiesa cattolica che contro le forze parlamentari democratiche, ora organizzate anche in partiti confessionali.\nContro queste forze si diresse l'attacco dello stato, nemico del quale fu innanzitutto considerata quindi la cosiddetta \"ecclesia militans\" (ed in particolare l\"'ultramontanismo\"). Ma l'attacco era diretto in generale contro tutte le forze che indebolivano la difesa dello stato nazione: polacchi, alsaziani e lorenesi (tutti paesi a maggioranza cattolica e di recente annessione), il partito del centro e i socialdemocratici.\nL'ordine di priorit\u00e0 che Bismarck aveva era chiaro: in primo luogo, colpire il partito di Centro, poi occuparsi degli aspetti di politica esterna, quindi le conseguenze dell'infallibilit\u00e0 pontificia.\nI liberali erano, nella visione di Bismarck, anche loro pericolosi, ma in questo momento cerc\u00f2 il loro appoggio e quelli credettero che il Cancelliere fosse con loro d'accordo. In realt\u00e0 fu lui ad usar loro. Il partito di Centro, per\u00f2, gioc\u00f2 in Germania un ruolo molto importante fin dall'inizio: il suo programma del 1871 pose politicamente la questione confessionale. Ed era troppo.\nIl 30 gennaio del 1872, Bismarck disse chiaramente:\nPrima fase del \"Kulturkampf\": 1872-1876: l'attacco.\nLa prima legge significativa \u00e8 quella dell'8 giugno 1871, con cui fu soppresso il reparto cattolico del ministero della cultura, cosa che incontr\u00f2 la forte opposizione del partito di centro.\nSegu\u00ec poi la gi\u00e0 citata \"Kanzelparagraph\", che port\u00f2 all'arresto di quasi tutti i vescovi cattolici di Prussia, tra cui l'arcivescovo di Posen, il conte Mieczys\u0142aw Halka Led\u00f3chowski, condannato a due anni di reclusione.\nI successivi quattro anni videro l'attacco pi\u00f9 duro: la formazione di una serie di leggi, che devono la loro ideazione soprattutto alla figura di Adalbert Falk, Ministro della Cultura dal gennaio 1872.\nQueste norme non furono un attacco al Centro, ma divennero un attacco fortissimo alla Chiesa cattolica e sono state impregnate dello spirito liberale, opera soprattutto di Falk, entrato nella carica di ministro dei culti il gennaio del 1872.\nSua \u00e8 la legge dell'11 marzo 1872 sulla scuola, che sanciva il controllo statale sulle lezioni scolastiche pubbliche e private, con conseguente cacciata degli insegnanti cattolici. Questa legge addirittura trov\u00f2 l'opposizione dei conservatori.\nIl 4 luglio 1872 invece, un'altra legge imperiale espulse i Gesuiti dal territorio dell'impero. Qui si distinse il Principe di Hohenlohe-Schillingsf\u00fcrst, loro acerrimo nemico.\nNello stesso anno intanto il regno di Prussia, al motto di \u00abnon andremo a Canossa\u00bb (\"nach Canossa gehen wir nicht\"), ruppe i rapporti col Vaticano.\nCon la legge del 5 aprile 1873, furono modificati gli articoli 15 e 18 della costituzione prussiana del 1850. Con questa, si eliminavano \"de facto\" le garanzie costituzionali per i cattolici e serviva per preparare il pacchetto di leggi del maggio del 1873.\nQueste, le cosiddette \"Maigesetze\", sono un gruppo a s\u00e9:\nL'anno dopo, sempre in maggio, segu\u00ec un altro gruppo di leggi:\nNel 1874 venne anche introdotto il matrimonio civile, con sanzioni per i parroci che avessero celebrato quello religioso precedentemente a quello civile.\nLa legislazione non riusc\u00ec: alle elezioni del 1874 il partito di centro raddoppi\u00f2 i voti. L'atmosfera era incandescente e il 13 luglio del 1874 l'artigiano cattolico Eduard Franz Ludwig Kullmann attent\u00f2 addirittura alla vita di Bismarck, che per\u00f2 fu solo leggermente ferito. Ma questi non cedette.\nLe leggi del 1875 invece sono invece leggi penali, concepite per sanzionare le mancate applicazioni delle leggi precedenti:\nInfine:\nSeconda fase 1877-1887: tentativi di pacificazione e conclusione.\nDurante lo scontro ci furono trattative, anche attraverso il principe Hohenlohe, che per\u00f2, nemico dichiarato dei Gesuiti, non riusc\u00ec a realizzare molto. L'intesa non pareva possibile.\nNel 1872 Bismarck aveva incominciato a preoccuparsi di un nuovo conclave e proposto di stabilire, insieme alla altre potenze, in particolare l'Austria, alcune condizioni per il riconoscimento dell'elezione. Cerc\u00f2 di fare un fronte unico, appoggiando in Italia e in Francia le posizioni pi\u00f9 anticlericali e stringendo, d'accordo con la Russia, la repressione in Polonia. Il papa reag\u00ec con un discorso natalizio di cui in Germania fu proibita la diffusione.\nDopo il 1876, invece, lo scontro cominci\u00f2 ad attenuarsi. Nel 1876 mor\u00ec il cardinal Antonelli e nel 1878, dopo lungo regno, infine, Pio IX. Il successore, papa Leone XIII, pose la pace religiosa con la Germania tra i primi obiettivi.\nA maggio e giugno del 1878, il Kaiser aveva subito due attentati da parte di socialisti indipendenti e anarchizzanti. La lettera di cordoglio di Leone XIII per questi accadimenti fu ben accolta a corte.\nNello stesso anno, in un incontro tra le parti, a Bad Kissingen vennero discusse le richieste del papa: libert\u00e0 religiosa e rafforzamento del Centro. Ma Bismarck riusc\u00ec a fare l'intesa a prescindere dal Centro. E la Chiesa fu d'accordo, dato che anch'essa non vedeva (almeno non ancora) di buonissimo occhio il cattolicesimo politico. Anche il Vaticano insomma gioc\u00f2 la carta del conservatorismo, e del pericolo socialdemocratico, cui Bismarck era ovviamente sensibile.\nNel 1879 le trattative si spostarono a Vienna. Qui il contrasto si fece giuridico: per lo stato prussiano lo stato doveva essere la fonte della legge; il diritto canonico, viceversa, non poteva ammettere questo. Ad ogni modo, le leggi vennero mitigate.\nNell'estate del 1882 la Prussia riallacci\u00f2 i rapporti con il Vaticano.\nInfine, nel 1886 e nel 1887, furono emanate le cosiddette Leggi di pacificazione (\"Friedensgesetzte\"), che conclusero il conflitto.\nLeone XIII, il 23 maggio 1887, dichiar\u00f2 ufficialmente conclusa \u00abla lotta, che tanto ha danneggiato la Chiesa e nulla ha portato allo Stato\u00bb.\nIl \"Kulturkampf\" nelle regioni polacche del regno di Prussia.\nNelle regioni polacche del regno di Prussia, il \"Kulturkampf\" ebbe un impatto ancora maggiore. Soprattutto, ebbe un carattere nazionalista ben maggior che altrove in Germania.\nLa maggior parte delle zone della Polonia sottoposte alla Germania (la provincia della Posnania) erano infatti cattoliche, e videro la battaglia contro la Chiesa finalizzato piuttosto ad una politica di germanizzazione di quelle zone, per meglio amalgamarle al \"Reich\".\nL'abolizione del reparto cattolico del ministero dell'istruzione era strettamente collegato con la questione polacca. Esso permetteva infatti che nelle scuole si insegnasse il polacco. Bismarck scrive infatti:\nAnche nel \"Reichsland\" Alsazia-Lorena, dove la popolazione era cattolica, le proteste della Chiesa contro l'occupazione mostravano a Bismarck il pericolo da questa rappresentato.\nDopo le leggi di maggio, la maggior pare delle scuole in cui si insegnava Polacco furono chiuse, a vantaggio di quelle tedesche.\nNel novembre del 1872 Falk pretese che l'insegnamento della religione fosse tenuto in tedesco a partire dall'anno successivo. Alle proteste del clero e dei cattolici polacchi, segu\u00ec la chiusura dei seminari di Posen e di Gnesen, e il controllo da parte dello Stato dell'educazione.\nI possedimenti della Chiesa furono confiscati e le modifiche costituzionali introdotte impedirono che i cattolici potessero ricorrere a questa per garantirsi la loro libert\u00e0.\nLa protesta polacca fu repressa duramente: 185 sacerdoti furono arrestati, e diverse centinaia furono esiliati. Tra gli imprigionati il Primate di Polonia, l'arcivescovo Mieczys\u0142aw Halka Led\u00f3chowski. Gli altri cercarono di continuare il loro servizio di nascosto.\nLa prova che il \"Kulturkampf\" in Polonia ebbe motivazioni ulteriori a quelli religiosi \u00e8 data dal fatto che non termin\u00f2 con la fine della decade. Nel 1886 infatti con il tentativo di sradicare gli slavi dal suolo tedesco fu avviata una nuova politica di germanizzazione. Tuttavia, va detto, questa, alla lunga, fall\u00ec.\nConsiderazioni.\nSi parla in genere di fallimento del \"Kulturkampf\" di Bismarck. Come gi\u00e0 detto, la sua posizione personale sulla Chiesa cattolica non era quella dei liberali. Ancora durante la guerra con la Francia, addirittura, Bismarck si pronunci\u00f2 favorevolmente, al contrario del Re, ad un asilo per il papa \u00abprigioniero in Roma\u00bb.\nNel 13 febbraio 1871, a Versailles, il cancelliere luterano spiegava infatti:\nLa posizione, al solito, \u00e8 di assoluta \"Realpolitik\" ed alquanto diversa dalla legislazione e dal tono della \u00abbattaglia di civilt\u00e0\u00bb. Ma Bismarck si trov\u00f2 di fronte un osso duro: Pio IX. Nel giugno del 1873, durante uno dei tentativi di conciliazioni tra le parti, esclam\u00f2:\nD'altro canto, la Chiesa cattolica aveva il presentimento che uomini come Bismarck avessero intenzione di cementare l'impero a spese dei cattolici. Bismarck aveva capito il pericolo del partito di Centro ed aveva realizzato a suo modo quello che serviva alla Germania per unirsi; ma, in un certo senso, aveva considerato il papa e il cattolicesimo solo ed esclusivamente dal punto di vista politico.\nPer lui i partiti erano solo mezzi: lo Stato si trovava a gestire una lotta tra liberali e clericali e non nel contesto del parlamentarismo anglosassone. La lotta contro il Centro si trasform\u00f2 invece ben presto in lotta contro la Chiesa e alla lunga cos\u00ec non poteva continuare, soprattutto quando questo poteva trasformarsi in un \"boomerang\" per la politica conservatrice.\nLa maggior parte delle leggi rimasero in vigore. La legge contro i gesuiti fu ritirata solo nel 1917, quella sul pulpito addirittura nel 1953, nella Repubblica federale. Ma la regolamentazione scolastica rimane tuttora invariata. Il rapporto con la Chiesa rimase insomma regolamentato in questo modo attraverso le successive fasi della storia tedesca.\nVisti dal punto di vista della situazione precedente il 1870, fu una grande vittoria dello Stato nazionale. Ma dal punto di vista degli obiettivi proclamati, fu vittoriosa la difesa della Chiesa e il risultato fu un'intesa tra Chiesa e Stato.\nIl partito di centro ne usc\u00ec incredibilmente rafforzato. Sconfitti, paradossalmente, ne uscirono i liberali; sebbene infatti avessero ottenuto molto e ne fossero usciti politicamente rafforzati, lo furono meno del centro, e non furono i veri protagonisti della battaglia, abbandonati quando gli obiettivi si distinsero.\nL'intesa venne, per\u00f2, raggiunta. Ben diversa sar\u00e0 la situazione in Francia, dove la tradizione rivoluzionaria si rivitalizz\u00f2, proprio nel momento in cui si era sopita la battaglia in Germania, e scav\u00f2 un solco profondo che ancora oggi non \u00e8 mai stato colmato. Ma, appunto, ben pi\u00f9 radicale era l'obiettivo:\n\"Kulturkampf\" nella terminologia politica contemporanea.\nIl termine ha avuto, per la sua forza, grande successo.\nAncora di recente lo troviamo utilizzato negli Stati Uniti, dove Pat Buchanan, tra gli altri, lo utilizz\u00f2 per descrivere la lotta tra conservatori religiosi e i liberali laici, che cominci\u00f2 a delinearsi a partire dagli anni sessanta. Ironia della sorte, Buchanan \u00e8 discendente di cattolici tedeschi per parte di madre.\nIl termine \"culture war\" fu infatti alla base di un discorso di Buchanan tenuto alla \"Republican National Convention\", che per\u00f2, pare, non abbia troppo aiutato la posizione repubblicana ed anzi favorito l'elezione di Clinton.\nAd ogni modo, dal 2004 il termine in traduzione inglese \u00e8 diventato comune negli USA, sia per i liberali che per i conservatori."}
{"id": "562235", "revid": "77765849", "url": "https://it.wikipedia.org/wiki?curid=562235", "title": "Praja", "text": ""}
{"id": "562240", "revid": "287204", "url": "https://it.wikipedia.org/wiki?curid=562240", "title": "Carico lineare", "text": "Un carico nell'ingegneria strutturale \u00e8 un sistema di forze applicate che possono originare una deformazione e conseguente stato di sollecitazione in una struttura.\nIl carico lineare costante \u00e8 un distribuito uniformemente su una lunghezza o su un'area.\nUn carico lineare \u00e8 un carico distribuito in modo non uniforme, con variazione lineare, su una lunghezza o su un'area.\nL'equazione che lo identifica \u00e8 lineare di primo grado, ed \u00e8 rappresentata da una retta.\nSi misura, a seconda dei casi, in Newton, in Pascal, e con i relativi multipli e sottomultipli."}
{"id": "562254", "revid": "729019", "url": "https://it.wikipedia.org/wiki?curid=562254", "title": "Jusos", "text": "La Comunit\u00e0 di lavoro delle Giovani Socialiste e dei Giovani Socialisti nella SPD (in tedesco \"Arbeitsgemeinschaft der Jungsozialistinnen und Jungsozialisten in der SPD\", spesso abbreviato semplicemente in Jusos) \u00e8 l'organizzazione giovanile del Partito Socialdemocratico di Germania (SPD).\nProfilo ideologico.\nI Giovani Socialisti, dopo la loro \"svolta a sinistra\" del 1969, non si intendevano pi\u00f9 come l'organizzazione giovanile del Partito Socialdemocratico di Germania (SPD), ma come una associazione improntata al \"socialismo, al femminismo e all'internazionalismo\" vicina alla SPD. Malgrado anche la SPD nel suo programma di partito tuttora si ispiri ai valori del socialismo democratico, da allora molti sono stati gli attriti ed i conflitti con il \"partito madre\". Internamente ai Giovani Socialisti si sono susseguiti dei violenti scontri tra le diverse ali indirizzate alla sinistra pi\u00f9 tradizionalista, che si placarono solo nella seconda met\u00e0 degli anni 1990. Nel frattempo gli Jusos si autoconsiderano nuovamente come l'organizzazione giovanile della SPD.\nGran parte degli iscritti si colloca alla sinistra del partito. I Giovani Socialisti sono infatti decisamente \"socialisti\" nel senso pi\u00f9 tradizionale della parola. Inoltre sono state costantemente presenti delle minoranze entriste in parte tuttora attive - come per esempio il gruppo trotskista del \"Linksruck\" ispirato alla Tendenza Socialista Internazionale (\"International Socialist Tendency\"), nel 2007 scioltosi rispettivamente rinominatosi \"marx21\" e oggi attivo nel partito \"Die Linke\". Grossolanamente si pu\u00f2 attualmente discernere tra un'area tradizionalista propugnante un marxismo d'impronta revisionista e tra un'area pi\u00f9 pragmatica, che a loro volta si suddividono in quattro sottocorrenti.\nOrganizzazione.\nL'attuale presidente federale dello \"Jusos\" \u00e8 Kevin K\u00fchnert. Sono iscritte allo \"Jusos\" circa 80.000 persone, pi\u00f9 di quante ne sono iscritte al Partito Liberale Democratico (FDP), la terza forza politica tedesca per numero di elettori."}
{"id": "562267", "revid": "767487", "url": "https://it.wikipedia.org/wiki?curid=562267", "title": "Paolo Ponzo", "text": "Carriera.\nCentrocampista, ha iniziato la sua carriera nel Vado: in maglia rossoblu ha disputato 3 stagioni in Eccellenza, tra il 1988 e il 1991. Viene quindi acquistato dal , ma non ottiene presenze in campionato, e nel 1992 viene ceduto al , con cui disputa tre campionati di Serie C2.\nNel 1995 compie un doppio salto di categoria passando al militante in Serie B. Coi romagnoli da titolare due campionati cadetti, quindi, dopo la retrocessione dei bianconeri, resta in B trasferendosi brevemente al , e nel corso della stessa stagione 1996-1997, alla . Con gli emiliani resta fino al 2000, disputando tre campionati in Serie B e, dopo la retrocessione , uno di Serie C1.\nNel febbraio 2000 ha l'occasione di tornare fra i cadetti indossando in corso di stagione la maglia del neopromosso , senza tuttavia riuscire ad evitare l'immediato ritorno in C dei campani. A fine stagione su trasferisce al , dove vivr\u00e0 le sue stagioni pi\u00f9 significative, partecipando attivamente alla doppia promozione dalla C1 alla Serie A e disputando due campionati di massima serie, con l'esordio in massima serie avvenuto l'11 settembre 2002, in occasione della sconfitta interna col .\nDopo la retrocessione dei \"canarini\" al termine della stagione Serie A 2003-2004, resta in giallobl\u00f9 ancora una stagione, quindi scende nuovamente in C1 per difendere i colori dello Spezia, con cui centra al primo tentativo la promozione in B. Disputa con gli \"aquilotti\" il campionato di Serie B 2006-2007, chiuso con la salvezza ai playout contro il Verona. Passa quindi nuovamente alla , disputato un campionato in C2 ed uno in C1 dal 2007 al 2009.\nDopo due stagioni giocate da capitano in Lega Pro Seconda Divisione nel Savona, passa all'Imperia, squadra in cui ha militato sino alla stagione 2011-2012 in Eccellenza ligure.\nIn carriera vanta complessivamente 42 presenze in Serie A e 215 presenze e 2 reti in Serie B.\nDopo il ritiro.\nA seguito del suo ritiro nel 2012 diviene dirigente del Savona come responsabile del settore giovanile.\nIl 24 marzo 2013, all'et\u00e0 di 41 anni, muore all'ospedale Santa Corona di Pietra Ligure, a causa di un malore avuto poche ore prima durante una corsa podistica a Loano. Tra le cause del malore vi \u00e8 stato un attacco di assideramento avuto dall'ex atleta.\nA lui \u00e8 stata dedicata una targa sotto la gradinata dello stadio \"Alberto Braglia\" di Modena completa del soprannome \"Il Muratore\" che lo aveva accompagnato nei suoi anni sotto la Ghirlandina. La targa recita la frase: \"\u00c8 stato bellissimo vederti correre per noi\".\nIl 18 maggio 2013, poche settimane dopo la sua scomparsa, allo stadio \"Mirabello\" di Reggio Emilia si \u00e8 disputata la prima edizione di un torneo giovanile amichevole denominato \"Paolino Day\", organizzato dalla , con la partecipazione delle formazioni \"Primavera\" o \"Berretti\" di , , Spezia e Savona, quattro club ai quali Ponzo ha legato buona parte della propria carriera.\nNelle maglie dello AC Spezia Calcio, anno 2020/21 all'interno del \"back nek\", filosofeggia una frase: \"OGNI CALCIATORE CHE VESTE QUESTA MAGLIA, DEVE SENTIRSI DA UNA PARTE ONORATO, DALL'ALTRA FORTEMENTE RESPONSABILE PER CI\u00d2 CHE RAPPRESENTA\". Firmato, Paolo Ponzo."}
{"id": "562270", "revid": "287204", "url": "https://it.wikipedia.org/wiki?curid=562270", "title": "Carico non lineare", "text": "Un carico nell'ingegneria strutturale \u00e8 un sistema di forze applicate che possono originare una deformazione e conseguente stato di sollecitazione in una struttura.\nIl carico non lineare \u00e8 un sistema di forze distribuite che gravano in maniera non uniforme, su una lunghezza o su un'area, su di una struttura.\nLa variazione pu\u00f2 essere compresa in un unico tratto di tipo parabolico (di grado 2 o superiore), o suddivisa in pi\u00f9 intervalli. Le complicazioni nel calcolo talvolta spingono il progettista ad semplificare l'analisi, linearizzando le equazioni dei carichi, senza che questo comporti di solito eccessivi errori nella successiva analisi strutturale.\nSi misura, a seconda dei casi, in newton, in pascal, e con i relativi multipli e sottomultipli."}
{"id": "562278", "revid": "1563111", "url": "https://it.wikipedia.org/wiki?curid=562278", "title": "Lorenzo Carcaterra", "text": "Biografia.\nFiglio di immigrati italiani originari dell'isola d'Ischia (lo stesso autore asserisce di parlare fluentemente, oltre al proprio idioma natio, l'italiano e il napoletano), Carcaterra crebbe con un padre violento, rendendolo poi soggetto del libro autobiografico \"A Safe Place: the True Story of a Father, a Son, a Murder\".\nIl suo libro pi\u00f9 famoso \u00e8 \"Sleepers\", ambientato nel quartiere Hell's Kitchen di Manhattan (New York), nel quale l'autore \u00e8 cresciuto, e da cui \u00e8 stato tratto anche l'omonimo film \"Sleepers\" del 1996."}
{"id": "562281", "revid": "26891", "url": "https://it.wikipedia.org/wiki?curid=562281", "title": "Missile guidato anti-carro", "text": ""}
{"id": "562282", "revid": "15756", "url": "https://it.wikipedia.org/wiki?curid=562282", "title": "Battaglia del monte Badon", "text": "La battaglia del Monte Badon /\u02c8be\u026ad\u0259n/ (anche Mons Badonicus. Badon Hill o Mynydd Baddon) fu combattuta in Britannia (Inghilterra) tra i romano-britannici e i celti da un lato e un esercito di invasori anglo-sassoni dall'altra negli anni 490, e risult\u00f2 in una pesante sconfitta di quest'ultimi.\nFu l'evento politico-militare pi\u00f9 importante della storia inglese nei secoli V e VI, anche se non si conosce nulla di certo sulla data e il luogo della battaglia. Le fonti pi\u00f9 antiche non riportano i nomi dei comandanti, ma a partire dal IX secolo la vittoria fu attribuita a re Art\u00f9 (o pi\u00f9 probabilmente ad Ambrosio Aureliano, il suo mitico zio paterno).\nNel suo \"De Excidio Britanniae\" il monaco Gildas afferma che la battaglia ebbe luogo nell'anno della sua nascita; nella \"Historia Regum Britanniae\", testo del XII secolo, \u00e8 citato Ambrosio Aureliano (identificato tradizionalmente con Art\u00f9) come il capo delle unit\u00e0 combattenti locali \"limitanei\" e \"comitatenses\", formate da residenti di origine romana, che sconfissero i Sassoni.\nLo scrittore Bernard Cornwell ha scritto tra il 1995 e il 1997 un'opera romanzesca, ispirata al ciclo arturiano, intitolata \"Il romanzo di Excalibur\". Nel quinto ed ultimo volume intitolato \"La spada perduta\" fa riferimento alla Battaglia del Monte Baddon.\nEtimologia.\nII nome Badon \u00e8 un tipico toponimo celtico (si veda ad esempio Vaubadon vicino a Bayeux; o Vallis Badonis nominato nel secolo XI nel Doomsday Book 1.13; oppure Val Badon nel Kent e nel Northans); tale localit\u00e0 doveva trovarsi nella zona ovest dell'isola, poich\u00e9 gli Annales Cambriae registrano una seconda battaglia di Badon nell'anno 665.\nSembrerebbe trattarsi della citt\u00e0 di Bath (anche se ci sono vari candidati scritti qua sotto sulla collocazione) e dei suoi dintorni, in quanto la pi\u00f9 antica grafia riportata per questo nome \u00e8 Badan, cosi appare almeno nella Cronaca Sassone nell'anno 577; tale grafia, benche non anglica, \u00e8 sopravvissuta accanto alla forma \"inglese\" \"aet Hatum bathun\" un indice premesso in un manoscrito contenente le opere del monaco Nennio (cap. 68), con quindi Badon sono state identificate le Hot Baths, localizzate nella zona pi\u00f9 pianeggiate dove scorre il fiume Severn, questo per\u00f2 senza fare alcun riferimento alla battaglia.\nOltre a queste testimonianze non abbiamo nessun'altra attestazione del nome anglico di Bath. Molti altri toponimi \"inglesi\", come Badbury, sembrano tradire dal punto di vista linguistico una derivazione dal celtico Badon, ma poich\u00e9 molti di questi si trovano in regioni dove non sono sopravvissuti altri nomi di origine celtica o gallese, probabilmente la loro origine va ricercata nel nome proprio di persona Bada (riconoscibile in Beda), molto comune in anglico anche come toponimo.\nSul luogo.\nNel corso del tempo sono state proposte diverse ubicazioni (vedi Luoghi associati alla leggenda arturiana), tra cui:\nQuesti e altri tentativi di ubicazione derivano dalle speculazioni e dalle teorie degli studiosi, che sono per\u00f2 basate su elementi scarsi. Una qualunque identificazione deve tenere conto di alcuni elementi:\nSull'identificazione dei comandanti.\nNella \"Historia Brittonum\" si dice che il leader dei romano-britanni e dei celti fu Art\u00f9.\nIn un antico poema in gallese attribuita al bardo Taliesin (che visse nella seconda met\u00e0 del VI secolo) lascia intendere che il capo supremo in questa battaglia \"che tutti gli uomini ricordano\" era Art\u00f9.\nSecondo ipotesi pi\u00f9 recenti il leader dei romano-britanni e dei celti fu Ambrosio Aureliano e quello dei sassoni re Aelle del Sussex.\nSulla datazione.\nGildas.\nGildas afferma che la battaglia si sarebbe svolta \"44 anni e un mese fa, nell'anno della mia nascita\". Siccome re Maelgwn del Gwynedd era ancora in vita quando Gildas scrisse la sua opera, si pu\u00f2 pensare che egli la stese nel 547 o prima. E questo porterebbe a datare lo scontro al 503 o poco prima.\nl'autore dice che la Battaglia del monte Badon non fu una battaglia Campale, Bens\u00ec un assedio. Ed \u00e8 l'unica battaglia che lui menziona nella sua opera (forse per sottolinearne l'importanza, quasi come se fosse la fine della guerra contro gli invasori). Gildas non chiarisce chi siano gli Assedianti e gli Assediatti, anche se in effetti il ripristino delle fortezze collinari a met\u00e0 del V secolo da parte dei Romano-Britanni fa pensare che gli Assediati furono loro.\nComunque tale assedio venga considerato, tra valutazioni positive e negative che si alternano fino ai nostri giorni \u00e8 al di fuori di ogni dubbio che Gildas lo considerasse basilare, e il fatto che egli lo nomini a differenza delle altre battaglia pu\u00f2 essere stato dettato da vari fattori:\nII fatto che l'assedio di Badon segni la fine del periodo di prova imposto da Dio ai Britanni, ma non la fine della guerra, pu\u00f2 quindi essere considerato come il momento di \"climax\" della descrizione gildaica del conflitto tra i Britanni e i Sassoni.\nBeda il Venerabile, partendo dalle affermazioni di Gildas, ritiene che la battaglia si svolse 44 anni dopo l'arrivo degli anglosassoni in Britannia (circa 449) e ci\u00f2 porterebbe a datare lo scontro al 493 (per altri al 491).\nAnnales Cambriae.\nGli \"Annales Cambriae\" datano la battaglia al 516, anno che viene per\u00f2 accettato solo da pochi studiosi moderni. Va ricordato che le notizie precedenti al 525 sono poco credibili.\nSecondo gli \"Annales Cambriae\", nel 665 ci fu una seconda battaglia a Badon e parla anche della conversione degli anglosassoni al Cristianesimo proprio in questo anno. E menziona anche la morte di un \"Morgan\". \u00c8 possibile che questi eventi siano collegati, se fossero reali.\nSi pu\u00f2 comunque pensare con ragionevole sicurezza che questa battaglia sia in realt\u00e0 una duplicazione della prima, coi particolari cambiati.\nVite dei santi.\nLe vite celtiche dei santi sostengono indirettamente una data pi\u00f9 vicina al 493 che al 503. Le biografie di san David (patrono del Galles), san Cadoc e san Gildas riportano che Gildas visit\u00f2 l'abbazia di Ty Gwyn nel 527 o nel 528. Queste biografie dei primi leader della Chiesa in Britannia, per lo pi\u00f9 scritte nell'XI secolo, forse per ragioni propagandistiche potrebbero aver esagerato o inventato miracoli oltre ad aver alterato date di morte. Tuttavia, secondo alcuni studiosi non avrebbero avuto motivo di alterare fatti, date e luoghi della vita mondana.\nInoltre, queste tre vite sono indipendenti le une dalle altre. La \"Vita di san David\" scritta da Rhygyfarch afferma che il santo fu educato per dieci anni da san Paolino prima di diventare abate di Ty Gwyn. Ci\u00f2 suggerisce che David sarebbe nato dopo il 514. Rhygyfarch afferma anche che Gildas predic\u00f2 alla madre di David, san Non, mentre questa era incinta. Se Gildas era abbastanza anziano per fare ci\u00f2 al pi\u00f9 tardi nel 514 non \u00e8 plausibile datare la nascita di Gildas e quindi quella della battaglia del Monte Badon dopo il 498.\nGoffredo di Monmouth.\nL'opera \"Historia Regum Britanniae\" di Goffredo di Monmouth era molto popolare e sopravvisse in molte copie subito dopo la sua composizione. Entrando (e costruendo) dettagli molto pi\u00f9 grandi, Geoffredo identifica da Badon con Bath, includendo Merlino che predice che i bagni termali di Badon/Bath perderebbero la loro acqua calda per poi diventare velenosi.\nGoffredo mescola anche aspetti di altri resoconti: la battaglia inizia come un assedio sassone e poi diventa un normale scontro una volta arrivati gli uomini di Art\u00f9, che porta l'immagine della Vergine sia sullo scudo che sulla spalla. Art\u00f9 carica e uccide 470 sassoni, dieci in pi\u00f9 rispetto al numero di britannici in un'imboscata da Hengist vicino a Salisbury.\nVengono anche aggiunti elementi delle leggende gallesi: oltre allo scudo \"Pridwen\", Art\u00f9 ottiene la spada \"Caliburnus\", e la lancia \"Ron\". Geoffrey rende anche la difesa della citt\u00e0 dall'attacco furtivo sassone una causa santa, avendo Dubricius dovuto offrire l'assoluzione di tutti i peccati per coloro che cadono in battaglia.\nConseguenze della battaglia.\nSebbene la \"Cronaca anglosassone\" non faccia menzione di questa battaglia, tuttavia attesta un lungo intervallo di 70 anni tra due \"bratwalda\" anglosassoni nel V e nel VI secolo. Questa battaglia, come attesta anche l'archeologia (che parla di un abbandono da parte degli invasori anglosassoni dei loro insediamenti alla frontiera coi britanni attorno al 500), avrebbe avuto come risultato quello di fermare per un certo periodo l'avanzata anglosassone e la pressione esercitata dagli invasori sui territori dei britanni."}
{"id": "562285", "revid": "90900", "url": "https://it.wikipedia.org/wiki?curid=562285", "title": "Crew Exploration Vehicle", "text": ""}
{"id": "562286", "revid": "767487", "url": "https://it.wikipedia.org/wiki?curid=562286", "title": "Nicola Padoin", "text": "Caratteristiche tecniche.\n\u00c8 impiegato nei ruoli di difensore di fascia, di esterno o centrale di centrocampo.\nCarriera.\nInizia la carriera da professionista nel Prato. Con i biancazzurri lanieri vince la Coppa Italia Serie C 2000-2001, realizzando lui stesso il gol vittoria nella partita di ritorno di Lumezzane, regalando il primo trofeo della storia del club toscano. Dopo 100 partite nel Prato, nel gennaio 2003 si trasferisce all'Empoli, dove esordisce nella massima serie, prima di ritornare a giocare sul terreno del \"Lungobisenzio\" a Prato, dove nella stagione successiva, totalizza 26 presenze, siglando anche un gol.\nLa stagione successiva si trasferisce alla Sanremese, prima di passare allo Spezia, dove star\u00e0 cinque anni, totalizzando 70 presenze e 6 gol. \u00c8 entrato nella storia dello Spezia quando segn\u00f2 il gol, con cui al 90\u00ba gli aquilotti vinsero la partita contro la Juventus che valse l'accesso ai play-out e quindi la successiva permanenza in Serie B.\nNel 2008 si trasferisce alla , ma ritorna subito allo Spezia, dove rimane per altri due anni, diventando capitano e soprattutto dando una mano alla promozione in Serie C1. Nel 2011 si trasferisce al Lecco, ma con scarsi risultati, mettendo a referto in due anni soltanto 11 presenze senza gol. Nel mercato estivo del 2013 passa al Magra Azzurri, squadra di Santo Stefano di Magra appena promossa nel campionato di Eccellenza, con la quale sfiora una storica promozione in Serie D, cedendo solamente nella finale play-off nazionale con i giuliani dell'NK Kras Repen.\nAl termine della stagione si ritira dal calcio giocato."}
{"id": "562288", "revid": "466539", "url": "https://it.wikipedia.org/wiki?curid=562288", "title": "Mercedez", "text": "Biografia.\nLe origini della sua famiglia sono una combinazione di etnia messicana e spagnola, e come pure riportato sul suo sito presente su \"My Space\" i suoi nonni materni erano di origini italiane. Come molte modelle, sostiene di non essere stata molto carina durante la sua adolescenza. Partecip\u00f2 ad una trasmissione presentata da Jenny Jones intitolata \"From Geek To Chic\" in cui si contrapponeva il suo aspetto passato e presente. Lasci\u00f2 presto la scuola e inizi\u00f2 ben presto a svolgere diversi lavori. Ha lavorato anche presso Denny's, OfficeMax, e Barnes &amp; Noble. Pi\u00f9 tardi lavor\u00f2 come barista e lavor\u00f2 come ragazza immagine per Budweiser e ragazza calendario per Tejano.\nInizi\u00f2 a lavorare come ballerina di lap dance in un club chiamato Heartbreakers. Dopo qualche anno di lavoro come ballerina, nel giugno 2000 realizz\u00f2 un servizio fotografico per la rivista Penthouse. In questo stesso periodo, inizi\u00f2 anche a esibirsi nei suoi spettacoli completamente nuda. Grazie all'espressione del suo sguardo e al suo fisico le permisero di vincere molti titoli quali \"Miss Nord America Nuda\" nel 2001 \"Ballerina Esotica dell'anno\" nel 2002, e \"Miss Universo Nuda\" nel 2003.\nSubito dopo esser diventata Miss Universo Nuda, Mercedez sigl\u00f2 un contratto di esclusiva per la Vivid Entertainment. La sua prima scena in un film per adulti fu con Mario Rossi in \"So I Married A Pornstar\". Nel gennaio 2006 dichiar\u00f2 in una intervista per AVN che non avrebbe rinnovato il contratto per la Vivid Entertainment. Sempre nel 2006, ha profondamente rinnovato il suo sito internet iniziando ad includere video porno.\n\u00c8 una grande fan del Wrestling e prov\u00f2 ad iscriversi al WWE Diva Search, ma non riusc\u00ec a prenderne parte. Nel suo sito su My Space \u00e8 presente anche una dedica ad Eddie Guerrero. Mercedez ha un serpente colorato tatuato sull'addome destro per coprire una cicatrice orizzontale."}
{"id": "562289", "revid": "4348711", "url": "https://it.wikipedia.org/wiki?curid=562289", "title": "Louis de Branges", "text": ""}
{"id": "562297", "revid": "70838", "url": "https://it.wikipedia.org/wiki?curid=562297", "title": "Nina Mercedez", "text": ""}
{"id": "562309", "revid": "767487", "url": "https://it.wikipedia.org/wiki?curid=562309", "title": "Test proiettivo", "text": "I test proiettivi sono strumenti psicologici di \"prestazione tipica\", costituiti da stimoli visivi intenzionalmente ambigui. Il compito del soggetto \u00e8 in genere quello di fornire una descrizione o di raccontare una storia ispirata all'immagine rappresentata. Lo scopo del test dovrebbe essere quello di far emergere contenuti psichici inconsci, come emozioni nascoste o conflitti interni. \nI test proiettivi sono spesso criticati perch\u00e9 non sembrano offrire le garanzie di oggettivit\u00e0 della misurazione dei test standardizzati. \nPrincipali test psicologici proiettivi.\nPossono essere considerate tecniche proiettiva anche il test delle libere associazioni delle parole e il disegno onirico."}
{"id": "562311", "revid": "2091899", "url": "https://it.wikipedia.org/wiki?curid=562311", "title": "Mar Arabico", "text": "Il Mar Arabico (arabo: \u0628\u062d\u0631 \u0627\u0644\u0639\u0631\u0628; translitterato: Bahr al-'Arab, latino: \"Mare Erythraeum\") \u00e8 la sezione nord-occidentale dell'oceano Indiano, stretto tra la penisola arabica a ovest, il corno d'Africa a sud-ovest, il sub-continente indiano ad est e la costa asiatica a nord (Pakistan, Iran).\nStoria.\nIl Mar Arabico \u00e8 stato solcato dagli uomini sin dai tempi pi\u00f9 antichi, in quanto via di comunicazione privilegiata tra il Medio Oriente, l'Africa Orientale, l'India e l'Estremo Oriente. Navigato dalle popolazioni rivierasche, a cominciare dai Persiani fin dall'et\u00e0 achemenide e dalle popolazioni arabiche meridionali, che sfruttavano dalle coste dell'Oman il regime monsonico dei venti, il Mare Arabico fu esplorato sommariamente fin dall'et\u00e0 alessandrina ed ellenistica da navi greche, che in un'occasione fortuita, provocata da un'inattesa protratta tempesta, approdarono fino alle coste della lontana Serendippo (l'attuale Sri Lanka).\nAnche i Romani lo percorsero, mettendo in fruttuoso collegamento le loro basi egiziane con le ricche regioni del sub-continente indiano. Portarono cos\u00ec sui mercati mediterranei la seta, gli ottimi acciai indiani, il suo argento e le sue pietre preziose, portando animali selvatici che, oltre a destare grande curiosit\u00e0, furono usati abbondantemente nelle \"venationes\" nel circo.\nLe conoscenze profonde del Mare Arabico rimasero per\u00f2 appannaggio delle popolazioni che su di esso si affacciavano e sull'arte di navigarlo una serie di ottimi trattati fu elaborata dal grande navigatore yemenita A\u1e25mad b. M\u0101jid Mu\u1e25ammad al-Sa\u02c1d\u012b al-Jadd\u012b al-Najd\u012b che aiut\u00f2 tra l'altro Vasco da Gama a tracciare le sue rotte in direzione dell'India dopo aver doppiato il Capo di Buona Speranza.\nAncora oggi \u00e8 solcato come nei tempi antichi dai sambuchi, le caratteristiche barche arabe. Tramite il Mar Arabico gli arabi penetrarono sulla costa orientale dell'Africa e sulle sue acque si svolse un lucroso commercio, specie quello degli schiavi africani, chiamati \"zanj\".\nNel periodo delle grandi esplorazioni europee fu solcato dagli esploratori portoghesi alla ricerca della via dell'Oriente e poi dagli inglesi, francesi, spagnoli e olandesi.\nCon l'apertura del Canale di Suez, il mar Arabico si \u00e8 trovato sulla rotta tra i porti europei del Mediterraneo e quelli asiatici. Oggi \u00e8 uno dei mari pi\u00f9 navigati del mondo in virt\u00f9 della sua posizione strategica tra Asia, Africa ed Europa (tramite il Mar Rosso e quindi il Mediterraneo) e della sua importanza economica derivante dalle enormi riserve petrolifere mondiali, gestite dagli stati che si affacciano su di esso.\nGeografia.\nIl mar Arabico copre approssimativamente una superficie di 3.686.000\u00a0km\u00b2 ed ha una profondit\u00e0 massima di 5800 metri. Corrisponde alla porzione nord-occidentale dell'oceano Indiano, ed \u00e8 delimitato ad oriente dalla costa occidentale della penisola indiana, a nord dalla costa pakistana e in parte da quella persiana, ad ovest dalla penisola arabica e a sud da una linea ideale che va dal capo Guardafui, la punta nord-est della Somalia, all'isola di Socotra e fino al Capo Comorin, punta meridionale della penisola del Deccan.\nIl mar Arabico comunica tramite il golfo di Oman e lo stretto di Hormuz con il golfo Persico e tramite il golfo di Aden e lo stretto di Bab al Mandab con il mar Rosso. Altri golfi importanti che fanno parte del mar Arabico sono quelli di Cambay e di Kutch in prossimit\u00e0 della costa nord-occidentale indiana.\nLe isole principali che vi affiorano sono Socotra, prolungamento della costa africana, le isole Laccadive poste in prossimit\u00e0 alla costa sud-occidentale dell'India e le isole di Masirah e Kuria Muria poste in prossimit\u00e0 della costa dell'Oman.\nI fiumi principali che vi sfociano sono l'Indo, il Narmada, il Tapti ed il Mahi.\nLe principali citt\u00e0 che si affacciano sul mar Arabico sono Aden in Yemen; Mascate in Oman; Gwadar e Karachi in Pakistan; Mumbai, Mangalore, Calicut e Kochi (Cochin) in India.\nLe coste sono per la maggior parte rocciose ed accidentate, ma non mancano buoni approdi naturali che hanno favorito la nascita di importanti porti (Aden, Mascate, Bandar-e Abbas, Karachi, Bombay, Cochin, Colombo ecc.).\nIl clima \u00e8 tropicale; la regione \u00e8 interessata dai venti monsonici che la investono in maniera decrescente da est verso ovest."}
{"id": "562312", "revid": "2519", "url": "https://it.wikipedia.org/wiki?curid=562312", "title": "Alstahaug", "text": "Alstahaug \u00e8 un comune della contea di Nordland, in Norvegia\nIl centro di Alstahaug \u00e8 la citt\u00e0 di Sandnessj\u00f8en, situata sull'isola di Alsten. Sull'isola si trova la pittoresca catena montuosa delle Sette Sorelle (\"De syv s\u00f8stre\"). Le vette visibili sono in realt\u00e0 sei, ma una leggenda locale narra che uno dei picchi rappresenti in realt\u00e0 due sorelle gemelle.\nSulla sponda opposta dell'isola si trova la chiesa medievale di Alstahaug, dove il prete poeta Petter Dass oper\u00f3 intorno al 1700. Un'altra isola del comune, Tj\u00f8tta, fu luogo di residenza di H\u00e5rek, un famoso vichingo dell'undicesimo secolo. \nL'isola \u00e8 collegata al continente dal ponte di Helgeland."}
{"id": "562313", "revid": "729019", "url": "https://it.wikipedia.org/wiki?curid=562313", "title": "S-25", "text": "L'S-25 (in cirillico: \u0421-25; nome in codice NATO: SA-1 Guild), anche noto come Berkut, \u00e8 stato un sistema missilistico terra-aria, di fabbricazione sovietica, il primo a raggiungere la prontezza operativa tra le file delle forze missilistiche strategiche dell'Unione. Sviluppato nei primi anni '50, fu schierato a difesa di Mosca in due fitti cerchi concentrici, a partire dal 1955 ed entr\u00f2 ufficialmente in servizio nel giugno 1956.\nDisegnato a partire dal missile tedesco sperimentale Wasserfall, trov\u00f2 reale impiego solo attorno alla capitale: a protezione di altri siti strategici ed aree di contatto, infatti, gli venne preferito l'S-75. Nessuno dei Berkut impiegati in azione riport\u00f2 mai l'abbattimento del bersaglio.\nLa sigla S-25 sta per Systema 25, denominazione che venne poi impiegata per identificare tutti i sistemi missilistici terra-aria, sovietici prima e russi poi, costituiti da missili, apparati radar e veicoli lanciatori.\nCaratteristiche.\nL'S-25 era asservito ad un radar chiamato \"yo-yo\", equipaggiato con 6 antenne in grado di coprire ciascuna una sezione di 60 gradi dello spazio aereo circostante, erogando circa 2 MW di potenza. Per questo motivo, venne considerato alla stregua di un sistema di avvistamento antimissili nei trattati ABM.\nComposizione.\nUna batteria di S-25 include: missili V-300, radar R-113 e B-200"}
{"id": "562315", "revid": "6923", "url": "https://it.wikipedia.org/wiki?curid=562315", "title": "Voivodato di Pozna\u0144", "text": "Il voivodato di Pozna\u0144 (in polacco: \"wojew\u00f3dztwo pozna\u0144skie\") fu un'unit\u00e0 di divisione amministrativa e governo locale della Polonia che esistette in diversi periodi della storia polacca.\nXIV secolo - 1793.\nIl voivodato di Pozna\u0144 (in latino: \"Palatinatus Posnaniensis\"), polacco: \"Wojew\u00f3dztwo Pozna\u0144skie\") fu istituito per la prima volta nel XIV secolo e rimase in vigore fino alle spartizioni della Polonia degli anni 1772-1795. Faceva parte del voivodato della Grande Polonia.\nSede del governatore generale della Grande Polonia:\nSede del governatore del voivodato (\"Wojewoda\"):\nVoivodi.\nSede del Consiglio Generale per la Grande Polonia (\"Sejmik Generalny\"): \nSede del Consiglio Regionale (\"Sejmik\"):\n1921-1939.\nIl voivodato di Pozna\u0144 fu creato anche dopo la prima guerra mondiale dalla provincia tedesco-prussiana di Pozna\u0144. I confini furono mutati nel 1939: Bydgoszcz pass\u00f2 al voivodato della Pomerania, ma alcune aree orientali furono incluse. Dopo i cambiamenti, la regione ammontava a 28.100\u00a0km\u00b2, con una popolazione di 2.339.600 persone.\n1945-1975.\nIl voivodato fu restaurato dopo la Seconda guerra mondiale, e rimase in vigore fino al 1975, quando fu sostituito dai Voivodati di Pozna\u0144, di Kalisz, di Konin, di Pi\u0142a e di Leszno.\n1975 - 1998.\nIl voivodato di Pozna\u0144 fu reistituito nel 1975 ed esistette fino al 1998. Nel 1999, con la revisione dei voivodati, fu sostituito dal voivodato della Grande Polonia.\nLa citt\u00e0 capitale era Pozna\u0144."}
{"id": "562316", "revid": "767487", "url": "https://it.wikipedia.org/wiki?curid=562316", "title": "Customer care framework", "text": "Il Customer Care Framework (CCF) \u00e8 un prodotto Microsoft basato sul Framework .NET. Il CCF \u00e8 essenzialmente un prodotto in grado di integrare in un unico contesto applicativo una serie di applicazioni, le quali, possono essere realizzate ad hoc o possono essere di terze parti."}
{"id": "562323", "revid": "599013", "url": "https://it.wikipedia.org/wiki?curid=562323", "title": "Ccf", "text": ""}
{"id": "562328", "revid": "122857897", "url": "https://it.wikipedia.org/wiki?curid=562328", "title": "Agnese d'Assisi", "text": "Biografia.\nEra la terza delle quattro figlie del conte Favarone di Offreduccio degli Scifi, preceduta da Chiara e Penenda degli Scifi, l'unica di loro che si spos\u00f2, seguita da Beatrice d'Assisi, che avrebbe invece raggiunto le sorelle a San Damiano con la madre; il suo vero nome, Caterina, le fu cambiato da Chiara al momento della professione monacale. Sua madre Ortolana (venerata come beata dalla Chiesa cattolica) apparteneva alla nobile famiglia dei Fiumi e suo cugino Rufino era uno dei \"Tre Compagni\" di Francesco d'Assisi. \nL'infanzia di Agnese trascorse tra il palazzo del padre in citt\u00e0 e quello di Sasso Rosso sul Monte Subasio.\nIl 18 marzo 1212 la sorella maggiore Chiara, mossa dalla predicazione e dall'esempio di san Francesco, lasci\u00f2 la casa paterna per seguirne gli insegnamenti.\nSedici giorni pi\u00f9 tardi, secondo alcune leggende agiografiche, si rifugi\u00f2 nel monastero di Sant'Angelo in Panzo, dove le monache benedettine avevano offerto rifugio a Chiara, e decise di condividere la vita di povert\u00e0 e penitenza di sua sorella.\nAdirato da questa decisione, secondo quanto narrato in dettaglio nelle \"Cronache dei Ventiquattro Generali\", il padre mand\u00f2 suo fratello Monaldo con alcuni parenti e uomini armati al monastero di Sant'Angelo per costringere Agnese, nel caso la persuasione non fosse bastata, a ritornare a casa.\nLa leggenda devozionale racconta come Monaldo, fuori di s\u00e9 dalla rabbia, abbia sguainato la spada per colpire la giovane senza riuscire nell'intento. Il suo braccio infatti cadde, privo di forza, lungo il fianco; gli altri allora trascinarono Agnese, afferrandola per i capelli, fuori dal monastero e colpendola a calci ripetutamente.\nChiara arriv\u00f2 subito per salvarla ma improvvisamente il corpo di Agnese divent\u00f2 talmente pesante che i soldati invano tentarono di trasportarla; alla fine la lasciarono, mezza morta, in un campo vicino al monastero.\nSecondo questo racconto i parenti di Agnese furono costretti a ritirarsi e a permetterle di rimanere con la sorella Chiara, sopraffatti da un potere spirituale contro il quale la forza fisica nulla poteva.\nDalla stessa Cronaca viene narrato che Francesco, compiacendosi della resistenza opposta da Agnese nei confronti dei suoi genitori, le tagli\u00f2 i capelli e le diede l'abito della Povert\u00e0.\nSubito dopo stabil\u00ec le due sorelle a San Damiano, in una piccola e grezza dimora adiacente all'umile santuario che Francesco stesso aveva aiutato a ricostruire.\nDonne di ogni ceto provenienti da Assisi si unirono a Chiara e Agnese e fondarono l'Ordine delle Povere Dame di San Damiano, o delle Clarisse, come vennero in seguito chiamate queste monache di ispirazione francescana.\nNel 1219 Agnese, nonostante la sua giovane et\u00e0, fu scelta da Francesco per fondare e guidare una comunit\u00e0 di Povere Dame a Monticelli, vicino a Firenze, che con il corso del tempo divenne quasi famosa come quella di San Damiano. Santa Chiara invi\u00f2 sua sorella Agnese alla collina di San Vito, presso Firenze, per fondare l\u00ec un monastero, di cui resta oggi un edificio, ubicato in via San Vito (Firenze) e noto come la Fonte di San Francesco.\nUna volta diventata badessa Agnese ottenne l'ammirazione delle compagne che la consideravano una maestra da cui imparare il cammino verso nuove strade di perfezionamento cristiano.\nPiena di zelo per la diffusione dell'Ordine, Agnese fond\u00f2 da Monticelli alcuni monasteri di Povere Donne nel nord dell'Italia, inclusi quelli di Mantova, Venezia e Padova, ognuno dei quali dichiarava nei propri intenti di osservare la stessa fedelt\u00e0 agli insegnamenti di Francesco e Chiara.\nNel 1253 Agnese fu chiamata a San Damiano durante l'ultima malattia di Chiara e qui l'assistette fino alla morte e al successivo funerale. Il 16 novembre dello stesso anno Agnese mor\u00ec. La madre, Ortolana, e la sorella pi\u00f9 giovane, Beatrice, che avevano entrambe seguito Chiara e Agnese nell'Ordine, erano gi\u00e0 morte.\nCulto.\nI resti di sant'Agnese riposano vicino al corpo della madre e delle sorelle nella Chiesa di Santa Chiara ad Assisi. Dopo la sua morte i devoti le hanno attribuito numerosi miracoli.\nPapa Benedetto XIV consent\u00ec all'Ordine di francescano di celebrare la sua festa il 16 novembre."}
{"id": "562329", "revid": "1272592", "url": "https://it.wikipedia.org/wiki?curid=562329", "title": "Chiesa di Santa Chiara", "text": ""}
{"id": "562332", "revid": "729019", "url": "https://it.wikipedia.org/wiki?curid=562332", "title": "S-75", "text": "L' S-75 (in cirillico: \u0421-75; nome in codice NATO: SA-2 Guideline ), talvolta denominato Divna, \u00e8 un sistema missilistico terra-aria di fabbricazione sovietica, entrato in servizio nel 1957 e sviluppato in numerose varianti in grado di ingaggiare bersagli fino a 45\u00a0km di distanza e 25.000 m di altezza, \u00e8 stato probabilmente il sistema di difesa aerea pi\u00f9 venduto di sempre.\nPrimo sistema terra-aria in grado di abbattere con successo un velivolo, un Martin RB-57D Canberra delle forze di Taiwan in volo sulla Cina nell'ottobre 1959, rimase a lungo nell'ombra al fine di proteggerne il programma di sviluppo dalle intelligence occidentali.\nL'S-75 raggiunse la fama internazionale quando il 1\u00ba maggio 1960 abbatt\u00e9 un aereo spia statunitense in volo al di sopra dei territori dell'Unione Sovietica. Schierato a Cuba durante la celebre crisi missilistica, il 27 ottobre 1962 abbatt\u00e9 un altro U-2 in volo sull'isola caraibica.\nUtilizzato massicciamente dalle forze del Vietnam del Nord per difendere Hanoi ed Haiphong dai bombardamenti statunitensi, l'S-75 venne impiegato anche nel corso della Seconda Guerra del Golfo del 2003 che risulta esser stato, al 2021, il suo ultimo impiego in battaglia.\nIn servizio in numerose forze armate africane ed asiatiche, \u00e8 stato radiato dalle forze missilistiche dell'URSS nel 1980."}
{"id": "562340", "revid": "729019", "url": "https://it.wikipedia.org/wiki?curid=562340", "title": "S-125", "text": "L'S-125 (in cirillico: \u0421-125; nome in codice NATO: SA-3 Goa) anche noto come Neva o Pechora, \u00e8 un sistema missilistico terra-aria sovietico progettato da Aleksei Isaev per ingaggiare velivoli avversari altamente manovrabili, anche a bassa quota, in teatri operativi saturi di contromisure elettroniche.\nBasato sul disegno e sistema di guida del predecessore S-75, impiega missili 5V24 in grado di raggiungere velocit\u00e0 prossime a Mach 3; \u00e8 stato impiegato in numerosi conflitti tra cui quello del Kippur, la guerra civile siriana e la seconda guerra del Nagorno-Karabakh del 2020.\nDistribuito presso tutte le forze missilistiche dei paesi del Patto di Varsavia, l'S-125 entr\u00f2 in servizio nel 1959 e ne venne sviluppata una variante per impiego navale denominata M-1 Volna (in cirillico: \u0412\u043e\u043b\u043d\u0430; nome in codice NATO: SA-N-1 Goa).\nIl sistema visse un momento di rinnovata fama quando il 27 marzo del 1999, nel pieno svolgimento della Guerra del Kosovo, riusc\u00ec ad ingaggiare ed abbattere un F-117 Nighthawk nei pressi di Budjanovci e, un mese pi\u00f9 tardi, un F-16. Entrambi i velivoli appartenevano all'USAF."}
{"id": "562342", "revid": "31886", "url": "https://it.wikipedia.org/wiki?curid=562342", "title": "Tecniche di progettazione e costruzione dei diffusori acustici", "text": "I diffusori acustici sono quegli elementi di un sistema di riproduzione del suono, che si occupano strettamente della conversione del segnale elettrico in movimento meccanico, che genera la perturbazione dello stato di quiete della pressione del mezzo di trasmissione (tipicamente aria) generando la sequenza di pressione e depressione del mezzo di propagazione, denominata \" onda acustica.\"\nEssi rappresentano l'ultimo elemento della catena di riproduzione e, proprio per questo, \u00e8 possibile attribuire loro la maggior parte della responsabilit\u00e0 nell'interfacciamento con l'ambiente e con l'uomo.\nPer questi motivi il progetto e la realizzazione di questi elementi richiede anche una conoscenza adeguata della scienza psicoacustica e delle tecniche di ricostruzione del suono in ambiente.\nQuesto ambito realizzativo richiede ai progettisti una notevole interdisciplinarit\u00e0 tecnica e scientifica. Infatti sono richieste nozioni fisica, di elettronica, elettromeccanica, le basi dell'elettromagnetismo, discipline dello smorzamento meccanico e della risonanza, basi di psicoacustica e conoscenza delle caratteristiche dei materiali, ...ecc.\nTutto questo, per molti, fa della realizzazione di diffusori acustici, un ambito realizzativo affascinante.\nPrima di proseguire vediamo i seguenti collegamenti:\nI diffusori acustici in ambito casalingo.\nEssenzialmente esistono due categorie di diffusori in ambito casalingo, quelli passivi e quelli attivi.\nI diffusori attivi sono costituiti da un insieme di trasduttori, o altoparlanti, unito ad un amplificatore audio. In parole semplici un diffusore attivo si trova nella forma di una cassa dotata di altoparlanti e contenente un circuito elettronico di amplificazione del segnale. Questo genere di diffusori non necessita quindi di amplificazione esterna ma solo della sorgente sonora da amplificare; necessita per\u00f2 di alimentazione da rete. I piccoli diffusori audio associati ai personal computer sono generalmente di questo tipo.\nI diffusori passivi invece non contengono alcun circuito di amplificazione del segnale per cui essi ricevono il segnale da riprodurre e diffondere direttamente amplificato. Essi non si collegano all'alimentazione di rete ma solo all'amplificatore esterno. Quest'ultimo tipo di diffusori \u00e8 tipicamente quello dei normali impianti stereo casalinghi.\nIn questa sezione verranno trattate, semplicemente, le tecniche di realizzazione riguardanti i diffusori passivi. La differenza con quelli attivi \u00e8 minima e pi\u00f9 che altro di tipo circuitale. La sostanza e le tecniche generali per la corretta rappresentazione del suono in ambiente sono le stesse.\nBisogna avere ben presente che un sistema di riproduzione sonora, deve ricostruire in un ambiente casalingo, quantomeno, il palcoscenico o lo studio dove \u00e8 stato effettivamente registrato il concerto. L'analisi psicoacustica e dell'ambiente sono fondamentali per ottenere dei risultati credibili.\nLa percezione del suono.\nLo studio della percezione del suono ha modificato radicalmente le tecniche di costruzione dei diffusori o \"casse\" acustiche.\nGli ambiti principali entro la quale possiamo concentrare la nostra attenzione sono due:\nIl suono e l'orecchio.\nL'orecchio ha un comportamento particolare e la sua risposta varia sia in frequenza (acutezza o gravit\u00e0 del suono) sia in intensit\u00e0 (volume). Risulta per cui che l'ascoltatore abbia percezioni differenti del suono a seconda di quale sia l'intensit\u00e0 e la frequenza. Ad esempio la percezione dei \"bassi\" o suoni gravi, aumenta in funzione del volume: a basso volume l'ascoltatore sente in evidenza voci femminili e note acute, mentre a volumi sostenuti il suono si riequilibra decisamente riportando le note gravi prima in equilibrio e poi anche in evidenza rispetto alle medie e alte.\nInoltre l'orecchio ha una frequenza di risonanza, dovuta alla sua forma e lunghezza, che si attesta poco sopra i 2500\u00a0Hz. Questo vuol dire che l'orecchio \u00e8 molto sensibile ai suoni che hanno questa frequenza in evidenza (il pianto di un bambino) e basta poca intensit\u00e0 per rilevarli.\nVedere le curve Isofone stabilite dai ricercatori Fletcher e Munson gi\u00e0 dagli anni trenta.\nStereofonia e cervello.\nIl cervello pu\u00f2 essere \"ingannato\". Nel senso che egli per sua condizione naturale \u00e8 chiamato a processare contemporaneamente (stereofonia) le informazioni provenienti dalle due sorgenti a disposizione che sono le orecchie. Fornendo ad esse suoni lievemente differenti, secondo opportune regole, si pu\u00f2 far credere al cervello che quello che sta ascoltando arrivi da un'unica sorgente situata in una particolare posizione e ad una precisa distanza. La capacit\u00e0 che ha il cervello di \"ricostruire\" un ambiente virtuale \u00e8 al centro di tutte le soluzioni adottate per la realizzazione di eccellenti sistemi di diffusione acustica o Hi-fi.\nUn aspetto molto importante che riguarda la percezione riguarda il significato che il cervello assegna alle varie frequenze.\nAlle alte frequenze (tipicamente sopra i 1500\u00a0Hz) il cervello associa il contratto di profondit\u00e0 della sorgente sonora, basandosi sulle differenze di intensit\u00e0 rilevabili alle varie frequenze. Le basse frequenze sono pi\u00f9 \"avvolgenti\" e meno localizzabili anche se pure per esse il cervello assegna concetti di vicinanza basandosi, per\u00f2, sui tempi di arrivo delle varie onde. Questo vuol dire che quando l'ascoltatore sente varie note acute di diverse intensit\u00e0, tender\u00e0 a credere pi\u00f9 lontane quelle meno \"forti\". Appena il suono diventa meno acuto (medie frequenze) la differenza di intensit\u00e0 diventa meno importante per ricostruire virtualmente la distanza delle sorgenti e addirittura alle basse frequenze conta maggiormente il suono che arriva prima.\nVedere anche il link: Alta fedelt\u00e0.\nTutto questo ha implicazioni importantissime sulla disposizione dei diffusori in casa e sulla posizione del punto di ascolto e dove maggiormente si sente meglio.\nAmbiente.\nL'ambiente \u00e8 assolutamente determinante per la rappresentazione del suono. Nel concetto d'ambiente dobbiamo inserire la dimensione e forma della stanza d'ascolto, l'occupazione degli spazi, la posizione d'ascolto.\nLa dimensione e forma, in particolare, incidono maggiormente sulla rappresentazione delle note gravi (basse frequenze). Se la stanza d'ascolto \u00e8 una normale sala casalinga, in genere non sar\u00e0 pi\u00f9 grande di 5x7 metri e il limite di rappresentazione corretta delle basse frequenze sar\u00e0, lungo la dimensione maggiore, di 50\u00a0Hz. Sotto questa frequenza l'onda sonora tender\u00e0 a non essere pi\u00f9 rilevabile correttamente: in parte a propagarsi all'esterno, in parte ad entrare in risonanza con l'ambiente d'ascolto generando pericolose (per l'alta fedelt\u00e0) onde stazionarie. Altre onde stazionarie si potranno formare in funzione delle altre dimensioni della stanza: ad esempio intorno ai 120\u00a0Hz relativamente all'altezza del soffitto.\nPer una completa trattazione dell'argomento si dovrebbe approfondire anche il tema del campo diretto e del campo riverberato. Si intende con questo che l'ascoltatore non viene raggiunto solo dai suoni emessi direttamente dagli altoparlanti (campo diretto), ma anche da quelli che prima di arrivare all'orecchio dell'ascoltatore rimbalzano per casa su mobili e pareti (campo riverberato) e che magari possono contribuire a rafforzare o annullare certi suoni del campo diretto disturbando cos\u00ec la qualit\u00e0 dell'evento sonoro.\nOccorre considerare anche il materiale costruttivo della casa: pareti sottili consentono al suono di uscire di casa agevolmente diminuendo la percezione dei bassi che pu\u00f2 avere l'ascoltatore interno. Per questo motivo esiste una tendenza da parte di alcuni costruttori ad adattare i propri prodotti al tipo di mercato, al tipo di abitazioni che si potrebbero trovare. Il caso pi\u00f9 evidente riguarda i costruttori americani che disegnano i propri diffusori per essere inseriti in case di legno o prevalentemente con pareti sottili, contrariamente al caso europeo dove mattone e cemento sono predominanti.\nLo spazio interno non dovrebbe essere troppo simmetrico per non causare risonanze, eccedenze o annullamenti. Bisogna sempre immaginare che le onde sonore prima di arrivare al nostro orecchio rimbalzino un po' dappertutto.\nLa posizione d'ascolto \u00e8 una cosa complicatissima. Nessun diffusore potrebbe davvero compiere bene il suo lavoro se poi venisse disposto malamente. Di solito si segue la prassi del triangolo isoscele dove la distanza tra i diffusori sarebbe di 2 metri e la distanza dall'ascoltatore di 2 metri e mezzo. Ovviamente in proporzione all'ambiente di ascolto.\nL'inclinazione dei diffusori verso l'ascoltatore determina notevolmente la percezione della spazialit\u00e0 e della profondit\u00e0.\nInoltre i singoli altoparlanti hanno direttivit\u00e0 e caratteristiche di emissioni differenti l'uno dall'altro per cui agendo sull'inclinazione del diffusore e sulla sua orientazione si pu\u00f2 notevolmente favorire la predominanza di certe frequenze rispetto ad altre.\nTutte queste semplici considerazioni servono semplicemente a chiarire l'ambito progettuale e i vincoli principali entro la quale il progettista di diffusori acustici deve muoversi.\nConfigurazioni base.\nEsistono almeno due tipi di configurazione:\nTra questi due vi \u00e8 essenzialmente una differenza sul numero di diffusori da approntare e sulla sorgente sonora che cambia radicalmente.\nIn particolare sui primi, essi richiedono un numero di amplificatori pari al numero di casse installate e questo dipende dallo standard multicanale che si sceglie; ad esempio, esistono sistemi multicanale da 5 diffusori fino addirittura ad 8. Per capire il perch\u00e9 di questo genere di installazioni occorre vedere i link: Audio multicanale e DTS.\nIn questa semplice trattazione ci limiteremo ai sistemi a 2 canali, stereofonici, anche perch\u00e9 le basi progettuali sono condivise fra tutti i sistemi.\nUn altro ambito di configurazione riguarda il singolo diffusore:\nQueste configurazioni si basano su diverse linee e scelte di progetto. I motivi dell'offerta di queste diverse soluzioni non sono solo di carattere strettamente commerciale o di design, ma pi\u00f9 che altro di carattere elettroacustico, ovvero relativo alla qualit\u00e0 sonica che si vuole ottenere dal diffusore stesso. In questa sede ci baster\u00e0 dire che diffusori a 2 o pi\u00f9 vie sono pensati per facilitare la riproduzione di tutto lo spettro sonoro, dai suoni gravi a quelli acuti. Le controinidcazioni tipiche dei sistemi multivia hanno riportato in auge i sistemi monovia, in cui i limiti connessi all'ampiezza dello spettro riprodotto possono essere compensati da una particolare naturalezza della riproduzione, dovuta al fatto che tutti i suoni originano da uno stesso punto (coerenza). \nNon \u00e8 scontato che un sistema monovia possa costare meno di un 2 o 3 vie.\nCaratteristiche generali degli altoparlanti.\nPrima di approfondire questi sistemi occorre conoscere meglio gli altoparlanti.\nEssi sono dei trasduttori elettromeccanici (convertono l'energia da elettrica a meccanica) che lavorano nello spettro delle frequenze audio (dai 20 ai 20.000\u00a0Hz). L'onda acustica \u00e8 \" un'onda \" che si propaga (tipicamente nell'aria). L'altoparlante \u00e8 quindi uno stantuffo a tutti gli effetti, in grado di vibrare producendo compressioni e decompressioni dell'aria, a varie frequenze.\nOgni onda ha un'energia che dipende anche dalla frequenza a cui viaggia. Onde ad alta frequenza hanno pi\u00f9 energia, a parit\u00e0 di massa d'aria spostata, di quelle a bassa frequenza. Questo vuol dire semplicemente che un altoparlante quando emette un suono acuto non ha la necessit\u00e0 di spostare grossi volumi di aria rispetto a quando emette, invece, un suono grave.\nQuindi mentre le onde a bassa frequenza hanno bisogno di un importante volume di spostamento, le onde ad alta frequenza no, bens\u00ec richiedono solo velocissimi spostamenti dell'aria. Da qui si comincia a capire quali caratteristiche debbano avere gli altoparlanti e perch\u00e9 esistono i sistemi multivia.\nIn particolare esistono altoparlanti di dimensione e peso diversi proprio per essere ottimizzati a rappresentare note acute o gravi.\nUn altro aspetto importante nella valutazione dell'altoparlante consiste nell'analisi della dispersivit\u00e0.\nIl modello pi\u00f9 diffuso di altoparlante, di cui gi\u00e0 accennato, \u00e8 quello dello stantuffo. Da calcoli e misure sperimentali risulta che questo modello ha due comportamenti differenti a seconda della frequenza di emissione del suono: fino ad un certo punto lo \"stantuffo\" risulta annegato nell'onda stessa che produce, da un certo punto in poi invece \u00e8 come se la sparasse in avanti. In altre parole l'altoparlante risulta essere dispersivo (emette un'onda sferica) fino a una certa frequenza e da l\u00ec in poi risulta essere direttivo (emette una porzione di onda sferica).\nLa formula che ci permette di capire fino a che frequenza un dato altoparlante passa dallo stato di buona dispersione a quello di direttivit\u00e0 afferma che questa soglia dipende anche dal diametro della membrana emettitrice. In particolare, per rimanere in regione di buona dispersivit\u00e0 l'altoparlante deve avere diametro minore o uguale alla met\u00e0 della lunghezza d'onda che sta emettendo. Per esempio immaginando un altoparlante per medie e basse frequenze da 17\u00a0cm di diametro possiamo dire che esso mantenga le doti di buona dispersivit\u00e0 fino a 1000\u00a0Hz, dato che questa frequenza ha una lunghezza d'onda pari a circa 34,4\u00a0cm.\nMonovia.\nI diffusori monovia sono caratterizzati da un unico altoparlante, chiamato larga banda, capace di diffondere tutte le frequenze utili alla rappresentazione del suono. Per fare questo, l'altoparlante deve avere caratteristiche eccellenti in tutto lo spettro delle frequenze udibili. In poche parole deve avere un \"equipaggio mobile\" sufficientemente leggero per poter vibrare ad alta frequenza, contemporaneamente deve essere in grado di spostare volumi importanti di aria per rappresentare bene le basse frequenze. Pertanto un altoparlante larga banda ideale dovrebbe possedere un diametro molto ampio e contemporaneamente una massa oscillante estremamente leggera.\nDue vie.\nI diffusori a 2 vie sono i pi\u00f9 diffusi perch\u00e9 rappresentano il miglior compromesso per tutte le richieste che si possono fare. Essi sono caratterizzati da una unit\u00e0 di ampio diametro per le basse frequenze (un altoparlante chiamato woofer) e una per le alte (chiamato tweeter) che presenta una superficie di emissione leggerissima e solitamente molto pi\u00f9 piccola di quella del woofer.\nOgnuno dei due altoparlanti allora si occupa solo di un preciso insieme di frequenze e non sono quindi necessari materiali e tecniche costruttive costosissime come invece accade per i larga banda. Per poter lavorare correttamente insieme i due altoparlanti devono essere collegati ad un filtro elettrico (crossover) che ha il compito di distribuire le frequenze giuste all'altoparlante apposito.\nUn diffusore a 2 vie \u00e8 quindi caratterizzato da un mobile con camera di risonanza, al cui interno sono presenti un filtro elettrico e montati esternamente due altoparlanti dedicati.\nMultivie.\nUn diffusore multivia \u00e8 concettualmente simile al due vie, gli altoparlanti in questo caso sono 3 o pi\u00f9.\nIl vantaggio consiste essenzialmente nell'ulteriore divisione della banda audio per i seguenti motivi: distribuire meno frequenze ai singoli altoparlanti, utilizzandone cos\u00ec di pi\u00f9 specifici; estendere la riproduzione dello spettro sonoro ai limiti di banda, dove di solito si tende ad avere, da parte della maggior parte dei diffusori, un calo di sensibilit\u00e0.\nIn questo tipo di diffusori la circuiteria del filtro elettrico risulta pi\u00f9 complessa e dal costo sensibile.\nAnalisi delle specifiche e dei vincoli.\nAbbiamo visto finora una panoramica dei vincoli generali e delle nozioni di base che caratterizzano la definizione di un sistema di diffusori acustici per uso casalingo.\nIl progettista deve necessariamente definire su carta i vincoli e le caratteristiche del sistema che deve essere realizzato.\n\u00c8 senza dubbio sbagliato accettare che la scelta di una configurazione di sistema possa \"suonare\" meglio o peggio. L'obiettivo \u00e8 e rimane l'alta fedelt\u00e0 e differenti scelte di progetto non sono rivolte a cercare un livello qualitativo migliore o peggiore, bens\u00ec a ottenere l'alta fedelt\u00e0 nell'ambiente, nella posizione d'ascolto e nell'ambito di tutte le condizioni e vincoli dettati dal caso studiato. In questo insieme di vincoli rientrano anche le condizioni economiche.\nPer completare la panoramica, sarebbe necessario che l'utente finale fornisse con precisione l'informazione sul tipo di uso a cui vuole destinare i suoi diffusori. Non si tratta di conoscere che musica ascolter\u00e0 l'utente (\u00e8 impensabile che un suono possa essere riprodotto correttamente se proveniente da una orchestra sinfonica ma non da una ballata country), ma di conoscere il tipo di ascolto che egli far\u00e0.\nPer capire il concetto di tipo di ascolto bisognerebbe conoscere quello di \"evento acustico\". Ma semplificando il ragionamento si pu\u00f2 arrivare a sintetizzare che sarebbe necessario, quantomeno, sapere come l'utente abbia intenzione di vivere l'evento acustico, se da solo o in compagnia, stando seduto al centro o in piedi con amici, come ad un party. Sapere se i diffusori saranno dedicati per un ascolto analitico o di intrattenimento, se verranno utilizzati per l'Home theatre o l'ascolto puramente musicale.\nNon essendo spesso possibile interloquire con l'utente, \u00e8 possibile classificare almeno le tipologie pi\u00f9 comuni di \"tipo\" di ascolto:\nQueste sono solo alcune delle potenziali destinazioni d'uso e, ovviamente, prescindono da altri usi che non siano casalinghi (come i professionali o il public address) e che non sono contemplati in questa sezione.\nPer ascolto analitico (condiviso e non) si intende che gli utenti considerino la musica come unico soggetto della loro seduta di ascolto. Nel caso invece di ascolto eterogeneo, distratto o di gruppo, si intende che gli ascoltatori pongano come soggetto della seduta non la musica (non necessariamente come unico soggetto), ma, ad esempio, le loro attivit\u00e0 (anche di lavoro): come una discussione su un argomento di costume (ad esempio gli anni '70), l'intrattenimento tramite un film, la creazione di atmosfera per una festa o una celebrazione...\nNei primi 2 casi quindi si pone la possibilit\u00e0 di vincolare la posizione di ascolto, con qualche attenzione verso la configurazione condiviso. Gli altri tipi di ascolto invece saranno molto variabili anche tra di essi, soprattutto in termini di posizione di ascolto.\nVediamo un paio di esempi guida.\nAscolto analitico.\nPer l'ascolto analitico possiamo pensare che l'utente si ponga nella condizione migliore, quindi rispetti la regola del triangolo isoscele 2 per 2,5 metri.\nIn questo caso la dimensione dell'ambiente pu\u00f2 diventare il parametro principale da ottimizzare. In particolare per ambienti piccoli pu\u00f2 essere offerta come soluzione anche un sistema monovia.\nI sistemi monovia sono basati su altoparlanti larga banda caratterizzati da notevole direttivit\u00e0 alle alte frequenze. Questo fenomeno costringe a pensare a questi sistemi in ambito di invarianza della posizione d'ascolto.\nIl fatto che il diffusore risulti direttivo consente di diminuire gli effetti del campo riverberato e l'ascolto potrebbe risultare naturale e poco \"colorato\", meno dipendente dall'ambiente d'ascolto.\nUn sistema basato su larga banda potrebbe cos\u00ec sembrare ottimo per ascolti in spazi piccoli e posizioni d'ascolto invarianti.\nNel caso l'ascolto sia gradito a volumi pi\u00f9 sostenuti e magari condiviso, potrebbe essere pi\u00f9 indicato approntare un sistema a 2 vie. Questa configurazione consente maggiore tenuta di potenza rispetto ad un monovia, maggiore semplicit\u00e0 di collocazione e notevole versatilit\u00e0.\nQuesto \u00e8 solo un esempio di come scegliere una configurazione.\nAltri tipi di ascolto.\nLa diffusione del suono in condizioni in cui la musica non sia la protagonista \u00e8 maggiormente ricca di soluzioni, dalle meno costose alle pi\u00f9 complesse.\nGenerazioni di elettroacustici hanno definito dei modelli per rendere il pi\u00f9 possibile indipendente dalla posizione d'ascolto, la ricostruzione corretta dei piani sonori o del cosiddetto \"sound stage\".\nQuesti modelli, per la loro complessit\u00e0, si basano essenzialmente su sistemi multi vie. Orientando differentemente gli assi di emissione degli altoparlanti di ogni singolo diffusore, \u00e8 possibile creare una situazione in cui lo spostamento dell'ascoltatore intorno al punto d'ascolto ideale, non pregiudica la corretta percezione della profondit\u00e0 e dei piani sonori.\nQuesto tipo di configurazione risulta particolarmente adatta nel caso in cui l'evento sonoro debba essere necessariamente condiviso da diversi ascoltatori.\nAnche in questo caso l'analisi dell'ambiente consiglia la dimensione del diffusore. In particolare la dimensione in altezza del diffusore \u00e8 molto dipendente dal fatto che si prediliga o meno l'ascolto in piedi o da seduti. Per questi e altri motivi si pu\u00f2 immaginare che, quindi, in questo ambito di ascolto dove la musica pu\u00f2 non essere protagonista e dove comunque l'evento sonoro \u00e8 condiviso da molte persone, le soluzioni progettuali punteranno su diffusori importanti per dimensione e altezza e saranno multivie, da un minimo di 3 in su, considerando anche e ovviamente la dimensione della sala d'ascolto."}
{"id": "562344", "revid": "283026", "url": "https://it.wikipedia.org/wiki?curid=562344", "title": "Krug (missile)", "text": "Il 2K11 Krug (nome in codice NATO: SA-4 Ganef) \u00e8 un sistema di difesa aerea a lungo raggio di fabbricazione sovietica entrato in servizio nel 1964, nei ranghi delle forze armate sovietiche. \nMai impiegato in combattimento, il veicolo lanciatore \u00e8 armato con due missili dotati di statoreattore e razzi ausiliari.\nIl veicolo di lancio(designato 2P24), era inizialmente basato sullo scafo cingolato del mezzo posamine GMZ, in seguito sostituito con quello del 2S3. Il veicolo di lancio disponeva anche di protezione NBC e di apparati per la visione notturna. \nIl SA-4 \u00e8 in servizio anche negli eserciti turkmeno, nord-coreano, armeno ed azero."}
{"id": "562349", "revid": "198277", "url": "https://it.wikipedia.org/wiki?curid=562349", "title": "Pietro Fusco", "text": "Carriera.\nGiocatore.\nNella sua carriera milit\u00f2 nelle giovanili del Napoli, per poi trasferirsi a Lanciano dove fu autore di 6 reti in 68 presenze nella Serie C2, giocando nel ruolo di attaccante. Retrocesso il Lanciano, Fusco venne acquistato dal Castel di Sangro. Trasformato da Osvaldo Jaconi in un valido difensore, rest\u00f2 fra i giallorossi dal 1992 fino al 1997: visse dunque il periodo \"storico\" del Castel di Sangro e contribu\u00ec al raggiungimento della Serie B e alla \"salvezza\" nella stessa cadetteria.\nSi trasferisce quindi all'Empoli, dove la sua carriera giunge all'apice del successo con 160 presenze tra Serie B e Serie A. Nei due campionati in massima serie (1997-1998 e 1998-1999) ha realizzato un gol e un'autorete, rispettivamente in Empoli-Piacenza del 17 aprile 1999 e in Inter-Empoli del 16 maggio 1998.\nIn contemporanea a una nuova promozione dell'Empoli in Serie A, viene ceduto alla Lucchese, tornando cos\u00ec a giocare in Serie C dove rester\u00e0 per qualche anno, prima di tornare in Serie B con il Catania, dal quale torner\u00e0 presto in Abruzzo a (Serie C1) e quindi arrivando a Spezia, Carrarese e poi di nuovo Spezia in Serie D.\nCon lo Spezia ha raggiunto una storica promozione in Serie B, nella stagione 2005-2006, formando con Roberto Maltagliati la coppia difensiva centrale. Disputa poi un altro campionato con la squadra bianca, sempre in serie B.\nAllenatore.\nDal 2009 \u00e8 l'allenatore in seconda della prima squadra dello . Nella stagione 2010-2011 \u00e8 allenatore della formazione Berretti con la quale, nel maggio 2011, ha raggiunto le finali nazionali. Il 4 ottobre seguente gli viene affidata \"ad interim\" la guida della prima squadra spezzina, in sostituzione dell'esonerato Elio Gustinetti. Successivamente gli viene affidata la guida della formazione Primavera per due stagioni. fino a dicembre 2012\nDirigente.\nNel dicembre 2012 \u00e8 nominato responsabile del settore giovanile dello . Il 17 novembre 2015 \u00e8 promosso coordinatore dell'area tecnica dei liguri, ruolo ricoperto fino al 14 giugno 2017 quando viene sollevato dall'incarico. Dall'ottobre del 2018 al gennaio del 2021 \u00e8 direttore sportivo della . Il 24 giugno 2021 viene annunciato come prossimo direttore sportivo della , in Serie D."}
{"id": "562351", "revid": "1258", "url": "https://it.wikipedia.org/wiki?curid=562351", "title": "Panrozzo", "text": ""}
{"id": "562353", "revid": "320578", "url": "https://it.wikipedia.org/wiki?curid=562353", "title": "Sistema di riferimento privilegiato", "text": ""}
{"id": "562356", "revid": "131358", "url": "https://it.wikipedia.org/wiki?curid=562356", "title": "Diffusori acustici", "text": ""}
{"id": "562358", "revid": "547992", "url": "https://it.wikipedia.org/wiki?curid=562358", "title": "Paolo Renosto", "text": "Biografia.\nFiorentino di nascita, Paolo Renosto si form\u00f2 inizialmente con Luigi Dallapiccola divenendone allievo poco dopo e in seguito con Bruno Maderna e Roberto Lupi. Fu membro dell'\"Associazione Nuova Consonanza\" di Roma, ed ebbe parte attiva anche nel gruppo d'improvvisazione della stessa associazione, assieme a musicisti quali Franco Evangelisti e Domenico Guaccero. Collabor\u00f2 spesso con la Rai, anche in qualit\u00e0 di pianista e direttore d'orchestra, privilegiando decisamente il repertorio contemporaneo e d'avanguardia.\nAutore di numerose composizioni sinfoniche, cameristiche e di opere teatrali, Renosto inizi\u00f2 l'attivit\u00e0 didattica in qualit\u00e0 di docente nel 1974. Alla fine del 1985 venne nominato commissario straordinario del Conservatorio Francesco Cilea di Reggio Calabria, citt\u00e0 dove visse fino alla morte, avvenuta nel 1988 a causa di un infarto.\nInteressato inizialmente alla dodecafonia e allo strutturalismo, ben presto Renosto spost\u00f2 i suoi interessi verso un linguaggio denso di coinvolgimenti materici, con meno restrizioni dei procedimenti seriali che us\u00f2 nei suoi primi lavori. Il suo interesse verso l'improvvisazione \u00e8 sintomatico di una notevole apertura mentale, nonch\u00e9 di una certa irrequietezza nei riguardi di strutture formali particolarmente coercitive. L'autore \u00e8 noto nell'ambiente del commento sonoro (film, music library, score) con lo pseudonimo di \"Lesiman\"."}
{"id": "562359", "revid": "6923", "url": "https://it.wikipedia.org/wiki?curid=562359", "title": "Chilogrammo forza", "text": "Il chilogrammo forza o chilogrammo peso (simbolo kgf, kgp, kgf o semplicemente kg, bench\u00e9 propriamente kg sia il simbolo del chilogrammo di massa), nel mondo anglosassone anche abbreviato kp (da \"kilopond\"), \u00e8 un'unit\u00e0 di misura ingegneristica adottata comunemente per misurare una forza.\nDescrizione.\nEssa corrisponde alla forza peso esercitata da una massa di un chilogrammo sottoposta ad un'accelerazione di gravit\u00e0 pari a .\nUn corpo avente una massa di 70\u00a0kg ha un peso di 70\u00a0kgp, quindi il valore che esprime il peso in kgp coincide numericamente sulla Terra con quello che esprime la massa in kg (anche se sono dimensionalmente diversi).\nVolendo esprimere il peso in newton si utilizza la relazione P = mg (che deriva dal secondo principio della dinamica), detto anche principio di proporzionalit\u00e0 o di Newton o di conservazione: F=ma, pertanto \u00e8 pari a . Sovente si approssima l'accelerazione di gravit\u00e0 con , per cui con larga approssimazione, 1\u00a0kgf\u00a0\u2248\u00a010\u00a0N.\nIl chilogrammo forza non \u00e8 mai stato una unit\u00e0 di misura del Sistema internazionale (SI), che adotta come grandezze fondamentali la massa, la lunghezza e l'intervallo di tempo, e in cui l'unit\u00e0 di misura della forza \u00e8 il newton.\nNel Sistema pratico degli ingegneri, invece, la forza \u00e8 una delle grandezze fondamentali (insieme alla lunghezza e all'intervallo di tempo), e si misura in chilogrammi forza.\nIl chilogrammo forza \u00e8 stato spesso utilizzato ed \u00e8 ancora in uso, ad esempio, per misurare la spinta di un motore a razzo o di un motore a getto sin dagli anni quaranta in Germania ed in Unione Sovietica ed \u00e8 ancora usato in Russia, in Cina e dall'Agenzia Spaziale Europea.\nIl decanewton (daN, 10 newton) \u00e8 utilizzato in alcuni campi come approssimazione del chilogrammo forza.\nLa tonnellata forza (tf, in inglese \"tonne-force\" o \"metric ton-force\") o megagrammo forza (Mgf o megapond Mp) corrisponde a 1000 chilogrammi forza."}
{"id": "562360", "revid": "1568601", "url": "https://it.wikipedia.org/wiki?curid=562360", "title": "De syv s\u00f8stre", "text": "De syv s\u00f8stre (Le Sette Sorelle) costituiscono una piccola catena montuosa sull'isola di Alsten, in Norvegia. Le vette sono in realt\u00e0 soltanto sei, ma una leggenda locale attribuisce ad una cima la natura di \"due sorelle gemelle\", ammontando cos\u00ec idealmente a sette vette.\nLe sei montagne (da nord-est a sud-ovest) sono:\nQuesti monti sono una popolare attrazione turistica per gli appassionati di trekking, ed offrono delle splendide viste sui panorami circostanti. La zona intorno \u00e8 soprannominata dai locali \"Il Regno delle Mille Isole\", e nelle giornate pi\u00f9 limpide il turista ha modo di intuire coi propri occhi l'origine di questo soprannome.\nTutte le vette possono essere scalate attraverso sentieri tracciati, e su ogni cima \u00e8 presente un libro dove i turisti possono lasciare le proprie firme. Dopo aver scalato tutte le vette, i visitatori possono recarsi all'associazione turistica locale per richiedere l'emissione di un attestato che certifichi la loro impresa. Non sono previsti limiti di tempo per la scalata di tutte le vette: il record attuale \u00e8 di meno di quattro ore, ma molti preferiscono scalare una vetta per volta, spesso a distanza di settimane o anche di anni tra l'una e l'altra.\nI traghetti della compagnia Hurtigruten passano proprio davanti a queste montagne, offrendo ai passeggeri un'ottima vista del panorama."}
{"id": "562368", "revid": "767487", "url": "https://it.wikipedia.org/wiki?curid=562368", "title": "Nexum", "text": "Il Nexum era una forma di garanzia, forse la pi\u00f9 solenne che fosse prevista nell'ordinamento legale di Roma ed era stato codificato in forma scritta nelle Leggi delle XII tavole, dove il debitore dava in garanzia s\u00e9 stesso al creditore, diventando assoggettato a quest'ultimo.\nNel 352 l'azione dei \"mensari\" nominati dai consoli Publio Valerio Publicola e Gaio Marcio Rutilo limit\u00f2 l'azione del \"nexum\" e fu abolito nel 326 a.C., grazie alla \"lex Poetelia-Papiria\".\nFormazione del nexum.\nLa sua solennit\u00e0 probabilmente derivava dal fatto che le garanzie sottintese al \"nexum\" erano della massima delicatezza per chi vi si sottoponeva.\nPer poter procedere erano necessari cinque testimoni, che fossero cittadini romani puberi e di un \"Libripens\" con la bilancia, con la quale, nel caso di scambio di metallo, si sarebbe dovuto effettuare effettivamente la pesatura.\nSe, invece, non era necessaria, quest'ultima era soltanto simbolica.\nInfine vi era la pronuncia da parte del creditore di parole solenni, con le quali affermava il potere che si stava andando a formare sull'altra parte.\nCondizione del nexus.\nCon l'accettazione del \"nexum\" il debitore, che diveniva \"nexus\", forniva come garanzia di un prestito l'asservimento di s\u00e9 stesso - o di un membro della sua famiglia su cui avesse la potest\u00e0 (un figlio ad esempio) - in favore del creditore fino all'estinzione del debito.\nLa condizione del \"nexus\", seppur era per il diritto non servo, presentava delle forti analogie, infatti il creditore, oltre a tenerlo per s\u00e9, poteva esercitare materiale coercizione e anche sottoporlo a punizioni corporali, giungendo anche a utilizzarlo per l'attivit\u00e0 lavorativa per estinguere il debito contratto.\nIl \"nexum\" trov\u00f2 spesso applicazione anche come \"negotium imaginarium\": in questo caso il \"nexus\" chiedeva al creditore di un proprio debito rimasto insoluto di accettare la propria persona in qualit\u00e0 di \"nexus\"; questo accadeva perch\u00e9 nel sistema processuale romano arcaico il soggetto insolvente \"iudicatus\" era suscettibile di \"addictio\" definitiva al creditore, il quale poteva ridurlo in schiavit\u00f9 o ucciderlo.\nIl vincolo che si creava con il \"nexum\" non era solo giuridico e potenziale come una normale \"obligatio\" ma attuale e materiale.\nEstinzione del nexum.\nL'estinzione del debito poteva avvenire con il pagamento in contanti, in beni oppure con servizi prestati per un determinato tempo che, naturalmente, veniva fissato in relazione al debito.\nIn genere, d'altronde, il \"nexum\" portava alla schiavit\u00f9 perpetua di chi vi era sottoposto per le ovvie implicazioni dell'operativit\u00e0 di chi era asservito. Non potendo gestire la propria vita in modo da allargare i guadagni diventava sempre pi\u00f9 difficile all'asservito poter raccogliere le somme necessarie a pagare il riscatto.\nIl nexus, una volta estinto il debito, avrebbe dovuto essere liberato, in nome del \"fides\", attraverso un altro rito formale, simile al nexum, chiamato \"solutio per aes et libram\", dove, sempre di fronte a cinque cittadini romani puberi e un libripens, alla presenza delle parti, il debitore, rievocando un preciso formulario, affermava di liberare s\u00e9 stesso dal potere del creditore, mentre appoggiava sulla bilancia portata dal \"libripens\" il metallo dovuto, con quest'ultimo che provvedeva alla pesatura.\nIl debito, se era stato monetario, consisteva nel debitore che, con in mano una moneta, percuoteva la bilancia, per poi consegnarla simbolicamente al creditore."}
{"id": "562369", "revid": "834", "url": "https://it.wikipedia.org/wiki?curid=562369", "title": "Kilogrammo forza", "text": ""}
{"id": "562372", "revid": "92723", "url": "https://it.wikipedia.org/wiki?curid=562372", "title": "Sant'Anastasia (titolo cardinalizio)", "text": "Sant'Anastasia (in latino: \"Titulus Sanct\u00e6 Anastasi\u00e6\") \u00e8 un titolo cardinalizio istituito da papa Evaristo intorno al 105. In seguito, fu inserito tra quelli del sinodo romano del 1\u00ba marzo 499. La chiesa alla quale si ispira \u00e8 sita ai piedi del monte Palatino. Tale posizione costituisce un'eccezione dato che tutti i 24 titoli esistenti al tempo di papa Marcello I erano fuori dalla cinta muraria di Roma, mentre le diaconie si trovavano al suo interno.\nIn base al catalogo di Pietro Mallio, compilato durante il pontificato di Alessandro III, il titolo era collegato alla Basilica di San Pietro e i suoi sacerdoti vi celebravano Messa a turno."}
{"id": "562375", "revid": "6066", "url": "https://it.wikipedia.org/wiki?curid=562375", "title": "Coltivazione idroponica", "text": ""}
{"id": "562377", "revid": "183694", "url": "https://it.wikipedia.org/wiki?curid=562377", "title": "Sergio Anselmi", "text": "Biografia.\nSergio Anselmi \u00e8 stato professore di storia economica nelle universit\u00e0 di Ancona (vi ha diretto l'Istituto di Storia economica e Sociologia) e nell'universit\u00e0 di Urbino, ed ha diretto il Centro Sammarinese di Studi Storici dell'Universit\u00e0 degli Studi della Repubblica di San Marino.\nLa sua ricerca si \u00e8 concentrata sulla regione adriatica spaziando dal medioevo sino ai nostri giorni ed in particolare sull'economia mezzadrile marchigiana.\nLa sua opera \u00e8 di fondamentale importanza per capire le dinamiche storico ed economiche che hanno interessato la regione Marche nel corso dei secoli.\nLa sua passione per la storia e l'economia regionale ed adriatica non si esauriva nell'ambito accademico, come dimostrano le raccolte di storie e cronache di genere narrativo.\nNel 1978 ha fondato e poi coordinato la rivista storica \"Proposte e ricerche. Economia e societ\u00e0 nella storia dell'Italia centrale\".\nAnselmi \u00e8 ricordato anche per esser stato uno dei principali promotori e fondatori del Museo della Storia della Mezzadria di Senigallia, che ha diretto fino alla morte. Il museo gli \u00e8 stato intitolato nel 2004."}
{"id": "562379", "revid": "287204", "url": "https://it.wikipedia.org/wiki?curid=562379", "title": "Associazione Sportiva Roma 1929-1930", "text": "Questa voce raccoglie le informazioni riguardanti l'Associazione Sportiva Roma nelle competizioni ufficiali della stagione 1929-1930.\nStagione.\nPer la prima volta il campionato di Serie A viene disputato in un girone unico. La Roma si trasferisce dopo la quinta giornata di campionato nel nuovo Campo Testaccio; sulla panchina giallorossa il tecnico Guido Baccani che aveva preso il posto dell'inglese Garbutt, viene sostituito a partire dall'ottava giornata da un altro allenatore d'Oltremanica, Herbert Burgess. Il primo derby, contro la termina per 1-0 a favore della Roma con gol di Rodolfo Volk. La stagione dei giallorossi si conclude con un sesto posto in classifica.\nMaglie e sponsor.\nNelle partite casalinghe la Roma utilizza la stessa divisa dell'anno precedente: maglia a strisce giallorosse con pantaloncini bianchi e calzettoni neri con banda giallorossa orizzontale. La seconda divisa \u00e8 costituita da maglia verde con banda giallorossa orizzontale tra torace e addome, pantaloncini bianchi e calzettoni neri con bande giallorosse orizzontali. I portieri hanno una maglia grigia, pantaloncini e calzettoni neri, questi con banda giallorossa orizzontale come decorazione.\nOrganigramma societario.\nDi seguito l'organigramma societario.\nRosa.\nDi seguito la rosa.\nCalciomercato.\nDi seguito il calciomercato.\nStatistiche.\nDi seguito le statistiche."}
{"id": "562380", "revid": "124004248", "url": "https://it.wikipedia.org/wiki?curid=562380", "title": "\u00c9lisabeth Vig\u00e9e Le Brun", "text": "La sua arte e la sua eccezionale carriera la resero una testimone privilegiata degli sconvolgimenti della fine del XVIII secolo, della rivoluzione francese e della Restaurazione. Fervente realista, fedele all\"'ancien r\u00e9gime\" e quindi contraria alla rivoluzione e a Napoleone, fu pittrice della corte di Francia, di Maria Antonietta e di Luigi XVI, del Regno di Napoli, della corte dell'imperatore di Vienna, dell'imperatore di Russia e della Restaurazione. Si conoscono anche diversi autoritratti, di cui due con sua figlia.\nBiografia.\nL'infanzia e la formazione.\nSuo padre, Louis Vig\u00e9e (1715-1767), era pastellista. Di sua madre si dice che fosse saggia e molto bella. Battezzata nella chiesa di Saint-Eustache a Parigi, fu poi messa a balia in campagna, a \u00c9pernon. Fu riportata a Parigi a sei anni, e messa in collegio al convento della Trinit\u00e0. Qui si not\u00f2 che la piccola Louise-\u00c9lisabeth disegnava dappertutto, sui muri della scuola non meno che sui suoi quaderni. La bambina aveva circa otto anni quando suo padre, estasiato davanti a un suo disegno, le profetizz\u00f2 un avvenire di pittrice. A undici anni fu tolta dal convento e riportata a vivere in famiglia.\nNella sua autobiografia lei stessa ricorda come all'epoca si vedesse brutta e sgraziata, ma, una volta passati i quattordici anni, divenne una delle donne pi\u00f9 belle di Parigi. In quel periodo mor\u00ec suo padre, ed Elisabeth, inconsolabile, decise di darsi completamente alla passione che aveva condiviso con lui, il disegno. Si afferm\u00f2 precocemente come pittrice professionista, nonostante avesse solo quindici anni: gli ordini cominciarono ad arrivare, anche perch\u00e9 era divenuta la protetta di due grandi dame, Madame de Verdun, moglie di un \"fermier g\u00e9n\u00e9ral\" (un grande appaltatore delle imposte) e la duchessa di Chartres.\nUn'ascesa rapida.\nNel 1768 la madre di \u00c9lisabeth si era risposata con un ricco gioielliere, Jacques-Fran\u00e7ois Le S\u00e8vre e la nuova famiglia Le S\u00e8vre/Vig\u00e9e era andata ad abitare a rue Saint-Honor\u00e9, di fronte al Palais-Royal. Nel 1770 Maria Antonietta arriv\u00f2 in Francia per sposare il Delfino. Nonostante vivesse, per ragioni professionali, in un ambiente straordinariamente libertino, Louise-\u00c9lisabeth era una virtuosa signorina piccolo borghese, tanto da rifiutare spesso le richieste di ritratti che i mondani dell'epoca le facevano per incontrarla, ed \u00e8 sorprendente la facilit\u00e0 con cui trov\u00f2 il suo posto nella societ\u00e0 dei grandi del regno.\nNel 1775 offr\u00ec due suoi ritratti all'Acad\u00e9mie Royale, ottenendone in cambio l'ammissione alle sedute pubbliche. Il 31 maggio 1783 fu ammessa alla \"Accademia Reale di pittura e scultura\" (che divenne nel 1795 \"Acad\u00e9mie des Beaux Arts\"), insieme con la sua diretta rivale, Ad\u00e9la\u00efde Labille-Guiard. Il suo maestro fu Gabriel Briard, pittore mediocre ma buon insegnante, che la present\u00f2 poi a Horace Vernet, allora al culmine della sua fama. Ormai \u00c9lisabeth si guadagnava da vivere facendo ritratti.\nIl 7 agosto 1775 \u00c9lisabeth Vig\u00e9e spos\u00f2 Jean-Baptiste-Pierre Le Brun, pittore sfaccendato (sfrutter\u00e0 la celebrit\u00e0 della moglie e il glorioso cognome del suo pro - prozio Charles Le Brun), giocatore accanito e altrettanto accanito donnaiolo. Tuttavia Le Brun era anche un grande mercante di quadri, che fece molto per la carriera della moglie. Il 12 febbraio 1780 Madame Vig\u00e9e Le Brun diede alla luce la prima e unica figlia, Jeanne-Julie-Louise. Si dice che continuasse a dipingere anche durante le prime contrazioni e che a fatica si decidesse a lasciare i suoi pennelli durante il parto.\nIl successo continu\u00f2 dopo la maternit\u00e0: i suoi ritratti in cui i soggetti femminili risultavano allo stesso tempo somiglianti e imbelliti le conquistarono la simpatia e l'amicizia inseparabile di Maria Antonietta, che fece di lei la sua pittrice preferita e ufficiale nel 1778, e fu in intimo e fedele contatto con la corte prima e dopo la rivoluzione. Ebbe come allieva, verosimilmente, la giovane Hortense Haudebourt-Lescot. Certo, il successo aveva il suo prezzo: la familiarit\u00e0 con l'ambiente di corte gener\u00f2 sul conto di Madame Vig\u00e9e Lebrun pettegolezzi e vere e proprie calunnie che le attribuivano orge, dissipazione, relazioni adulterine con tutta Parigi, esattamente come avveniva per la sua protettrice Maria Antonietta. Le uniche \"liaisons\" che forse ebbe, furono quella con il conte di Vaudreuil, gi\u00e0 amante della favorita della regina, Yolande de Polastron, duchessa de Polignac, e quella con Calonne, ministro delle finanze che succedette a Necker nel 1783.\nL'esilio.\nNell'estate del 1789 Madame Vig\u00e9e Le Brun era ospite di Madame du Barry, di cui aveva iniziato il ritratto. Le due donne sentirono tuonare il cannone dentro Parigi. L'antica amante del re avrebbe esclamato: \"\u00abAi tempi del re Luigi XV queste cose non sarebbero accadute!\u00bb\". La pittrice comunque non attese che la folla ostile venisse ad importunarla: nella notte fra il 5 e il 6 ottobre 1789, mentre la famiglia reale venne arrestata, lasci\u00f2 Parigi con sua figlia, la sua governante e 100 luigi, lasciandosi dietro il marito che la incoraggi\u00f2 a fuggire, i quadri e il successo. Dir\u00e0 pi\u00f9 tardi, della fine dell\"'ancien r\u00e9gime\", \"\u00abAllora regnavano le donne. La rivoluzione le ha detronizzate\u00bb\".\nMentre a Parigi infuriava la rivoluzione, la pittrice fu invitata, e continu\u00f2 cos\u00ec a dipingere, in tutte le corti d'Europa - a Roma, a Vienna, a Londra, a San Pietroburgo, rifiutandosi di leggere i giornali, per non sapere quali dei suoi amici erano stati ghigliottinati. Il \"Grand Tour\" che fece nella penisola italiana la vide viaggiare da Torino a Napoli, passando per Parma, Modena, Bologna, Venezia, Firenze, Napoli e Roma.\nA Parma, il 15 luglio 1792, \u00e8 accolta tra gli accademici d'onore dell'Accademia Parmense, per cui, secondo la consuetudine, alla Galleria Nazionale di Parma lasci\u00f2 una sua opera eseguita per l'occasione, \"Il ritratto della figlia\".\nNel 1800 sua figlia spos\u00f2 un certo Ga\u00ebtan Bertrand Nigris, sgradito alla pittrice. Questo evento fu per \u00c9lisabeth Vig\u00e9e Le Brun un vero strazio: delusa dal marito, ella aveva fondato tutto il proprio mondo affettivo su quell'unica figlia, che ora l'abbandonava. Le due donne non si riconciliarono mai del tutto. Nello stesso anno fu cancellata dalla lista degli \"\u00e9migr\u00e9s\" e sarebbe potuta dunque rientrare a Parigi, ma lo fece solo due anni dopo.\nIl ritorno a Parigi.\nNel 1805 la pittrice esegu\u00ec il ritratto di Carolina Murat, una delle sorelle di Napoleone, ma evidentemente l'ambiente non le piacque se il suo commento su questa giovane regina parvenu fu: Nel 1809 Madame Vig\u00e9e Le Brun, a 54 anni, prese a vivere dividendosi tra Parigi, dove apr\u00ec un salotto letterario, e Louveciennes, in una casa di campagna vicino al castello di Madame du Barry, alla quale prima della rivoluzione aveva fatto tre ritratti. Nel 1814, gio\u00ec per il ritorno di Luigi XVIII, \"\u00abIl monarca che si adattava all'epoca\u00bb\", scrisse nelle sue memorie.\nTra il 1813 e il 1820 perse quanto le restava del nucleo familiare: l'ex marito nel 1813, la figlia nel 1819, il fratello Louis-Jean-Baptiste-\u00c9tienne (nato nel 1758) nel 1820. Verso il 1835, a 80 anni, pubblic\u00f2 i propri \"Souvenirs\", che ebbero un grande successo e restano a tutt'oggi un documento molto interessante sugli sconvolgimenti dell'epoca in cui ella aveva cos\u00ec intensamente vissuto conoscendo tutti i personaggi importanti, gli artisti e le corti del suo tempo.\nMor\u00ec a 87 anni, il 30 marzo 1842, e fu sepolta nel cimitero di Louveciennes."}
{"id": "562384", "revid": "123711763", "url": "https://it.wikipedia.org/wiki?curid=562384", "title": "Soldatino", "text": "Un soldatino \u00e8 una riproduzione in scala di un militare di una qualsiasi epoca e per estensione di un qualsiasi combattente anche non appartenente a un esercito regolare, comprendendo quindi cavalieri, cowboy, pellerossa, pirati e altri personaggi correlati all'uso delle armi. In realt\u00e0, i produttori di soldatini hanno spesso commercializzato anche figurini di soggetto non marziale, popolarmente, anche se erroneamente, compresi nel termine di \"soldatini\".\nI soldatini sono un tipo di giocattolo estremamente diffuso, ma esiste anche un vasto mercato di soldatini da collezione, di qualit\u00e0 notevolmente superiore a quelli destinati ai bambini. I soldatini di quest'ultima categoria vengono spesso definiti figurini per distinguerli dai semplici soldatini giocattolo. Un impiego dei soldatini intermedio fra il gioco infantile e il collezionismo \u00e8 il loro uso come pezzi di gioco in \"wargame\" pi\u00f9 o meno complessi. In questo contesto i soldatini prendono anche il nome di miniatura.\nI soldatini possono essere fatti di una grande variet\u00e0 di materiali; quelli di produzione di massa sono stati a lungo prevalentemente in metallo (per lo pi\u00f9 piombo, stagno o leghe), gesso, carta o materiali misti, ma oggi il materiale predominante \u00e8 certamente la resina artificiale. In base alla forma si distinguono poi figurini a tutto tondo o a mezzo tondo o anche piatti (impropriamente definiti Zinnfiguren), pieni o cavi. I soldatini giocattolo sono tradizionalmente venduti in confezioni che ne comprendono un set e sono per lo pi\u00f9 dipinti; i figurini da collezione tendono invece a essere venduti singolarmente e sono per lo pi\u00f9 \"bianchi\" essendo lasciato al collezionista il piacere e l'onere di dipingerli.\nAnche la scala pu\u00f2 variare, sono stati commercializzati nel tempo soldatini di pochi millimetri di altezza, come quelli prodotti in scala H0 (1:87) in Italia dalla celebre ditta Atlantic negli anni settanta, e altri di dimensioni maggiori, fino a alcune decine di centimetri. Giocattoli pi\u00f9 grandi di tema militare, come i pupazzi della serie G.I. Joe, spesso caratterizzati da parti snodabili, non vengono in genere classificati come soldatini ma come \"action figures\".\nStoria.\nLa produzione dei figurini risale al pi\u00f9 remoto passato dell'umanit\u00e0, anche se non sempre \u00e8 possibile associarli, almeno in modo certo, a un impiego ludico. Per esempio, i figurini prodotti dai sumeri del periodo neolitico/calcolitico (7000 - 3500 circa a.C.) avevano probabilmente scopo votivo. A Tell Halaf sono state rinvenute statuine sedute in creta di sesso femminile (presumibilmente dee-madri). In particolare, durante la civilt\u00e0 Ubaid (5500 - 4000 circa a.C.) sono state prodotte statuine in creta (classica la statuina di un uomo rinvenuta a Eridu) cos\u00ec come durante la civilt\u00e0 Uruk (4000 - 3500 circa a.C.) (classica la statuina in creta di una donna con bambino rinvenuta a Ur. Va appena menzionata, di questo periodo, l'arte dei sigilli. Nel periodo finale della civilt\u00e0 Uruk, l'arte dell'intaglio dei sigilli raggiunse forme d'arte altissime: si tratta di incisioni primitive che verranno riprese dai maestri tedeschi a partire del medioevo per la loro produzione di figurini in piombo.\nLa produzione di statuine prosegu\u00ec anche nei periodi predinastico (3100 - 2900 circa a.C.), nel periodo protodinastico (2900 - 2400 circa a.C.: tipicamente rappresentata dalla dozzina di figure di re, sacerdoti e sacerdotesse a mani giunte, prodotte in calcare nero e ritrovate nel tempio di Abu a Tell Asmar), e nel periodo accadico (2735 - 2180 circa a.C.: tipica di questo periodo la figurina seduta in alabastro ritrovata a Mari in Siria). Insieme al miglioramento della tecnica produttiva delle statuine, destinate a essere ospitate nei templi a scopo votivo e nelle tombe dei nobili (cos\u00ec come in Egitto), si evolse anche l'arte della scultura di soggetti di maggiori dimensioni. Il periodo accadico viene ricordato anche per la miniaturizzazione dei sigilli. Ma, ancora una volta, non si trattava di figurini militari e quindi non di soldatini nel senso stretto del termine. L'unico esempio di tal fatta noto \u00e8 il carro da guerra mesopotamico in bronzo tirato da quattro buoi e alto sei centimetri.\nContemporaneamente anche la civilt\u00e0 egizia diede prova di espressioni artistiche non inferiori per finezza ed espressivit\u00e0. Figurine a carattere militare sono state ritrovate in molte tombe; famose a tal proposito quelle ritrovate nella tomba del principe Emsah durante gli scavi di Siout nell'Alto Egitto e ora conservati nel museo del Cairo. Si tratta di un reparto di fanteria leggera numida armata di lancia corta e uno di fanteria pesante egizia armata di lancia lunga e scudo. Le figure sono in legno dipinto e fissate in file di otto su un'unica base. Si tratta del primo esempio di vere e proprie figurine a carattere militare. Anche queste figurine avevano tuttavia scopo votivo o decorativo. Non venivano considerate giocattoli n\u00e9, probabilmente, soldatini usati per simulare manovre militari. Ci\u00f2 vale anche per le epoche successive. Da citare il ritrovamento in Carinzia in un tumulo sepolcrale risalente al 1000 a.C. circa di un carro da guerra; anche in questo caso non si tratta di giocattoli ma di oggetti votivi.\nIl primo a far riferimento a giochi militari fu Svetonio il quale descrisse un gioco consistente in un cavallo cavo dentro cui potevano essere nascosti dei piccoli guerrieri greci. . A Roma erano diffuse figurine giocattolo ma si trattava per lo pi\u00f9 di bambole.\nPer parlare di \"veri\" soldatini bisogna attendere il Medioevo. Durante i frequenti pellegrinaggi del periodo intorno all'anno mille i pellegrini solevano indossare emblemi. Questi erano di vario tipo, \"crest\" (emblemi a forma di scudo), figure di santi, stemmi delle citt\u00e0 attraversate, ecc. \u00c8 verosimile che, una volta inutilizzabili, queste figurine (di solito a mezzotondo) venissero cedute ai bambini per giocarci. Il Medioevo vide la produzione di massa di questi emblemi, in oro o argento, da parte di orafi, destinati ai nobili, sia in piombo o stagno, da parte di stagnini, destinati ai meno abbienti. Nel Quattrocento si diffusero dei soldatini rappresentanti dei cavalieri da torneo, in legno o metallo, che presentavano un foro al torace attraverso il quale si facevano passare una o due corde che permettevano di far muovere il soldatino. Mettendo due soldatini uno di fronte all'altro si poteva mimare l'assalto di un torneo.\nNel XVI secolo, probabilmente come diretta conseguenza dell'uso ludico degli emblemi dei pellegrini, prodotti, come gi\u00e0 detto, a migliaia, cominciarono a diffondersi figurine di piombo o stagno pensate fin dall'inizio e prodotte come giocattoli per bambini. La Germania viene considerata la patria di questi soldatini: nel 1578 il Consiglio di Norimberga emise un editto che autorizzava la Gilda dei Peltrai a produrre figurine di stagno/piombo da destinare come giocattoli ai bambini. Sempre di questo periodo sono i soldatini destinati ai regnanti. Classico \u00e8 l'esempio dei 300 soldatini in argento, fabbricati dall'orafo tedesco Nicholas Roger, che Maria de' Medici, regina di Francia, regal\u00f2 al figlio Luigi XIII, Delfino di Francia, nel 1610. Il figlio di questi, Luigi XIV il Re Sole, pare che don\u00f2 un intero esercito giocattolo al Grande Delfino, Luigi, suo figlio (peraltro morto prima di lui). Pare che il Re Sole fece poi fondere questi preziosi soldatini d'argento per farne monete. Anche Enrico d'Inghilterra, principe di Galles, morto nel 1612, ebbe i suoi soldatini, cos\u00ec come lo Zarevic Pietro, futuro zar Pietro III (1728-1762), cui furono regalati dalla madre Caterina la Grande. Pare che Pietro ne possedesse talmente tanti da dover costruire un altro castello per contenerveli. Si trattava come gi\u00e0 detto, di pezzi prodotti singolarmente, di metallo pregiato e, non di rado, animati. Tutte queste figurine erano probabilmente a tuttotondo (cosiddetti \"ronde-bosses\").\nIn questo periodo ebbero una certa diffusione anche le figurine di carta dipinta, prodotte da artigiani non meno bravi. Si tratta per\u00f2 di soldatini di cui, a causa della delicatezza del materiale utilizzato, non \u00e8 pervenuto nulla. L'importanza di queste figurine come giocattoli non fu comunque compresa fino all'inizio del XVIII secolo, allorch\u00e9 Norimberga divenne la capitale dei soldatini di piombo. In Germania, in realt\u00e0, si producevano, come gi\u00e0 detto figurine in piombo o stagno fin dalla fine del XVII secolo. Si trattava di figure piatte, appena abbozzate, di dimensioni molto varie. Queste figure venivano (e vengono ancora oggi) definite \"zinnfiguren\". Il termine significa letteralmente \"Figurina di stagno\", quindi indica ogni soldatino di stagno e, in senso lato, di metallo. Il termine corretto delle figurine piatte sarebbe, per\u00f2, \"flachfiguren\", letteralmente \"figurine piatte\". In realt\u00e0 quando si parla oggi di \"zinnfiguren\" di solito si fa riferimento alle figure piatte di metallo. Nonostante questa approssimazione stilistico-morfologica, queste figurine erano molto popolari.\nL'arte del soldatino conobbe una svolta con l'entrata in scena degli Hilpert. Johann Gottfried Hilpert (nato nel 1732 da uno stagnino), suo fratello Johann Georg e suo figlio Johann Wolfgang, venivano da una famiglia di peltrai di Coburgo e instaurarono la loro attivit\u00e0 a Norimberga nel 1760. Da quella data, e per circa 100 anni, gli Hilpert stabilirono lo standard delle figurine di stagno portandole da giocattoli dalle forme rozze a opere d'arte sofisticate. Gli Hilpert iniziarono a produrre figurine di soggetto civile: famosi i loro pattinatori, la caccia al cinghiale, la fattoria con animali, ecc. L'opera pi\u00f9 significativa degli Hilpert fu il set di 19 animali prodotti nel 1780, ciascuno dei quali portava inciso alla base il proprio nome scientifico in latino, tratto da \"Das Natursystem\" di Schreber, e dalla \"Histoire Naturelle\" di Georges-Louis Leclerc di Buffon. Tra questi spicca il gruppo delle scimmie, alcune delle quali ospitate al Museo nazionale germanico di Norimberga, dotate ciascuna di espressioni diverse e, talora, umoristiche. Si tratta, come tutta la produzione degli Hilpert, di vere e proprie opere d'arte, che oggi, quando messe all'asta, raggiungono cifre astronomiche. Oggi, gli Hilpert vengono considerati i veri padri delle figure piatte.\nCon le campagne militari di Federico il Grande l'attenzione di pubblico e artigiani si concentr\u00f2 sui soggetti militari; Hilpert inizi\u00f2 cos\u00ec la produzione di massa di soldatini veri e propri. La prima di queste figurine militari fu proprio un ritratto di Federico il Grande alta 150\u00a0mm, oggi conservata al Museo nazionale bavarese, e firmata \"J.H.,1777\". Da quel momento, Hilpert inizi\u00f2 a produrre soldatini dell'esercito di Federico e poi anche di altri Paesi, soprattutto Francia e Russia. Raggiunta una richiesta enorme, si verific\u00f2 un proliferare di artigiani, non solo a Norimberga, ma anche ad Hannover, in Sassonia e altri stati. La Sassonia, in particolare, divenne la patria della produzione di massa, quando, verso la fine del Settecento, le miniere di stagno di Erzgebirge erano divenute le pi\u00f9 attive in tutta la nazione. Come diretta conseguenza il lavoro, prima nelle mani del singolo artigiano, si specializz\u00f2, con distinzione tra disegnatori, incisori specializzati, e fonditori. Ancora una volta, si trattava di soggetti vari, non solo militari.\nAnche in Italia le prime figurine piatte di stagno comparvero verso il 1770. Grazie a uno di questi artigiani italiani emigrati a Barcellona, Carlo Ortelli Dotti, inizi\u00f2, verso il 1830, la produzione di figurine di piombo; si trattava inizialmente di soggetti religiosi e civili (in particolare ballerini di flamenco e contadini con i loro costumi variopinti), seguiti comunque verso la fine del XIX secolo da soggetti militari, anche grazie alla concorrenza dei principali colleghi di Dotti, Pirozzini e Lleonart. In tal modo Barcellona divenne la Norimberga di Spagna. La diffusione dei soldatini di piombo in Spagna fu tale che, secondo uno storico spagnolo \"i soldatini di piombo costituivano il principale divertimento di molti bambini, di qualunque estrazione sociale, nel corso del XIX secolo\".\nTornando in Germania, tra i successori pi\u00f9 famosi degli Hilpert, sono da ricordare gli Heinrichsen, altra grande dinastia, e un loro ex dipendente, Johann Christian Allgeyer, capo anch'egli di un'altra \"famiglia\". Fu Ernst Peter Heinrichsen a stabilire le misure dei \"Norimberga\". Questo artigiano inizi\u00f2 il suo apprendistato come peltraio dal famoso Johann Wolfgang Ammon nel 1830. Nel 1839 egli si mise in proprio, trasferendosi a Norimberga. All'inizio, egli produsse figure di diverse dimensioni, 45, 55 e 70\u00a0mm, non solo piatte ma anche a mezzotondo. Nel 1848 egli introdusse le dimensioni oggi universalmente note: il soldato a piedi 30\u00a0mm (misurati dalla fronte a terra: quindi copricapi in pi\u00f9) mentre quello a cavallo 40\u00a0mm. Fu comunque solo nel 1924 che queste misure vennero accettate universalmente come \"Scala Norimberga\". Contestualmente, a Berlino e Hannover fu introdotta la misura di 40\u00a0mm per il soldatino a piedi, nota oggi come \"Scala Berlino o Hannover\". I soldatini venivano venduti in scatole (ovali, di legno o cartone, anch'esse oggi oggetti da collezione) da un ottavo, un quarto, mezza o una libbra. Quest'ultima conteneva circa 300 fanti (o circa 150 cavalieri) contro i venti della scatola pi\u00f9 piccola. Il prezzo all'ingrosso era, agli inizi del XX secolo di 3,90 franchi alla libbra, in negozio circa il doppio. I soldatini venivano venduti grezzi (\"bianchi\"), oppure dipinti. In questo caso, spesso, si trattava di pochi colpi di pennello che servivano solo a dar l'idea del colore dell'uniforme e del viso, ma talvolta neppure l'intera figurina veniva dipinta.\nGli stampi erano piuttosto semplici: si trattava di due lastre di ardesia che venivano incise, una per il recto e una per il verso e che, una volta unite, presentavano un foro in alto dal quale veniva colato lo stagno. Inizialmente le figurine erano proprio di stagno, poi, sia per abbassare i costi di produzione, sia per garantire una maggiore fluidit\u00e0 del metallo, si pass\u00f2 all'aggiunta di piombo.\nPer quanto la \"zinnfigur\" fosse il principale tipo di soldatino prodotto fino agli ultimi anni del XIX secolo, gi\u00e0 agli inizi dello stesso secolo, alcune ditte tedesche avevano cominciato a produrre alcune figure meno piatte, anche se non propriamente a tuttotondo: Si trattava di figure cosiddette semisolide, fase transitoria verso le tradizionali figure tridimensionali come le conosciamo oggi. Il passaggio verso la forma semisolida fu dettato da due ordini di considerazioni, entrambe per\u00f2, economiche: la prima era che una figura pi\u00f9 simile al reale sarebbe stata pi\u00f9 appetibile, soprattutto dagli acquirenti pi\u00f9 giovani; la seconda derivava dall'usuale spinta verso il profitto dei produttori (ottenere di pi\u00f9 a costi sempre pi\u00f9 bassi). Anche per tale motivo al pi\u00f9 costoso stagno si cominciarono ad aggiungere piombo e antimonio. In tal modo i soldatini erano meno cari e tendevano a piegarsi piuttosto che a rompersi come prima. Bench\u00e9 vittime di critiche anche ai loro tempi, non si pu\u00f2 negare che questi soldatini avessero un loro fascino. Sono distinguibili dai \"ronde-bosses\" perch\u00e9, per esempio le zampe dei cavalli e le gambe dei soldati sono complanari; spesso, per\u00f2, i cavalieri, che eran dotati di gambe atteggiate ad arco per rimanere saldi in sella (come al vero), potevano separarsi dal cavallo. In alcuni casi, i cavalli erano dotati di un semplice meccanismo a molla nella base, per cui sollevando la coda, si generava un movimento del cavallo, una sorta si balzo che simulava il movimento. Ad ogni modo, che queste figure semisolide incontrassero il favore del pubblico \u00e8 dimostrato dalla grande quantit\u00e0 prodotta. I gi\u00e0 citati Ammon, Heinrichsen e Allgeyer, produssero tutti figurine semisolide, spesso modificando le figurine piatte, ma non di rado anche producendole ex novo.\nLa produzione dei soldatini semisolidi spalanc\u00f2 le porte alla produzione delle figure solide (tridimensionali, a tuttotondo o \"ronde-bosses\"). Per quanto fossero i francesi a produrre commercialmente i primi ronde-bosses, verso la fine del XVIII secolo, furono ancora i tedeschi, per la loro prolificit\u00e0, a conquistare il mercato. Tra i produttori tedeschi spicca Johann Haffner di F\u00fcrth (poi anch'egli trasferitosi a Norimberga). Anche Haffner inizi\u00f2 con le \"zinnfiguren\" per passare poi alle semisolide e quindi alle ronde-bosses. Haffner vinse la medaglia d'eccellenza all'Esposizione dei Giocattoli di Parigi del 1871. Tra le pi\u00f9 appariscenti produzioni di questo artista ci sono gli eserciti di Francia e Germania delle guerre napoleoniche. Le figurine misuravano 49\u00a0mm per i fanti e 72\u00a0mm per i cavalieri. Questi ultimi erano particolarmente curati, basti pensare che cavaliere e sella erano staccabili (il cavaliere era dotato di un perno nella seduta che si ancorava in un foro della sella. Prima di passare ad altri paesi ricordiamo ancora Johann Car Fraas, Conrad Schildknecht e Georg Spenk\u00fcch, quest'ultimo famoso anche per aver prodotto un modellino della ferrovia Norimberga-F\u00fcrth. Questi artigiani/artisti sono poco ricordati oggi. Pi\u00f9 famoso Georg Heide di Dresda, i cui soldatini spazzarono via dalla stanza dei giochi dei bambini quelli degli autori gi\u00e0 citati e si diffusero in tutto il mondo.\nSul finire del settecento in Francia vennero invece creati i primi soldatini tridimensionali ad opera del fonditore parigino Lucotte. A partire dal 1840 la Germania la far\u00e0 nuovamente da padrona nella produzione dei soldatini concentrandosi sulle guerre napoleoniche per mezzo di Georg Heide di Dresda. Heide produsse oltre ai soldatini, praticamente ogni soggetto, storico, leggendario o fantastico. Il suo catalogo, appena dopo la Prima Guerra Mondiale comprendeva 1400 diversi set, ma il numero di figure diverse era enormemente pi\u00f9 alto. Le fonderie di Heide produssero guerrieri Greci e Romani, Egizi, Normanni, templari, arabi, saraceni, esploratori, truppe cammellate, soldati indiani con elefanti, e tutti gli eserciti coevi, ma anche bande musicali militari e non. Ci\u00f2 che pi\u00f9 impressiona nei soldatini di Heide \u00e8 la variet\u00e0 di espressioni. Questi erano rappresentati in ogni atteggiamento reale, tanto che spesso i set permettevano di allestire subito dei diorami che colpivano per la vivacit\u00e0 e \"realt\u00e0\" delle situazioni rappresentate. Heide produsse figurine di ogni dimensione, dalle pi\u00f9 piccole di 40\u00a0mm (misura 3b del catalogo Heide) fino alle pi\u00f9 grandi di 145\u00a0mm (misura 0\"), bench\u00e9 le figure pi\u00f9 esportate fossero le 63\u00a0mm (misura 2).\nFra la fine del XIX secolo e l'inizio del nuovo secolo anche la Gran Bretagna comincer\u00e0 a produrre soldatini di qualit\u00e0. \u00c8 noto che lo stesso Churchill fosse un grande appassionato di soldatini. Da citare la ditta Britain che con un nuovo metodo di produzione (soldatini cavi) riusc\u00ec ad accelerarne la produzione a ritmi altissimi ad un costo ridotto. In questo modo i soldatini balocchi dei figli della classe pi\u00f9 elevata approdarono via via a masse sempre pi\u00f9 grandi di bambini e adulti appassionati.\nNel periodo fra le due guerre mondiali la scarsit\u00e0 di materie prime costrinse le case produttrici a trovare materiali alternativi come latta e gesso. \u00c8 di questo periodo la produzione tedesca della ditta Elastolin che in periodo di forte recessione inizia a fabbricare soldatini con una miscela composta da cartapesta, colla e gesso detta comunemente pasta. Dopo la seconda guerra mondiale l'avvento della plastica segna una nuova era per i soldatini che diventano un giocattolo di massa. Il nuovo materiale poco costoso e facilmente modellabile inond\u00f2 i negozi di giocattoli con milioni di soldatini prodotti da centinaia di ditte. Certamente questi soldatini non hanno la qualit\u00e0 di quelli in piombo, ma hanno indubbiamente un loro fascino e molti sono ricercati dai collezionisti. Attualmente in plastica si affermano principalmente le scale 1/32 e 1/72, mentre in piombo e in metallo ci si orienta principalmente sul 1/32 e 1/35.\nMateriali e scale.\nLa riproduzione pu\u00f2 essere realizzata in svariati materiali di cui i principali sono:\nPer i soldatini in genere si utilizzano le seguenti scale:\nLe scale pi\u00f9 piccole sono legate al mondo dei \"wargame\" e sono dettate dall'esigenza di avere a disposizione intere armate in poco spazio in modo da riprodurre nel modo pi\u00f9 dettagliato possibile complessi eventi bellici. Da 1/87 in poi l'uso viene anche destinato alla realizzazione di diorami, cio\u00e8 dei plastici riproducenti battaglie e fatti d'arme o anche piccole scenette militari.\nDa 40\u00a0mm in poi si abbandona l'uso \"wargamistico\" per evidenti ragioni di spazio e si passa oltre al diorama ad un uso espositivo o prettamente ludico. Quest'ultimo utilizzo si \u00e8 un po' perso negli ultimi venti anni, quando i bambini hanno cominciato ad abbandonare questo intrattenimento per dedicarsi ad altri giochi. Ultimamente per\u00f2 sono ricomparsi in tutti i negozi di giocattoli soldatini in queste scale grandi specialmente del periodo medievale e antico. Per quanto riguarda la colorazione esistono varie tipologie di pigmenti, come i colori acrilici, dotati di una rapida asciugatura, gli smalti e gli olii."}
{"id": "562390", "revid": "77397", "url": "https://it.wikipedia.org/wiki?curid=562390", "title": "Eurocodici", "text": ""}
{"id": "562392", "revid": "77397", "url": "https://it.wikipedia.org/wiki?curid=562392", "title": "Metodo degli stati limite", "text": ""}
{"id": "562393", "revid": "1745361", "url": "https://it.wikipedia.org/wiki?curid=562393", "title": "Massa (sociologia)", "text": "Il termine massa si contrappone all'individuo nel rendere la natura sociale dell'umano, in senso per lo pi\u00f9 spersonalizzato.\nUtilizzo.\nIl termine ha avuto diversi significati nel corso delle diverse epoche storiche. \nNel Medioevo essa indicava le persone appartenenti alle corporazioni delle arti e dei mestieri; nel 1600 e nel 1700 esso indicava la classi pi\u00f9 povere, in opposizione ai nobili; invece nel 1800, la filosofia di Marx lo identificava con la classe proletaria ancora inconsapevole della sua identit\u00e0 e non ancora organizzata. \nIl pensiero di Friedrich Nietzsche considera la massa come trionfo della quantit\u00e0 sulla qualit\u00e0 e insieme di individui mediocri. Per la moderna psicologia la massa \u00e8 un insieme di persone senza un ruolo nella societ\u00e0, incapaci di agire autonomamente.\nDescrizione.\nPsicologia delle folle.\nNelle societ\u00e0 industrializzate la massa coincide con la maggioranza delle persone ed essa diviene l'oggetto della ricerca degli studi di Scipio Sighele, Gustave Le Bon e Gabriel Tarde. Mentre per i primi due i mass media sono ritenuti responsabili dell'alienazione dell'individuo verso cui svolgono un'attivit\u00e0 performativa, l'altro considera la massa come \"pubblico\", raggruppamento misto in continua evoluzione.\nIn \"Psicologia delle masse e analisi dell'io\" (\"Massenpsychologie und Ich-Analyse\", 1921) Sigmund Freud descrive i rapporti tra gli individui raggruppati nella massa, e la pulsione che gioca nelle scelte degli individui, la quale permette alla massa di restare unita. Questo testo si riferisce soprattutto alle masse che seguono un capo carismatico, ma pi\u00f9 in generale, fa luce sui processi psichici che portano un individuo ad accomunarsi ad un gran numero di persone. Per questo pu\u00f2 essere un valido strumento di studio per tutte le diramazioni dei fenomeni che si possono definire di massa.\nMassa e altre collettivit\u00e0.\nUno studio del 1939 di Herbert Blumer ha confrontato la massa con il gruppo, la folla e il pubblico.\nPartiti di massa.\nI partiti di massa sono veri e propri punti di riferimento per la gente;\ninfatti rappresentano e sostengono la forza democratica, quindi sono organizzazioni politiche costituite dal pensiero di determinati gruppi sociali uniti da pensieri ideali /sociali.\nQuesti partiti nacquero nel primo dopoguerra sostenuti da vari cambiamenti, come nei diritti civili e politici (ad esempio il suffragio universale maschile, poi femminile).\nLa nascita dei partiti di massa \u00e8 logicamente preceduta da quella delle societ\u00e0 di massa, ovvero di una progressione sociale che permise assieme ai partiti lo sviluppo e la diffusione delle culture di massa, mezzo che permette la diffusione e la consapevolezza del progresso scientifico/tecnologico o dell'arte, ad ogni individuo."}
{"id": "562403", "revid": "339392", "url": "https://it.wikipedia.org/wiki?curid=562403", "title": "Enti pubblici", "text": ""}
{"id": "562404", "revid": "49022", "url": "https://it.wikipedia.org/wiki?curid=562404", "title": "Romano-Britannici", "text": ""}
{"id": "562406", "revid": "8489", "url": "https://it.wikipedia.org/wiki?curid=562406", "title": "Dna2", "text": ""}
{"id": "562408", "revid": "789059", "url": "https://it.wikipedia.org/wiki?curid=562408", "title": "Alessandro D'Alatri", "text": "Biografia.\nInizia a recitare giovanissimo. Fa il suo debutto nel 1969 nel film \"Il ragazzo dagli occhi chiari\" di Emilio Marsili; l'anno seguente recita nel film \"Il giardino dei Finzi Contini\" di Vittorio De Sica. Passa alla regia agli inizi degli anni ottanta, dirigendo pi\u00f9 di 100 spot pubblicitari che ottengono ottimi riconoscimenti. Nel 1991 fa il suo debutto sul grande schermo con il film \"Americano rosso\", con il quale vince il David di Donatello e il Ciak d'Oro come miglior film esordio.\nNel 1993 dirige Kim Rossi Stuart in \"Senza pelle\", film che presenter\u00e0 a Cannes nella sezione \"Quinzaine des r\u00e9alisateurs\". Dirige uno speciale per la tv su Sergio Citti e successivamente realizza un documentario dal titolo \"Il prezzo dell'innocenza\" che racconta la prostituzione infantile in Thailandia. Nel 1997 progetta anche un film in lingua inglese, \"Bravo Randy\", che dovrebbe vedere tra gli interpreti Valeria Golino e Jovanotti, suo vecchio amico. Il film, per\u00f2, non viene girato per problemi di budget.\nNel 1998 lavora ancora con Kim Rossi Stuart ne \"I giardini dell'Eden\", in concorso alla Mostra del cinema di Venezia. Nel 2000 vince il Leone d'argento al festival della pubblicit\u00e0 di Cannes, per lo spot della posta prioritaria. Nel 2002 dirige il debuttante Fabio Volo in \"Casomai\", che ottiene un ottimo successo di critica e pubblico e che permette all'altra interprete del film, Stefania Rocca, di essere candidata al Nastro d'argento come miglior attrice.\nNel 2005 torna a lavorare con Fabio Volo ne \"La febbre\", in cui racconta la vita di provincia immobile e lenta. Nel 2006 dirige \"Commediasexi\" con Sergio Rubini, Paolo Bonolis, Margherita Buy, Stefania Rocca, Elena Santarelli, Rocco Papaleo e Michele Placido. Nel 2008 vince il Premio \"Citt\u00e0 di Trieste\", Alabarda d'oro riconoscimento alla carriera per il cinema. Nello stesso anno gli viene consegnato l'Angelo alla carriera nel corso del festival cinematografico \"Cielo e Terra\" di Terni, che gli rende omaggio anche con una proiezione di \"I giardini dell'Eden\".\nNel 2008 realizza per la Rai un'innovativa ed ironica campagna di spot pubblicitari televisivi per il canone d'abbonamento dove noti personaggi storici (Adamo ed Eva, Dante Alighieri, Galileo Galilei, Napoleone, Robespierre, Karl Marx) guardando i programmi Rai modificano i loro comportamenti e le loro decisioni. Nel 2009 \u00e8 il regista del videoclip di Ancora qui, il nuovo singolo con cui Renato Zero ritorna protagonista della scena musicale italiana.\nNel febbraio del 2009 ritorna a Terni per partecipare al festival \"StraValentino\" dove presenta \"Casomai\" e annuncia l'intenzione di portare sullo schermo il romanzo \"In bilico sul mare\" di Anna Pavignano, sceneggiatrice dello stesso \"Casomai\". Sempre nel 2009 \u00e8 presidente di Giuria per l'assegnazione dell'Alabarda d'oro, Premio \"Citt\u00e0 di Trieste\" della sezione speciale \"Cinema\". \u00c8 docente del corso di Filmmaker alla ACT MULTIMEDIA la scuola di cinema a Cinecitt\u00e0. Nell'aprile 2010 esce \"Sul mare\" film di cui D'Alatri \u00e8 sceneggiatore e regista, vincitore del premio speciale 2010 al festival Alabarda d'oro. Nella stagione teatrale 2013 \u00e8 il regista dello spettacolo \"Quando la moglie \u00e8 in vacanza\" di George Axelrod, con Massimo Ghini ed Elena Santarelli e le musiche di Renato Zero"}
{"id": "562410", "revid": "599013", "url": "https://it.wikipedia.org/wiki?curid=562410", "title": "Zlatan Muslimovi\u0107", "text": "Carriera.\nClub.\nCresciuto in Svezia, ha giocato in varie squadre giovanili, ultima delle quali l'IFK G\u00f6teborg prima di arrivare nel 2000 in Italia all'Udinese. Dopo l'esordio in Serie A (4 febbraio 2001) \u00e8 stato prestato alle seguenti squadre nel corso degli anni: , (pur senza scendere in campo), , Padova, , , e .\nUna delle sue migliori stagioni \u00e8 stata quella disputata in Serie C1 nel 2004-2005, in cui ha giocato 32 partite e segnato 15 reti contribuendo alla promozione in Serie B del .\nNella stagione 2006-2007 \u00e8 stato ceduto in prestito dall'Udinese al con diritto di riscatto della partecipazione e controdiritto di riscatto da parte dell'Udinese, giocando 28 partite e realizzando 3 reti. Nel giugno 2007 Muslimovi\u0107 firma un contratto triennale con l'Atalanta. La sua miglior partita in Serie A con la maglia dell'Atalanta \u00e8 stata quella del 9 febbraio 2008, quando ha segnato due gol alla Fiorentina rimontando lo svantaggio.\nA luglio 2008 viene ceduto al per 600\u00a0000 euro, con cui in tre stagioni ha messo complessivamente a segno 19 reti in 68 partite di campionato, 2 gol in 5 partite nei preliminari di Europa League, un gol in 4 partite nella fase a gironi di Europa League, ed ha giocato anche una partita nei preliminari di Champions League ed 8 partite in Coppa di Grecia, per un totale di 86 partite e 22 gol con la squadra greca.\nAl termine della stagione 2010-2011 rimane svincolato fino al 2012, quando arriva l'ufficialit\u00e0 del suo trasferimento a titolo definitivo in Cina al Guizhou Renhe, con la cui maglia nel 2013 ha segnato un gol in 6 partite nella AFC Champions League.\nA gennaio 2017 annuncia il suo ritiro dal calcio giocato .\nNazionale.\nHa giocato nella Nazionale bosniaca Under-21 e successivamente ha giocato con la Nazionale maggiore. Dal settembre 2011 non viene pi\u00f9 convocato dalla sua nazionale.\nStatistiche.\nPresenze e reti nei club.\n\"Statistiche aggiornate al 6 novembre 2016.\""}
{"id": "562412", "revid": "228587", "url": "https://it.wikipedia.org/wiki?curid=562412", "title": "Verdicchio", "text": "Il Verdicchio Bianco \u00e8 un vitigno a bacca bianca coltivato quasi esclusivamente nelle Marche. Si tratta di un vitigno piuttosto eclettico che viene utilizzato per produrre, generalmente in purezza, sia vini freschi e di pronta beva, sia vini molto strutturati e capaci di notevole longevit\u00e0. \u00c8 altres\u00ec utilizzato per produrre spumanti (sia metodi classici, sia Metodo Martinotti) e vini passiti.\nIl nome verdicchio deriva chiaramente dal colore dell'acino, che mantiene evidenti sfumature di verde anche a piena maturazione.\nStoria.\nIl vitigno \u00e8 considerato autoctono delle Marche: le prime testimonianze della sua coltivazione risalgono al XVI secolo.\nLa prima attestazione scritta nota del termine \"Verdicchio\" per indicare il vitigno si trova nel \"Libro di agricoltura utilissimo\", traduzione edita nel 1557 dallo spagnolo in lingua italiana effettuata da Mambrino Roseo da Fabriano del trattato di agricoltura di Gabriel Alonso de Herrera. Al secondo capitolo, il primo vitigno citato da Alonso de Herrera \u00e8 il vitigno spagnolo \"Torront\u00e9s\". Invece nella traduzione italiana il traduttore fabrianese, utilizza il termine \"Verdicchio\".\nUna attestazione di poco successiva appare in nell'opera \"\"De naturali vinorum historia, de vinis Italiae e de conviviis antiquorum Libri VIII\" di Andrea Bacci (Sant'Elpidio a Mare, 1524 - Roma, 1600) edita nel 1596, nel capitolo sulla descrizione dei vini piceni.\nIl fatto che i due autori (Mambrino Roseo e Bacci) fossero marchigiani, indica come gi\u00e0 nel XVI secolo il legame del vitigno col territorio marchigiano fosse da tempo consolidato.\nAlla fine del XIX secolo, il Comitato centrale ampelografico d\u00e0 alle stampe il libro \"L'Ampelografia Italiana\" (1879-1890), che rappresenta in tutto 28 vitigni italiani, compreso il Verdicchio bianco. Altri vitigni italiani rappresentati sono Grignolino, Barbera, Dolcetto, Sangioveto, Trebbiano, Prosecco, Raboso, Sommariello e Frappato di Vittoria.\nIl Verdicchio viene ammesso nel Registro Nazionale delle Variet\u00e0 di Vite il 25 maggio 1970.\nRecentemente, l'analisi genetica ha evidenziato una parentela molto stretta tra il Verdicchio e il Trebbiano di Soave: si \u00e8 dunque ipotizzato che il Verdicchio sia stato introdotto nelle Marche da coloni veneti, giunti alla fine del Quattrocento per ripopolare le campagne dopo un'epidemia di peste.\nZone di coltivazione.\nLe principali zone di coltivazione sono quella dei castelli di Jesi in provincia di Ancona e quella di Matelica in provincia di Macerata, dove si producono gli omonimi vini DOC e DOCG. Il Verdicchio dei Castelli di Jesi tende a esibire un corpo minore rispetto al Verdicchio di Matelica, mentre quest'ultimo \u00e8 in genere pi\u00f9 dotato dal punto di vista olfattivo.\nIl Verdicchio \u00e8 diffuso anche in altre zone delle Marche, dell'Umbria e dell'Abruzzo: tuttavia, al di fuori delle zone suddette, il vitigno tende a perdere il suo nerbo e a volte a far emergere alcune caratteristiche negative.\nAttitudini enologiche.\n\u00c8 un vitigno piuttosto duttile, adatto alle pi\u00f9 diverse tecniche di allevamento e di vinificazione. Storicamente, il Verdicchio ha avuto una grande fortuna commerciale sin dagli anni sessanta, in una versione fresca e semplice, anche grazie a un'azzeccata campagna di marketing. Tuttavia, con una maggior cura in vigna e in cantina, il Verdicchio produce uve di altissima qualit\u00e0: oggigiorno tutti i principali produttori vinificano versioni del verdicchio di qualit\u00e0 superiore, aventi grande struttura, buona spalla acida ed elevato tenore alcolico. Risultati eccellenti si sono ottenuti anche con le vendemmie tardive. Questi verdicchi evoluti presentano un'ampia gamma di profumi floreali e fruttati, e spesso marcate note minerali (particolarmente la pietra focaia). In bocca, \u00e8 caratteristico il finale gradevolmente amarognolo.\nSia che venga vinificato in acciaio, sia che venga vinificato in legno, il Verdicchio ha il potenziale per produrre vini di grande longevit\u00e0, superando anche i vent'anni, almeno nelle annate favorevoli. Concretamente, soltanto poche etichette sono capaci di sopportare un tale invecchiamento, anche perch\u00e9 la maggior parte delle cantine cerca di produrre vini immediatamente godibili.\nIl Verdicchio si presta particolarmente bene anche alla produzione di spumanti naturali, sia con il metodo classico, sia con il metodo Martinotti. I primi esperimenti di spumantizzazione \"alla maniera del vero champagne\"\" sarebbero stati condotti a met\u00e0 dell'Ottocento da Ubaldo Rosi. Si produce anche il Verdicchio passito, tipicamente pi\u00f9 abboccato che dolce, anche in versione muffato.\nSinonimi del Verdicchio.\nVerdicchio Bianco, Verdicchio Verde, Verdicchio Giallo, Trebbiano di Soave, Trebbiano di Lugana."}
{"id": "562413", "revid": "1543377", "url": "https://it.wikipedia.org/wiki?curid=562413", "title": "Blue Train (album)", "text": "Blue Train \u00e8 un album inciso in sestetto da John Coltrane. Tutti i pezzi furono composti da Coltrane, con l'eccezione di \"I'm Old Fashioned\", di Jerome Kern e Johnny Mercer. La traccia che d\u00e0 il titolo all'album, un malinconico blues in tonalit\u00e0 minore (che cambia in maggiore nel corso degli assoli), contiene un assolo di Coltrane che \u00e8 considerato uno dei suoi migliori del periodo hard bop.\nIl disco.\nQuesto \u00e8 il quinto album di Coltrane come capo di una formazione jazz (fu preceduto da \"Dakar\", \"Coltrane\", \"Lush Life\" e \"The Last Trane\" oltre ad alcuni album codiretti negli anni precedenti), l'unico prodotto per l'etichetta Blue Note Records, ed \u00e8 un disco ancora legato alla tradizione blues sia nella costruzione armonica sia nei soli, che difatti sono sempre molto melodici e ricchi di quei classici fraseggi blues. Da questo album in poi Coltrane si proporr\u00e0 sempre una costante ricerca di nuovi suoni e nuove costruzioni armoniche, che lo porteranno fino ad incisioni come \"Ascension\", tipico esempio di Free jazz.\nLascito artistico.\nIl successivo album di Coltrane del 1959 \"Giant Steps\", avrebbe aperto nuovi orizzonti melodici e armonici nel jazz, mentre \"Blue Train\" risente ancora degli stilemi hard bop dell'epoca. Due delle canzoni contenute nell'album, \"Moment's Notice\" e \"Lazy Bird\", sono il primo esempio documentato della tecnica \"Coltrane changes\" ideata dal musicista, che si sarebbe poi sviluppata maggiormente in \"Giant Steps\".\n\"Blue Train\" \u00e8 uno dei dischi pi\u00f9 celebri di Coltrane, e durante un'intervista nel 1960, lo stesso Coltrane si rifer\u00ec all'album definendolo il suo preferito fra tutti quelli che aveva inciso sino ad allora. Le cinque tracce originali dell'LP furono rimasterizzate in digitale nel 1990 per la ristampa dell'album in formato Compact Disc. Nel 1997 fu pubblicato \"The Ultimate Blue Train\", una versione estesa del disco originale con l'aggiunta di due alternate takes provenienti dalle sessioni in studio.\nLa foto di copertina, un ritratto di un pensieroso Coltrane opera di Francis Wolff, ha ispirato il design per gli album \"12 Bar Blues\" di Scott Weiland del 1998, e per \"All of the Above\" di J-Live."}
{"id": "562421", "revid": "7", "url": "https://it.wikipedia.org/wiki?curid=562421", "title": "Ferrovia di Casella", "text": ""}
{"id": "562423", "revid": "116528164", "url": "https://it.wikipedia.org/wiki?curid=562423", "title": "Deformazione", "text": "In fisica e ingegneria, la deformazione di un corpo continuo (o di una struttura) \u00e8 un qualsiasi cambiamento della configurazione geometrica del corpo che porta ad una variazione della sua forma o delle sue dimensioni in seguito all'applicazione di una sollecitazione interna o esterna.\nLo studio della deformazione di un corpo continuo ha un'importanza fondamentale in meccanica del continuo e in meccanica delle strutture, in quanto la caratterizzazione meccanica del comportamento del materiale costituente il corpo (e quindi come questo si deforma sotto l'azione di forze applicate) \u00e8 formulata da relazioni costitutive convenientemente espresse in termini di legame tra i parametri che descrivono lo stato di sollecitazione e di deformazione del corpo stesso. A tal fine non \u00e8 tanto importante conoscere la deformazione globale del corpo, ma arrivare ad una caratterizzazione locale della deformazione, cio\u00e8 di una descrizione della deformazione che interessa un intorno generico di ogni punto del corpo.\nIn generale, i materiali possono essere caratterizzati in base alle loro deformazioni elastiche e plastiche. Una deformazione elastica \u00e8 una deformazione che scompare al cessare della sollecitazione, altrimenti si ha una deformazione plastica o permanente. Vi sono materiali che hanno praticamente solo deformazione plastica e materiali che sono elastici fino un certo valore della sollecitazione, dopo il quale si ha plasticit\u00e0 fino alla rottura. Nel prosieguo si definir\u00e0 lo stato di deformazione del continuo tridimensionale di Cauchy, rimandando per lo studio della deformazione di altri modelli di corpi continui (travi, gusci, ecc.) alle relative voci.\nStoria.\nLa genesi del concetto di deformazione inteso nel senso moderno del termine, e cio\u00e8 come variazione locale della configurazione del corpo, \u00e8 da ricercarsi tra il XVII e il XVIII secolo, quando Isaac Beeckman e Johann Bernoulli introdussero la misura della deformazione quale rapporto tra la variazione della lunghezza di una fibra di materiale e la sua lunghezza originaria.\nIn seguito, basandosi su questo concetto, un gran numero di importanti studiosi svilupparono il tema della deformazione: tra questi si ricordano principalmente Eulero, il quale svilupp\u00f2 il modello tridimensionale della \"teoria delle deformazioni infinitesime\", e Cauchy, che elabor\u00f2 la \"teoria delle deformazioni finite\".\nCambiamenti di configurazione.\nUna configurazione geometrica del continuo di Cauchy \u00e8 una qualsiasi regione regolare formula_1 dello spazio tridimensionale euclideo formula_2 (lo spazio fisico) occupata dai punti del corpo. Nello sviluppo del concetto di deformazione ci si pu\u00f2 limitare a considerare due specifiche configurazioni, senza considerare la sequenza con cui la seconda \u00e8 raggiunta a partire dalla prima. \u00c8 uso chiamare la prima \"configurazione indeformata\" e identificarla con la configurazione di riferimento; la seconda \u00e8 detta \"configurazione deformata\". Entrambe si considerano indipendenti dal tempo.\nL'analisi della deformazione consiste nello studio dell'applicazione (il \"trasporto\")\nche porta il corpo dalla configurazione indeformata alla configurazione deformata o, il che \u00e8 lo stesso, nello studio dello spostamento prodotto misurato dal campo vettoriale formula_4 cos\u00ec definito:\nIn particolare \u00e8 importante studiare la deformazione di un intorno di un generico punto materiale, cio\u00e8 di una piccola porzione del corpo prossima al punto considerato. Al tal fine risulta utile l'uso del tensore (del secondo ordine) \"gradiente della deformazione\"\nIl gradiente della deformazione \u00e8 una misura della deformazione di un intorno di un generico punto in quanto, per definizione di gradiente, permette di rappresentare la trasformazione subita da un segmento orientato appartenente all'intorno dalla configurazione indeformata formula_8 alla configurazione deformata formula_9\nEsso inoltre permette di rappresentare mediante la (formula di Nanson)\nla trasformazione subita da un elemento orientato di superficie di area formula_12 e orientazione normale formula_13 nella configurazione indeformata e di area formula_14 e orientazione formula_15 nella configurazione deformata.\nEsso relaziona infine la misura di un elemento di volume infinitesimo nella configurazione indeformata formula_16 e nella configurazione deformata formula_17\nRappresentazione in componenti scalari.\nFissato un sistema di coordinate cartesiane in una base ortonormale formula_19\nUn'analoga misura, la variazione percentuale dei quadrati delle lunghezze, \u00e8 cos\u00ec definita\nScorrimento angolare.\nSi consideri due segmenti orientati formula_21 e formula_22 della configurazione di riferimento, tra loro ortogonali, e i loro trasformati formula_23 e formula_24. Lo scorrimento angolare misura la variazione di angolo formula_25 sotteso tra gli elementi lineari prima e dopo la deformazione. Esso \u00e8 espresso dalla:\nDilatazione volumetrica.\nLa variazione percentuale di un elemento di volume prima formula_16 e dopo formula_17 la deformazione:\nMisure tensoriali di deformazione pura.\nUna descrizione obiettiva della deformazione pura deve necessariamente essere indipendente dalla rotazione rigida, e quindi dal tensore formula_31 e funzioni dei soli tensori formula_32 o formula_33. Possibili misure tensoriali hamiltoniane della deformazione termica sono espresse nella forma\ndove \"n\" \u00e8 un numero reale (non necessariamente un intero): per \"n=1\" ed \"n=2\" si parla rispettivamente di \"tensore di Biot\" e di \"tensore di Green\".\nTensore della deformazione di Green.\nIl tensore di Green \u00e8 un tensore simmetrico definito mediante la relazione precedente o equivalentemente in termini del gradiente della deformazione e del gradiente dello spostamento:\nEsso \u00e8 una misura della deformazione in quanto \u00e8 nullo in presenza di spostamenti rigidi. Esso ha un forte interesse tecnico in quanto di facile determinazione in termini del gradiente della deformazione o dello spostamento e in quanto permette una semplice rappresentazione delle misure locali di deformazione pura precedentemente definite:\nIl tensore della deformazione di Green ha la seguente rappresentazione in componenti scalari:\nTensore della deformazione di Biot.\nIl tensore della deformazioni di Biot \u00e8 un tensore simmetrico definito mediante\nLa determinazione del tensore di Biot \u00e8 meno agevole del tensore di Green, in quanto richiede la determinazione del tensore destro della deformazione e ci\u00f2, in termini del gradiente della deformazione o dello spostamento, passa attraverso una pi\u00f9 complessa operazione di radice quadrata essendo\nSussiste la seguente relazione (nonlineare) tra i tensori della deformazione di Green e di Biot\nTale relazione pu\u00f2 cos\u00ec essere riportata in uno sviluppo in serie di Taylor\nPer deformazioni piccolissime formula_42 le due misure tensoriali praticamente coincidono\nTeoria dei piccoli spostamenti.\nLe relazioni cinematiche (non lineari) precedentemente ottenute hanno validit\u00e0 generale, per qualsiasi entit\u00e0 degli spostamenti e delle deformazioni. Presenta un interesse fondamentale dal punto di vista applicativo l'esame dello stato di deformazione nel caso in cui risultino \"piccoli\" (in un senso che occorre rendere preciso) tanto il campo di spostamenti formula_44 che il suo gradiente formula_45. Si parla in tal caso di \"teoria lineare\" della deformazione (o anche, meno correttamente, di \"teoria delle deformazioni infinitesime\"). Le relative relazioni cinematiche possono essere ottenute direttamente in maniera autonoma oppure derivate, come nel seguito, da quelle della teoria non lineare, mediante un processo al limite e trascurando i contributi infinitesimi di ordine superiore.\nFissata una dimensione \"L\" significativa della geometria del corpo e delle opportune misure di norma formula_46, si parla di piccoli spostamenti e piccole deformazioni se\nSi dimostra che, nella teoria dei piccoli spostamenti, \u00e8 lecito confondere, ai fini della scrittura delle relazioni di equilibrio, la configurazione iniziale indeformata con la configurazione corrente deformata.\nTensore della deformazione infinitesima.\nNell'ipotesi di piccoli spostamenti e deformazioni, assume un ruolo fondamentale nella descrizione della deformazione il \"tensore della deformazione infinitesima\" formula_48, definito come la parte simmetrica del gradiente dello spostamento\nValgono infatti le approssimazioni lineari per il tensore di Green\ne per le altre misure di deformazione pura:"}
{"id": "562427", "revid": "77358", "url": "https://it.wikipedia.org/wiki?curid=562427", "title": "Msn messenger", "text": ""}
{"id": "562430", "revid": "27765", "url": "https://it.wikipedia.org/wiki?curid=562430", "title": "Win live messenger", "text": ""}
{"id": "562431", "revid": "287204", "url": "https://it.wikipedia.org/wiki?curid=562431", "title": "Associazione Sportiva Roma 1930-1931", "text": "Questa voce raccoglie le informazioni riguardanti lAssociazione Sportiva Roma nelle competizioni ufficiali della stagione 1930-1931.\nStagione.\nLa stagione 1930-1931 si conclude per la squadra capitolina con un secondo posto a soli quattro punti di distanza dalla capolista , battuta nello stesso anno con la storica vittoria per 5-0 al Campo Testaccio.\nMaglie e sponsor.\nNelle partite casalinghe la Roma utilizza una maglia rossa con collo a V giallo, calzoncini bianchi e calzettoni neri con banda giallorossa orizzontale. La seconda divisa \u00e8 costituita da maglia bianca con collo a V giallorosso e gli stessi calzettoni e calzoncini della \"home\". I portieri hanno una maglia grigia con colletto a polo, pantaloncini e calzettoni neri, questi con banda giallorossa orizzontale come decorazione.\nOrganigramma societario.\nDi seguito l'organigramma societario.\nRosa.\nDi seguito la rosa.\nCalciomercato.\nDi seguito il calciomercato.\nStatistiche.\nStatistiche di squadra.\nDi seguito le statistiche di squadra.\nStatistiche dei giocatori.\nDesunte dalle edizioni cartacee dei giornali dell'epoca."}
{"id": "562432", "revid": "1543377", "url": "https://it.wikipedia.org/wiki?curid=562432", "title": "Punk-O-Rama", "text": "Punk-O-Rama \u00e8 una serie di compilation creata dalla Epitaph Records per racchiudere in un unico album le migliori band della propria etichetta insieme a quelli delle etichette partner come la Hellcat Records e la Burning Heart Records. La prima distribuzione risale al 1994, da quella data fino al 2005 (data dell'ultima distribuzione) ci sono state edizioni annuali del progetto, fatta eccezione che per il 1995 ed il 1997.\nNonostante il nome indichi una raccolta prettamente sotto il genere punk, il progetto ha subito una flessione e si \u00e8 aperto anche ad altri generi come ad esempio includendo Tom Waits con \"Big in Japan\" nel quarto volume oppure inserendo brani di Sage Francis, Atmosphere e Eyedea &amp; Abilities nei volumi 8-10.\nTutti i dischi della collezione a partire dal secondo sono stati messi in vendita a un prezzo pi\u00f9 basso di un album normale, per permettere di pubblicizzare le band delle etichette.\nNel 2003 la Epitaph Records produsse un DVD sotto il nome Punk-O-Rama che conteneva i video di alcuni dei brani che erano contenuti nei cd precedentemente distribuiti. Non \u00e8 stato prodotto nessun altro DVD per la serie Punk-O-Rama, in alternativa le successive edizioni furono vendute insieme a DVD-bonus che contenevano i video degli artisti della Epitaph.\nIl 2006 vede messa in pensione al decimo album la serie Punk-O-Rama per un nuovo progetto, nasce appunto Unsound che ha come obiettivo di aprire l'etichetta Epitaph verso altri generi che non sarebbe stato possibile fare con il vecchio nome. Unsound \u00e8 difatti un nome meno specifico e pi\u00f9 appropriato verso i nuovi obiettivi della casa discografica."}
{"id": "562444", "revid": "1318658", "url": "https://it.wikipedia.org/wiki?curid=562444", "title": "Arrondissement di Figeac", "text": "L\"arrondissement\" di Figeac \u00e8 una suddivisione amministrativa francese, situata nel dipartimento del Lot e nella regione dell'Occitania.\nComposizione.\nL\"arrondissement\" di Figeac raggruppa 120 comuni in 9 cantoni:"}
{"id": "562445", "revid": "131358", "url": "https://it.wikipedia.org/wiki?curid=562445", "title": "Tecniche di progetto e costruzione", "text": ""}
{"id": "562450", "revid": "125895316", "url": "https://it.wikipedia.org/wiki?curid=562450", "title": "Antonio Soda", "text": "Carriera.\nGiocatore.\nHa militato nella squadra locale di Cutro, in Eccellenza, ricoprendo anche il ruolo di giocatore-allenatore. Passato al , ha giocato in tutte le categorie dalla Serie A alla Serie C2.\nSegn\u00f2 la prima rete in Serie A in Bari-Juventus del 25 novembre 1990, che port\u00f2 la squadra pugliese alla vittoria per 2-0.\nAllenatore.\nPer 2 anni, dal 2003 al 2005, guid\u00f2 la Sanremese, conquistando la promozione in Serie C2 e il 6\u00ba posto nella stagione successiva. Il 10 luglio segu\u00ec il presidente Giuseppe Ruggieri allo Spezia, guidandolo alla vittoria del campionato di Serie C1, riportando lo Spezia in Serie B dopo 55 anni. \u00c8 stato premiato l'11 dicembre 2006 con la \"Panchina d'argento\" come miglior allenatore della Serie B in una manifestazione organizzata dal settore tecnico della FIGC.\nPort\u00f2 lo Spezia alla salvezza, ottenuta in casa del Verona eliminandolo ai play-out.\nIl 30 novembre 2007 rinnova il contratto allo Spezia sino al 30 giugno 2009. Il 16 luglio 2008 in seguito al fallimento della societ\u00e0 il contratto \u00e8 annullato.\nIl 19 novembre 2008 diventa allenatore del Benevento, in Lega Pro Prima Divisione girone B sostituendo l'esonerato Aldo Papagni. Conduce i beneventani al 2\u00ba posto finale in classifica. In seguito il Benevento, in finale play-off di ritorno allo Stadio Santa Colomba, perse 1-0 col Crotone, venendo eliminato. Conclusa la stagione, il 24 giugno 2009 lascia il Benevento in accordo con la societ\u00e0.\nIl 23 marzo 2010 subentra al all'esonerato Vincenzo Esposito, firmando il contratto fino a fine stagione. Il 3 maggio, dopo 37 giorni totali, col Ravenna in zona play-out, \u00e8 esonerato, sostituito da Esposito. Soda nella sua breve esperienza sulla panchina romagnola non ha mai vinto e ha ottenuto 2 pari, 3 sconfitte.\nIl 10 luglio aveva ricevuto l'incarico, assieme al collega Carlo Caramelli, di guidare il . Il 3 agosto l'incerta situazione societaria del club induce i due a gettare la spugna dopo sole due settimane, senza che la squadra avesse giocato una gara ufficiale.\nIl 2 febbraio 2011 sostituisce l'esonerato Aldo Firicano al . Il 30 giugno non rinnova il contratto e lascia l'incarico dopo aver totalizzato 15 punti in 12 gare.\nIl 19 marzo 2012 diventa allenatore del Montichiari. Conclude il campionato al 18\u00ba posto finale (terz'ultimo) con retrocessione in Serie D.\nIl 6 agosto 2012 firma per la Vibonese, neoretrocessa in Serie D, venendo esonerato il 5 novembre 2013 dopo 3 pari, 7 sconfitte, nessuna vittoria in 10 gare totali, ultimo posto in classifica.\nIl 25 novembre 2014 diventa allenatore del RapalloBogliasco, squadra genovese di Serie D. Il 6 ottobre 2015, dopo una vittoria, 2 pari, 3 sconfitte, posizione di bassa classifica, \u00e8 esonerato insieme al direttore sportivo Fabrizio Anzalone.\nIl 10 gennaio 2017 viene annunciato come il nuovo allenatore della Recanatese in Serie D, dove rimane sino al termine della stagione.\nIl 2 luglio 2018 \u00e8 nominato allenatore del , societ\u00e0 al debutto in Serie C, che conduce a una tranquilla salvezza nel girone A. Il 16 giugno 2019 decide di comune accordo con il club piemontese di terminare la collaborazione. Viene per\u00f2 richiamato sulla panchina gozzanese il 20 gennaio 2020, a seguito dell'esonero di David Sassarini, ma non riesce ad evitare l'ultimo posto e la retrocessione in Serie D, decretata dalla FIGC con 11 giornate non giocate a causa della pandemia da COVID-19; la societ\u00e0 gli rinnova l'incarico anche per la stagione successiva. Nella stagione 2020-21, centra la promozione in Serie C, alla guida del Gozzano, promozione alla quale la societ\u00e0 in estate decide di rinunciare per difficolt\u00e0 economiche. \nIl 2 febbraio 2022 subentra a Nicola Ascoli sulla panchina dell'Imperia, societ\u00e0 ligure collocata nel girone A della Serie D.\nFuori dal campo.\nIl 14 settembre 1994 era alla guida dell'automobile che si schiant\u00f2, nei pressi di Cona, frazione di Ferrara, contro un albero, dove perse la vita il suo giovane compagno di squadra della SPAL Giuseppe Campione.\nStatistiche.\nStatistiche da allenatore.\n\"Statistiche aggiornate al 22 febbraio 2020.\""}
{"id": "562452", "revid": "6923", "url": "https://it.wikipedia.org/wiki?curid=562452", "title": "Dolasilla", "text": "Dolasilla \u00e8 un personaggio della mitologia altoatesina, e pi\u00f9 precisamente dell'epopea del regno dei Fanes, leggenda popolare nazionale dei ladini delle Dolomiti.\nLa leggenda.\nNascita.\nDolasilla \u00e8 la bellissima figlia del re dei Fanes, re avido e assetato di potere, sempre alla ricerca di oro e di argento, metalli estratti dai nani silvani dalle miniere intorno Canazei. Quando tenta di derubare i nani delle loro ricchezze, Dolasilla, per compassione e paura della loro vendetta, restituisce loro i tesori rubati. In segno di gratitudine questi le regalano una pelliccia bianca scintillante e le predicono che diventer\u00e0 una guerriera imbattibile se trasformer\u00e0 la pelliccia in una corazza. Inoltre i nani avvertono Dolasilla che se la pelliccia dovesse cambiare colore, la fanciulla dovr\u00e0 tenersi lontana dal campo di battaglia, altrimenti morir\u00e0. Infine fanno un altro regalo a Dolasilla: una polvere d'argento che se buttata nel lago d'Argento, permetter\u00e0 al re di venire in possesso di un tesoro meraviglioso.\nIl re, esaltato dal pensiero che sua figlia diventi una grande guerriera, fa sorvegliare giorno e notte il \"lago d'Argento\". Un giorno i suoi uomini vedono che il lago \u00e8 ricoperto di canne d'argento e ne tagliano tredici per farne tredici frecce infallibili per Dolasilla.\nDolasilla guerriera.\nDolasilla guida l'esercito dei Fanes lungo una serie di vittorie. In una di queste il re la incorona guerriera. Secondo la versione di Karl Felix Wolff tale evento avvenne sul Plan de Corones, ma si tratta quasi certamente di un fraintendimento da parte dello scrittore del toponimo tedesco di \"Kronplatz,\" che \u00e8 di uso recente, traslitterazione del toponimo ladino che ha tutt'altro significato. Nessuna tradizione antecedente al lavoro di Wolff conferma tale tradizione. Una notte, in sogno, le appare un nemico ucciso, che le predice che la sua fortuna non durer\u00e0 per sempre, a meno che smetta di usare la magia delle frecce. Nonostante la sua paura e le preoccupazioni della madre, il re vuole per\u00f2 che la figlia rimanga al suo fianco nelle battaglie. E nella battaglia successiva, contro i Duranni guidati dall'alleanza nata tra il principe \"Edl de Net\" (\"occhio della notte\" in ladino) e lo stregone \"Spina de Mul\" (\"scheletro d'asino\" in ladino), il sogno prende forme reali: dall'arco di Spina de Mul scocca una freccia magica che ferisce Dolasilla. Ciononostante i Fanes vincono la battaglia. Ma Edl de Net \u00e8 rimasto affascinato dalla bella principessa e decide che il suo destino \u00e8 di rimanere accanto a lei, in vita ed in battaglia. A questo scopo si incammina verso i monti del Latemar, con lo scopo di farsi costruire uno scudo magico per Dolasilla dai nani fabbri che abitano la montagna. I nani costruiscono un enorme scudo che solo lui pu\u00f2 portare, cos\u00ec si assicura di poter entrare nell'esercito dei Fanes.\nDolasilla e Edl de Net.\nEdl de net si reca alla corte del re dei Fanes e chiede di essere arruolato. Il re \u00e8 costretto ad arruolarlo, perch\u00e9 sa che la figlia \u00e8 ormai in pericolo e che solo lui \u00e8 in grado di proteggerla. Edl de Net diventa cos\u00ec la guardia del corpo in battaglia di Dolasilla. Dopo un'altra serie di vittorie, Edl de Net chiede la mano di Dolasilla, cosa che colpisce profondamente il re. Ci\u00f2 gli fa tornare in mente le parole dei nani di Canazei: \"Dolasilla avr\u00e0 successo in battaglia solo fino a quando non si sposer\u00e0.\" Ma incurante del pericolo acconsente alle nozze, pretendendo per\u00f2 che Dolasilla continui a combattere. Mentre Dolasilla e Edl de Net coronano il loro sogno d'amore, il re tesse trame segrete con i popoli vicini. Dopo aver fatto combattere il suo popolo in cos\u00ec tante e sanguinose battaglie, alla fine il re decide di venderlo: raduna segretamente i popoli nemici (i Caj\u00fctes, i Cadubrenes, i Lastojeres, i Peleghetes, i Latrones) e gli promette che Dolasilla non apparir\u00e0 in battaglia. Per ottenere ci\u00f2 caccia semplicemente Edl de Net dal regno, sperando che Dolasilla si metta alla sua ricerca.\nE lui intanto va a nascondersi sul Lagazuoi, per vedere la sua gente morire a causa del re traditore. Dolasilla intanto vaga per i prati dell'Armentarola alla ricerca di Edl de Net, viene circondata da tredici bambini brutti e sporchi, che le chiedono di regalare loro qualcosa. Dolasilla, impaurita, regala ai bambini, in realt\u00e0 demoni mandati da Spina de Mul, le tredici frecce fatate. La corazza di pelliccia d'ermellino muta improvvisamente colore e diventa rossa come il tramonto sulle Dolomiti, presagio di morte.\nCiononostante Dolasilla decide di guidare il suo popolo in quest'ultima battaglia, senza la protezione della corazza dei nani, senza la potenza delle frecce e senza l'aiuto di Edl de Net. Sui prati del Pralongi\u00e0 (lungo prato) infuria l'ultima battaglia per i Fanes. Tredici arcieri Caj\u00fctes sono equipaggiati con le frecce magiche ottenute con l'inganno da Spina de Mul. Come sempre, le frecce non mancano il loro bersaglio e trafiggono Dolasilla che cade a terra e, poco prima di morire, invoca Edl de Net. Con Dolasilla, muoiono le speranze di vittoria dei Fanes, che vengono sconfitti. Al re traditore non va meglio, perch\u00e9 l'alleanza con cui \u00e8 in combutta lo ritiene anch'essa un traditore. Infatti Dolasilla aveva combattuto, tradendo cos\u00ec il patto. Il re, sbeffeggiato dai suoi alleati e consapevole di aver mandato alla morte il suo popolo e la sua famiglia, capisce di essere un \"falso re\" e si trasforma in pietra, come i traditori e i falsi. Ancora oggi lo si pu\u00f2 vedere, sotto il Lagazuoi, al Falzarego (fauza rego = falso re).\nDolasilla oggi.\nLa figura di Dolasilla \u00e8 oggi molto presente nella cultura ladina. Infatti diversi alberghi e case dei vari paesi delle valli ladine portano questo nome."}
{"id": "562459", "revid": "25884", "url": "https://it.wikipedia.org/wiki?curid=562459", "title": "Suriettivo", "text": ""}
{"id": "562462", "revid": "25884", "url": "https://it.wikipedia.org/wiki?curid=562462", "title": "Biiettivo", "text": ""}
{"id": "562463", "revid": "1573940", "url": "https://it.wikipedia.org/wiki?curid=562463", "title": "Helix pomatia", "text": "Helix pomatia () \u00e8 un mollusco gasteropode terrestre della famiglia Helicidae, chiamato comunemente \"chiocciola\", \"chiocciola borgognona\", e \"lumaca\".\nBiologia.\nIn estate depone circa 100 uova delle dimensioni approssimative di un chicco di mais e, come di sua abitudine, lo fa molto lentamente.\nVa in letargo nei primi giorni dell'autunno e ne riesce in primavera. Durante questo lungo periodo si ritira e chiude la conchiglia con un tappo calcareo.\nIl sistema visivo delle chiocciole Stylommatophora, a cui Helix pomatia appartiene, consiste in due occhi con lenti fisse posti sui tentacoli, quindi una chiocciola pu\u00f2 migliorare la messa a fuoco dell'immagine solo muovendo i tentacoli.\n\"Helix pomatia\" inoltre aiuta a tenere sotto controllo l'eccesso di lumache senza guscio poich\u00e9 ne mangia le uova.\nUsi.\nDella \"Helix pomatia\" si utilizza la bava in preparati cosmetici o pomate lenitive.\nLa bava contiene una sostanza con propriet\u00e0 antibatteriche, l'elicina. Lo sciroppo contenente bava di lumaca \u00e8 stato usato in passato anche come antitussivo."}
{"id": "562465", "revid": "399", "url": "https://it.wikipedia.org/wiki?curid=562465", "title": "Mauro Macario", "text": "Opere.\nNato dall'unione fra Erminio Macario e Giulia Dardanelli, dopo aver frequentato la Scuola d'arte drammatica del Piccolo Teatro di Milano nel biennio 1963-1964 (tra i maestri Ruggero Jacobbi) e poi al termine di un apprendistato come aiuto regista con Bruno Corbucci (10 film) si \u00e8 avviato alla regia cinematografica, a quella teatrale, e infine a quella televisiva curando per la Rai e per Canale 5 programmi di carattere musicale. Dal 1990 si dedica alla scrittura poetica, alla saggistica, e alla narrativa. .\nLa poesia e la musica.\nCome poeta tiene dei reading in numerose rassegne nazionali ed europee (Parigi, Lione, Grigny, S\u00e8te, Chambery, Toledo), in particolare al Festival Internazionale di Poesia di Genova e al Festival internazionale della Poesia Voix Vives, a S\u00e8te nel 2014, e a Toledo nel 2019. Dal 2003 collabora con Gianluigi Cavaliere leader di \"Chantango\", ensemble musicale italiano. Approfondisce il binomio poesia/musica. Per vent'anni ha interpretato poesie e monologhi del suo Maestro L\u00e9o Ferr\u00e9 al Festival di San Benedetto del Tronto, a lui dedicato."}
{"id": "562467", "revid": "38120", "url": "https://it.wikipedia.org/wiki?curid=562467", "title": "Memoirs of a Geisha", "text": ""}
{"id": "562468", "revid": "125872164", "url": "https://it.wikipedia.org/wiki?curid=562468", "title": "Chiocciola", "text": "Chiocciola \u00e8 un termine di uso comune che pu\u00f2 riferirsi a varie specie di molluschi gasteropodi appartenenti all'ordine Stylommatophora, tutte caratterizzate dalla presenza di una conchiglia. Il termine viene talora impropriamente considerato come sinonimo di lumaca, termine che andrebbe utilizzato solo per i gasteropodi sprovvisti di conchiglia.\nLa specie mediterranea pi\u00f9 comune \u00e8 \"Cornu aspersum\". \nUn primato per questi gasteropodi \u00e8 detenuto da \"Achatina achatina\", una specie molto grande che raggiunge i 20\u00a0cm di lunghezza.\nDescrizione.\nLa conchiglia delle chiocciole oltre a proteggere le stesse, riduce anche la perdita di acqua che avviene attraverso l'evaporazione. La conchiglia si forma con una sostanza detta conchiolina che l'animale stesso produce. La parte del corpo che striscia sul terreno e permette i movimenti e le ritirate grazie ad un forte muscolo, si chiama piede. Sul capo ha quattro appendici retrattili, dette comunemente \"antenne\" o \"corna\": due di esse portano gli occhi e due sono organi di senso tattili. L'apparato buccale contiene un organo detto radula munito di tanti denti microscopici con cui l'animale grattugia il cibo prima di ingoiarlo. .\nBiologia.\nLa chiocciola \u00e8 un animale assai cauto e timido in quanto si ritira appena molestato. Quando vengono anche solo sfiorate le antenne, queste si ritraggono istantaneamente. Si trascina sul piede ed usa una bava argentea come lubrificante per evitare di ferirsi.\nLe secrezioni della chiocciola servono anche a formare l'epifragma nel momento in cui l'animale si ritira nel suo guscio. \n\u00c8 molto nota la sua lentezza nei movimenti (record di velocit\u00e0 0,0062 mph, corrispondenti a 0,0099\u00a0km/h o 16,5\u00a0cm/min). \nLe chiocciole sono organismi ermafroditi insufficienti, ovvero possiedono sia l'apparato riproduttore maschile che quello femminile ma non sono in grado di autofecondarsi: per la riproduzione necessitano dell'intervento di un consimile. Quindi i due individui durante l'accoppiamento fecondano e rimangono fecondati contemporaneamente. Alcune chiocciole, per deporre le uova, scavano nella terra. Le uova deposte, bianche e numerose, sono molto pi\u00f9 grandi dell'orifizio da cui escono, e sono grosse come il mais o i piselli. Inoltre, tra una deposizione e l'altra pu\u00f2 trascorrere pi\u00f9 di mezz'ora, motivo per cui la chiocciola rimane nello stesso luogo a deporre anche giornate intere.\nAlcune specie.\nDi seguito sono elencate alcune delle specie conosciute sotto questo epiteto.\nAllevamento.\nAlcune specie allevate per uso alimentare sono:"}
{"id": "562473", "revid": "406204", "url": "https://it.wikipedia.org/wiki?curid=562473", "title": "Karachi", "text": "Karachi (in urdu: \u0643\u0631\u0627\u0686\u0649; in sindhi: \u06aa\u0631\u0627\u0686\u064a/\u0915\u0930\u093e\u091a\u0940; in bengali:\u0995\u09b0\u09be\u099a\u09bf, in italiano anche Caraci) \u00e8 la citt\u00e0 pi\u00f9 popolosa del Pakistan, la capitale della provincia del Sindh, situata lungo la costa orientale del Mar Arabico, nel sud-est del paese: i suoi 14.910.352 abitanti e il suo agglomerato urbano di 24 milioni di abitanti ne fanno infatti l'ottava citt\u00e0 pi\u00f9 popolata al mondo e la pi\u00f9 popolosa del mondo islamico. Fulcro del settore industriale e finanziario del paese, ospita industrie tessili, automobilistiche e della seta, e una universit\u00e0 frequentata da 80.000 studenti che \u00e8 una delle pi\u00f9 grandi del mondo islamico.\nConosciuta anche come la \"citt\u00e0 delle luci\" (\u0631\u0648\u0634\u0646\u064a\u0646 \u062c\u0648 \u0634\u0647\u0631) per la vivace vita notturna tra anni '60 e '70, \u00e8 stata al centro di un conflitto etnico-politico negli anni '80, a causa dell'arrivo di armi provenienti dalla guerra russo-afghana; negli anni \u00e8 diventata poi tristemente nota per i suoi alti tassi di criminalit\u00e0, anche se, tuttavia, il tasso di omicidi nel 2015 \u00e8 diminuito del 75% rispetto al 2013, mentre i sequestri sono diminuiti del 90%.\nEtimologia.\nKarachi \u00e8 stata fondata nel 1729 come insediamento di Kolachi. Si dice che il nuovo insediamento sia stato nominato in onore di Mai Kolachi, il cui figlio ha detto di aver ucciso un coccodrillo che mangiava uomini nel villaggio dopo che i suoi fratelli maggiori erano gi\u00e0 stati uccisi.\nGeografia fisica.\nLa citt\u00e0 \u00e8 posta sulla costa del Pakistan a nord-ovest del delta dell'Indo e si affaccia sul Mar Arabico. L'area \u00e8 prevalentemente pianeggiante con sparse catene rocciose e presenta modeste colline e paludi costiere al limite occidentale e orientale dell'area metropolitana. All'interno della citt\u00e0 di Karachi ci sono due piccole catene: i \"Colli di Khasa\" e le \"Colline di Mulri\".\nI fiumi \"Malir\" e \"Lyari\" scorrono nell'area urbana di Karachi. Il porto \u00e8 costituito da una baia naturale protetta dal mare aperto dalle isole di \"Manora\" e \"Kemari\" e dagli scogli di \"Oyster Rocks\".\nStoria.\nAlcuni ricercatori dell'Universit\u00e0 di Karachi, attraverso dei ritrovamenti archeologici, hanno presupposto che i primi abitanti della citt\u00e0 fossero stati cacciatori e contadini. Gli antichi Greci conoscevano probabilmente questa citt\u00e0 e si presume che qui si fosse accampato Alessandro Magno. Nel 711 Muhammad bin Qasim ha conquistato la Sindh e la Valle dell'Indo. \nNel 1729 fu fondato come villaggio fortificato sotto il nome di Kolachi. Nel 1772 il villaggio di \"Kolachi-jo-Goth\" fu scelto per divenire un porto per commerciare con Mascate e l'isola di Bahrein. Negli anni seguenti venne edificato un forte munito di cannoni e con due porte. Nel 1795 la citt\u00e0 pass\u00f2 dal dominio del \"Khan di Kalat\" a quello di \"Sindh\". La citt\u00e0 crebbe grazie al porto e fu conquistata dagli inglesi il 3 febbraio 1839. Tre anni dopo venne annessa all'India britannica. Il porto prosper\u00f2 ulteriormente durante il dominio britannico e assunse un carattere architettonico coloniale. \nNel 1876 vi nacque Mohammad Ali Jinnah, il futuro fondatore del Pakistan, che qui \u00e8 sepolto in un grandioso mausoleo. Negli anni ottanta del XIX secolo la citt\u00e0 fu collegata tramite una linea ferroviaria con l'India e nel 1936 divenne la capitale della nuova provincia di Sindh. Alla data dell'indipendenza nel 1947, Karachi, che contava 400.000 abitanti, divenne la capitale del Pakistan; sebbene in seguito la capitale sia stata spostata, nel 1958, a Rawalpindi e nel 1967 ad Islamabad, Karachi \u00e8 rimasta la capitale economica del Pakistan.\nSociet\u00e0.\nKarachi \u00e8 una delle citt\u00e0 pi\u00f9 grandi al mondo. La popolazione attuale \u00e8 stimata a 24 milioni di abitanti. Grazie all'immigrazione dalle aree rurali la popolazione aumenta di circa il 5% l'anno. La citt\u00e0 ha una popolazione multietnica che parla a maggioranza l'urdu ed \u00e8 costituita principalmente da muhajir (musulmani di lingua urdu) che emigrarono in Pakistan da varie parti del sub-continente indiano alla data dell'indipendenza e della separazione tra India e Pakistan. Ai rifugiati musulmani provenienti dall'India furono concesse le propriet\u00e0 degli ind\u00f9, sikh e di altri gruppi linguistici e religiosi che emigravano in direzione inversa.\nOltre alla popolazione di lingua urdu, Karachi ha significative minoranze sindhi, beluci, punjabi, pashtun, gujarati, kashmiri, seraiki e pi\u00f9 di un milione di profughi afgani. Vi sono poi minoranze nell'ordine di centinaia di migliaia di bengalesi, arabi, iraniani, e rifugiati musulmani arakani (provenienti dallo stato di Rakhine in Myanmar), oltre a immigrati africani. Gruppi minori sono costituiti da parsi, in gran parte emigrati in Occidente, e da cristiani di Goa. Molti dei rifugiati vivono in baraccopoli ai margini della citt\u00e0.\nStando al censimento del 1998 i gruppi linguistici di Karachi sono cos\u00ec ripartiti: urdu 48,52%; punjabi 13,94%; sindhi 7,22%; pashtun 11,42%; beluci 4,34%; seraiki 2,11%; e un 12,4 ripartito tra gujarati, ismailiti (da\u02bewudi bohra), memon, ghanchi, brahui, makrani, khowar, burushaski, arabi, persiani e bengalesi. Pi\u00f9 del 95% della popolazione professa la religione islamica.\nCriminalit\u00e0.\nNel 2002 Karachi \u00e8 diventata la citt\u00e0 pakistana con il pi\u00f9 alto tasso di omicidi, in quell'anno sono stati denunciati 555 omicidi. A causa di conflitti etnici e religiosi, sono presenti ancora oggi scontri tra Muhajir, Pashtun e Beluci e tra Sunniti e Sciiti. Karachi \u00e8 stata anche la base di vari gruppi estremisti alleati ad Al-Qaida e nell'aprile 2003 sono stati arrestati molti terroristi in possesso di 600 kg di esplosivo.\nLa citt\u00e0 ha diversi problemi di corruzione e la burocrazia, vi \u00e8 un mercato nero per l'acqua potabile che coinvolge diversi funzionari governativi e membri della polizia.\nUn esponente del Movimento Nazionale Unito ha detto: \u00abOggi, Karachi \u00e8 come Chicago ai tempi di Al Capone\u00bb.\nEconomia.\nKarachi \u00e8 la capitale economica e finanziaria del Pakistan. Molte delle maggiori banche e istituzioni finanziarie del paese hanno sede qui, in particolare nella \"I.I Chundrigar Road\", soprannominata la \"Wall Street del Pakistan\". La borsa pi\u00f9 importante del paese, la \"Karachi Stock Exchange\", ha sede in citt\u00e0 accanto alle sedi delle multinazionali estere operanti nel paese. Recentemente le tecnologie dell'informazione e della comunicazione e i call center di societ\u00e0 estere hanno avuto un notevole sviluppo.\nLa citt\u00e0 ospita le maggiori stazioni televisive e radiofoniche del paese.\nKarachi ha un variegato settore industriale che comprende il settore tessile, farmaceutico, siderurgico e meccanico. Tra le industrie meccaniche presenti a Karachi hanno un ruolo primario la Toyota e la Suzuki, seguite dalla Millat Tractors, dall'Adam Motors e dalla HinoPak Buses and Trucks.\nIl costruttore tedesco BMW nel 2007 ha inaugurato il proprio stabilimento che produrr\u00e0 le vetture Serie 3 e Serie 5.\nAccanto al settore industriale tradizionale \u00e8 diffuso un settore manifatturiero informale, spesso eseguito a domicilio.\nAltro settore economico importante \u00e8 quello portuale incentrato sul porto di Karachi e su quello di Port Qasim.\nIl Quaid-e-Azam International Airport \u00e8 il pi\u00f9 grande aeroporto del Pakistan.\nAmministrazione.\nGemellaggi.\nKarachi \u00e8 gemellata con le seguenti citt\u00e0:"}
{"id": "562482", "revid": "108147024", "url": "https://it.wikipedia.org/wiki?curid=562482", "title": "De-Loused in the Comatorium", "text": "De-Loused in the Comatorium \u00e8 il primo album dei The Mars Volta pubblicato il 24 giugno del 2003. \u00c8 basato su un racconto breve scritto dal cantante Cedric Bixler-Zavala che racconta la storia di un uomo (Cerpin Taxt) che nel tentativo di commettere suicidio usando morfina e veleno per topi entra in un coma profondo dove sperimenta visioni della psiche umana. Risvegliatosi, il vero mondo non lo appaga pi\u00f9 e si getta definitivamente nelle braccia della morte. il racconto \u00e8 ispirato dalla morte di un artista di El Paso, Julio Venegas, amico del cantante.\nLe due versioni della copertina sono state realizzate da Storm Thorgerson.\nNel giugno del 2015 la rivista \"Rolling Stone\" ha collocato l'album alla venticinquesima posizione dei 50 migliori album progressive di tutti i tempi."}
{"id": "562484", "revid": "52953", "url": "https://it.wikipedia.org/wiki?curid=562484", "title": "Scandalo", "text": "Uno scandalo \u00e8 un'azione che causa turbamento della sensibilit\u00e0 morale, inclusi comportamenti illegali, abusi politici ed episodi di corruzione di grande risonanza dal punto di vista sociale.\nIl termine deriva dal greco \"\u03c3\u03ba\u03ac\u03bd\u03b4\u03b1\u03bb\u03bf\u03bd\" (\"sk\u00e0ndalon\"), che significa \"ostacolo\", \"inciampo\", il cui significato rinvia ad azioni o discorsi che danno cattivo esempio. Nell'accezione corrente, uno scandalo \u00e8 l'effetto di un'azione che, una volta divenuta di pubblico dominio, causa un turbamento della sensibilit\u00e0 morale pubblica, prevalentemente in materia di sesso, denaro ed esercizio del potere. Il turbamento deriva in genere, pi\u00f9 che dall'infrazione di singole norme, dal fatto che le azioni considerate \"scandalose\" sono caratterizzate da una commistione impropria delle categorie citate, che tale commistione \u00e8 stata resa pubblica e/o che le azioni \"scandalose\" hanno come protagonisti personaggi pubblici. I motivi di scandalo variano quindi in funzione delle epoche, delle culture e delle classi sociali in cui tali comportamenti vengono messi in atto e resi noti.\nStoria.\nEpoca antica.\nL'espressione pietra dello scandalo deriva dall'uso romano per il quale il debitore fallito sedeva su una pietra e da quella scomoda posizione dichiarava \"Cedo bona\" - cio\u00e8, rinuncio a tutti i miei beni - e a quel punto non poteva pi\u00f9 essere perseguito. La persistenza dell'uso \u00e8 testimoniata nella pietra dello scandalo ancora esistente nella Loggia del Porcellino a Firenze.\nEpoca moderna.\nEssendo la notizia pubblica di un fatto il motore principale dello scandalo, nella societ\u00e0 moderna essi vengono frequentemente amplificati - e spesso costruiti - dai media, che promuovono a scandalo (cio\u00e8 a questione etica di interesse generale) pettegolezzi sulla sfera privata (familiare, affettiva, sessuale) di persone note. Gli ambiti in cui possono avvenire gli scandali sono i pi\u00f9 vari, in ambito politico-finanziario possono riguardare episodi di corruzione e abuso di potere; in ambito privato possono riguardare l'infedelt\u00e0 coniugale, la sessualit\u00e0 delle persone coinvolte, l'abuso fisico a danni di soggetti deboli (es. la pedofilia); in ambito sportivo \u00e8 spesso motivo di scandalo una condotta sleale (ad esempio, casi di corruzione e doping). Concernendo azioni \"discutibili\", molto spesso gli scandali hanno conseguenze politiche e giudiziarie. Ancor pi\u00f9 spesso vengono strumentalizzati a scopo politico o economico."}
{"id": "562486", "revid": "2178", "url": "https://it.wikipedia.org/wiki?curid=562486", "title": "Cape Enniberg", "text": ""}
{"id": "562492", "revid": "327773", "url": "https://it.wikipedia.org/wiki?curid=562492", "title": "Capo Enniberg", "text": "Capo Enniberg (\"Kap Enniberg\" in danese, \"Cape Enniberg\" in inglese) \u00e8 un promontorio dell'isola di Vi\u00f0oy, nell'arcipelago delle Isole F\u00e6r \u00d8er, che appartengono amministrativamente alla Danimarca.\nIl capo detiene alcuni record: innanzitutto di posizione, dato che \u00e8 il punto pi\u00f9 settentrionale dell'isola di cui fa parte e, dato che Vi\u00f0oy \u00e8 la pi\u00f9 settentrionale tra le altre, di tutte le isole F\u00e6r \u00d8er. Inoltre, cadendo improvvisamente in mare sul lato nord da 756\u00a0m d'altezza, forma le scogliere marine pi\u00f9 alte d'Europa, oltre che la scogliera verticale pi\u00f9 alta del mondo."}
{"id": "562495", "revid": "287204", "url": "https://it.wikipedia.org/wiki?curid=562495", "title": "Associazione Sportiva Roma 1931-1932", "text": "Questa voce raccoglie le informazioni riguardanti l'Associazione Sportiva Roma nelle competizioni ufficiali della stagione 1931-1932.\nStagione.\nDurante questa stagione la Roma partecipa per la prima volta in una competizione europea: la Coppa dell'Europa Centrale, dove viene eliminata al secondo turno per mano del , il quale si aggiudicher\u00e0 poi la competizione. In campionato nonostante il terzo posto, la squadra non brilla come nell'annata precedente, penalizzata da dubbie decisioni arbitrali sfavorevoli alla squadra e da alcuni problemi societari dovuti alle improvvise dimissioni dell'allenatore Herbert Burgess che non andava pi\u00f9 d'accordo con la dirigenza, sostituito dalla decima giornata dall'ungherese J\u00e1nos Baar.\nMaglie e sponsor.\nLa divisa primaria della Roma \u00e8 costituita da maglia rossa con collo a V giallo e bordo manica giallo, pantaloncini bianchi e calzettoni neri con banda giallorossa orizzontale; la seconda divisa presenta una maglia bianca, pantaloncini e calzettoni neri, questi con una banda giallorossa orizzontale. I portieri hanno due divise: la prima costituita da maglia con body bianco, colletto a polo giallo e maniche nere, la seconda grigia con colletto a polo; calzettoni e calzoncini sono gli stessi della \"away\".\nOrganigramma societario.\nDi seguito l'organigramma societario.\nRosa.\nDi seguito la rosa.\nCalciomercato.\nDi seguito il calciomercato.\nStatistiche.\nStatistiche di squadra.\nDi seguito le statistiche di squadra.\nStatistiche dei giocatori.\nDesunte dalle edizioni cartacee dei giornali dell'epoca."}
{"id": "562496", "revid": "4350597", "url": "https://it.wikipedia.org/wiki?curid=562496", "title": "Editto di costantino", "text": ""}
{"id": "562497", "revid": "729019", "url": "https://it.wikipedia.org/wiki?curid=562497", "title": "Tommy Dreamer", "text": "\u00c8 principalmente conosciuto per la sua carriera nella Extreme Championship Wrestling e nella World Wrestling Entertainment. In WWE ha detenuto una volta l'ECW Championship e quattordici volte l'Hardcore Championship.\nNel 2012 ha fondato la propria federazione, la House of Hardcore.\nCarriera.\nGli inizi.\nLaughlin fu allenato da Johnny Rodz. Il suo primo \"stint\" nel business lo ebbe quando lavor\u00f2 nella International World Class Championship Wrestling con il nome di T. D. Madison. Nel Mentre egli e suo fratello sullo schermo, G. Q., detennero i IWCCW Tag Team Championship per tre volte nel 1991.\nCambi\u00f2 il suo nome in Tommy Dreamer nel 1992 quando era sotto contratto con la Century Wrestling Alliance, dove detenne il CWA Heavyweight Championship in una occasione.\nEastern/Extreme Championship Wrestling (1993-2001).\nNel 1993, pass\u00f2 all'Eastern Championship Wrestling prima che quest'ultima cambiasse nome in Extreme Championship Wrestling. Al suo debutto interpret\u00f2 la gimmick di un personaggio omosesuale. Questa gimmick lo port\u00f2 ad essere parecchio fischiato dai tifosi, soprattutto quando divenne il primo wrestler della storia a uscire dallo schienamento messo a segno dopo un \"Superfly Splash\" di \"Superfly\" Jimmy Snuka.\nDopo che Michael Fay venne preso a colpi di shinai a Singapore, il proprietario della ECW, Paul Heyman, decise di prendere la palla al balzo e sanc\u00ec un Singapore Cane match fra Dreamer e The Sandman con il perdente che avrebbe dovuto ricevere 10 colpi dall'avversario con lo stesso oggetto; Dreamer perse l'incontro e sub\u00ec quanto detto, chiedendo a Sandman di colpirlo ancora causando cos\u00ec una reazione positiva nei suoi confronti da parte dei fan. Avvenne cos\u00ec, man mano, il suo cambio di personaggio che pass\u00f2 dalla gimmick dell'omosessuale a quella di un vero e proprio estremo. In un altro incontro, Dreamer (kayfabe) accec\u00f2 accidentalmente The Sandman, prima infilandogli una sigaretta accesa negli occhi, e poi colpendolo con il Singapore cane. Poco tempo dopo, Dreamer, inizi\u00f2 ad aiutare Sandman. Confess\u00f2 che era stato semplicemente un incidente, dato che non aveva intenzione di far nulla di male. La faida con Sandman fin\u00ec con quest'ultimo che decise di annunciare il suo ritiro in uno show ECW, solo per attaccare Dreamer e rivelare che non era mai stato realmente accecato.\nDopo la faida con Sandman, Dreamer inizi\u00f2 un'altra acerrima rivalit\u00e0 con Raven nell'aprile del 1995 . I due erano ritratti come amici d'infanzia che hanno dovuto affrontare strade differenti per tutta la loro vita. Nelle sue entrate in ECW, Raven era accompagnato da Beulah McGillicutty, la quale dopo la grande battaglia tra Raven (assieme alla sua Raven's Nest) e Dreamer (il quale dopo una lunga serie di sconfitte riuscir\u00e0 a battere l'acerrimo nemico in un \"Loser Leaves Town\"), si unir\u00e0 a quest'ultimo facendogli da valletta.\nSempre nel 1996, durante il Feud con Raven, Dreamer fu coinvolto in un'altra rivalit\u00e0 con \"Prime Time\" Brian Lee, il quale faceva da guardia del corpo a Raven. I due hanno avuto diversi scontri che si sono conclusi con Tommy schiantato su un tavolo dopo una Chokeslam. Durante altre risse, i due rivali sono spesso finiti fuori dall'arena dandosele di santa ragione sia in strada che nel bel mezzo del traffico. La rivalit\u00e0 culmin\u00f2 in uno Scaffold Match nell'ottobre 1996 all'evento High Incident, dove Dreamer fece capitolare l'avversario da una passerella posta ad un'altezza di circa venti piedi sopra il ring il quale era colmo di pile di tavoli.\nDopo che Raven pass\u00f2 alla World Championship Wrestling, Dreamer inizi\u00f2 una rivalit\u00e0 con il commentatore della World Wrestling Federation Jerry \"The King\" Lawler. Il Feud fu simbolico con Dreamer in rappresentanza della \"new school\" dell'Extreme Championship Wrestling con uno stile e una concezione di wrestling del tutto originale al contrario di Lawler (con James E. Cornette), che rappresentando la World Wrestling Federation e di conseguenza la pi\u00f9 importante associazione di wrestling statunitense, aveva una concezione di wrestling \"old school\" ovvero stile classico, vecchia maniera.\nNel 1998, Dreamer ebbe un breve feud con i Dudley Boyz (al tempo Buh Buh Ray e D-Von), durante il quale ruppero il collo di Beulah (kayfabe). Nel '99, nella loro ultima notte nella compagnia di Filadelfia, citarono quest'incidente per far s\u00ec che Dreamer accettasse una sfida per gli ECW Tag Team Championship che vinse in serata assieme ad un partner del tutto inaspettato: Raven, che all'ultimo istante sal\u00ec sul ring ed effettu\u00f2 il pin vincente. Fecero coppia per un po' prima di perdere i titolo contro gli Impact Players, facendo s\u00ec che Raven scelse Mike Awesome come nuovo compagno di coppia.Inoltre, Tommy divent\u00f2 ECW World Heavyweight Champion a CyberSlam 2000 battendo Tazz, per poi perdere la corona dopo appena 18 minuti e in modo controverso in favore di Justin Credible.\nDreamer rimase in ECW fino all'anno della chiusura nel 2001, dove nell'ultimo PPV ECW Guilty as Charged sconfisse C.W. Anderson in un I Quit Match e, nell'ultimo show, fece coppia con Danny Doring vincendo su Julio Dinero &amp; EZ Money.\nWorld Wrestling Federation/Entertainment (2001-2010).\nVarie faide.\nCon la chiusura della ECW nel 2001, Laughlin segu\u00ec il proprietario della federazione Paul Heyman nella World Wrestling Entertainment dove continu\u00f2 a lottare come Tommy Dreamer. Vinse pi\u00f9 volte l'Hardcore Championship e diede vita ad un nuovo feud con Raven, schienandolo di nuovo in una puntata di RAW il 24 giugno 2002.\nLaughlin venne convinto ad abbandonare il ring per dedicarsi all'allenamento dei giovani talenti della federazione, diventando inoltre membro del booking team della stessa. Tuttavia gli fu concesso di combattere nel panorama delle federazioni indipendenti.\nNel 2005 la World Wrestling Entertainment, che aveva nel frattempo acquisito i diritti di copyright sul marchio ECW, decise di organizzare un evento in pay-per-view in onore della defunta federazione di Filadelfia. In qualit\u00e0 di icona della ECW Dreamer partecip\u00f2 ad un tag team match, con the Sandman, contro i Dudley Boyz; l'incontro termin\u00f2 con la vittoria di questi ultimi, condita da una powerbomb subita da Dreamer su un tavolo infuocato.\nRinascita dell'ECW.\nL'anno successivo, Laughlin ricopr\u00ec un ruolo molto importante nell'organizzazione del medesimo pay-per-view; partecip\u00f2 inoltre, assieme a Terry Funk e a Beulah, ad un match tre contro tre contro Edge, Mick Foley e Lita; i tre ECW uscirono sconfitti dalla contesa.\nIl 9 agosto 2006 venne annunciato che Laughlin non avrebbe pi\u00f9 ricoperto il ruolo di direttore del programma d'allenamento della WWE; l'atleta si dichiar\u00f2 felice del provvedimento perch\u00e9 preferiva essere un wrestler a tempo pieno. Al suo posto, la WWE scelse Mike Bucci.\nNei mesi successivi Dreamer prese parte a faide di poco rilievo. Il 3 dicembre durante il pay-per-view December to Dismember venne sconfitto da Daivari e subito dopo fatto oggetto di una Choke Bomb da parte di The Great Khali sulla grata d'acciaio dello stage. Dreamer si prese la rivincita su Daivari nelle settimane successive, continuando per\u00f2 a subire l'azione di Khali nei post-match.\nNelle settimane a venire Vince McMahon chiam\u00f2 a rapporto, durante uno show settimanale, i membri del roster \"estremo\" che gi\u00e0 erano presenti nella prima ECW, ovvero Rob Van Dam, Sabu, Sandman, lo stesso Dreamer e Balls Mahoney. Si venne cos\u00ec a creare una faida tra il gruppo degli ECW Originals (del quale per\u00f2 non entr\u00f2 a far parte Mahoney) ed il New Breed composto da Elijah Burke, Marcus Cor Von, Kevin Thorn e Matt Striker. Le due stable vennero a contatto spesso durante le puntate settimanali della ECW e Dreamer e compagni ebbero quasi sempre la peggio. La faida trov\u00f2 spazio a WrestleMania 23, alla quale Dreamer partecip\u00f2 per la prima volta in carriera: in un \"8 Man Tag Team Match\" gli Originals ebbero la meglio sulla stable rivale.\nNella puntata ECW successiva a WrestleMania 23 le due stable vennero per l'ennesima volta a contatto, ma stavolta in un \"Eight Man Extreme Rulz Match\" dove la \"vecchia guardia\" della ECW ebbe la peggio. La faida prosegu\u00ec per diverse settimane: nella puntata del 17 aprile (registrata a Milano) \"l'innovatore della violenza\" combatt\u00e9 in coppia con The Sandman affrontando il duo del New Breed formato da Marcus Cor Von e Kevin Thorn: i due \"originali\" ebbero la meglio grazie ad uno schienamento controverso di Dreamer (Thorn aveva alzato una spalla al conto di due). Dopo il feud contro il New Breed e lo sgretolamento degli Originals Dreamer ricopre un ruolo marginale nella ECW facendo da chioccia ai giovani e ricoprendo perlopi\u00f9 il ruolo di Jobber.\nNegli ultimi tempi aveva sfidato il campione ECW Mark Henry a The Great American Bash 2008 in un match valevole per il titolo ma non \u00e8 riuscito a sconfiggerlo. Dopo ebbe un feud con Colin Delaney,che era dapprima suo allievo ma che nell'incontro valevole per il titolo contro Mark Henry gli aveva voltato le spalle, Dreamer ebbe la meglio sul giovane Delaney pi\u00f9 volte. Tommy Dreamer fu il primo avversario di rilievo in WWE di Jack Swagger,i due infatti hanno avuto un feud che ha visto prevalere quest'ultimo in uno Extreme Rules Match.\nECW Champion (2009\u20132010).\nDreamer decise poi di tentare un ultimo assalto all'ECW Championship, infatti dichiar\u00f2 che se non fosse riuscito a vincere il titolo ECW entro la fine del suo contratto si sarebbe ritirato. Nel corso dei mesi che lo separavano dalla fine del contratto Tommy Dreamer perse molti match ma riusc\u00ec alla fine ad ottenere una title shot al titolo per il PPV Extreme Rules, dove in un Hardcore Rules Match sconfisse il campione Christian e Jack Swagger. Dreamer cos\u00ec realizz\u00f2 il suo sogno di diventare per la prima ed unica volta in carriera campione ECW e firm\u00f2 un nuovo contratto con la WWE.\nConserva il titolo anche a The Bash avendo la meglio su Finlay, Mark Henry, Jack Swagger e Christian in uno Scramble Match. Nel PPV successivo, Night of Champions abdica a favore dell'amico Christian che lo batte nella casa della vecchia ECW, Filadelfia. Da l\u00ec in poi Dreamer aiuta Christian nel suo feud contro William Regal e forma un'alleanza con Goldust. Dreamer, nell'ultima edizione dell'ECW del 2009, decide che se avesse perso il match contro Zack Ryder avrebbe lasciato tutto. Dreamer perde e lascia la federazione.\nTotal Nonstop Action Wrestling (2010-2014).\nDreamer debutta nella TNA nel corso di Slammiversary VIII, facendo un'apparizione tra il pubblico e distraendo Brother Ray, permettendo a Jesse Neal di vincere.\nAd Hardcore Justice 2010 viene sconfitto in un match da Raven, dove l'arbitro speciale era Mick Foley.\nA TNA No Surrender 2010 viene sconfitto in un I Quit Match da AJ Styles.In Seguito La ECW Originals ebbe una rivalit\u00e0 con la Fortune Culminata in un Match a Bound For Glory in un Lethal Lockdown Match. Il Match viene vinto dall ECW Originals grazie proprio a Dreamer.Poco dopo ebbe un litigio con il suo amico Rob Van Dam e quindi ci sar\u00e0 un match a Turning Point ma il match viene vinto da RVD.\nA Victory Road 2011 sconfigge Bully Ray in un Hardcore match.\nNella Puntata di Impact del 2/05/11 effettua un turn heel tradendo AJ Styles, stando dalla parte di Bully Ray.\nA Sacrifice 2011 Dreamer riesce a battere AJ Styles grazie soprattutto all'intervento di Bully Ray.\nA giugno 2011 dichiara su Twitter la sua separazione dalla TNA dopo l'house show dell'11 di giugno a Memphis.\nIl lottatore e la TNA non avrebbero trovato un accordo per il rinnovo del contratto, e torna a combattere nel circuito indipendente.\nIl 17 gennaio ha partecipato al di matrimonio tra Brooke Hogan e Bully Ray, come testimone di quest'ultimo, ma \u00e8 stato aggredito da Aces &amp; Eights.\nTommy torna in TNA per fare 2 match contro EC3 e Rhino, ed \u00e8 stato al fianco di Bully Ray nella sua faida contro i Carter. Partecipa al Pay Per View TNA Bound for Glory 2014 dove, facendo coppia con Abyss, viene sconfitto in un Hardcore Tag Team Match dai membri del Team 3D, i quali inoltre, erano stati introdotti dallo stesso Dreamer nella Hall Of Fame della TNA la sera precedente al Pay Per View. Successivamente, si unisce a Devon Dudley nella sua faida contro i britannici Bram e Magnus.\nHouse of Hardcore (2012-presente).\nIl 6 ottobre 2012, Dreamer ha fondato una propria federazione, la House of Hardcore.\nRitorno in WWE (2012; 2015).\nTommy torna a sorpresa durante la puntata del 17 dicembre, per combattere un tag team match al fianco di The Miz e Alberto Del Rio, sconfiggendo i 3MB. Poco dopo nel backstage, viene assalito dallo Shield, viene anche soccorso da Ricardo Rodriguez ma anch'egli viene malmenato. Il 16 maggio 2015, ha combattuto a sorpresa un match a NXT, dove ha perso contro Baron Corbin.\nIl 30 novembre \u00e8 tornato nel main roster, aiutando i Dudley Boyz (Bubba Ray Dudley e D-Von Dudley) nella faida contro la Wyatt Family (Bray Wyatt, Braun Strowman e Erick Rowan e Luke Harper); il match a tre tra i Dudleyz e Dreamer contro Strowman, Rowan e Harper si \u00e8 concluso con la squalifica di questi ultimi. Il 7 dicembre a \"Raw\" Dreamer viene pesantemente sconfitto da Braun Strowman. Con i Dudleyz e il rientrante Rhyno ha riformato il Team ECW e ha affrontato nuovamente la Wyatt Family, prima a del 13 dicembre in un 8-Man Tag Team Elimination Tables match e poi nella puntata di \"Raw\" del giorno dopo, in un Extreme Rules Match, e in entrambe le occasioni il suo team \u00e8 stato duramente sconfitto. Il 21 dicembre Dreamer e i Dudleyz, affiancati stavolta da Kane, sono stati ancora sconfitti dalla Wyatt Family in un 8-Man Tag Team match. Successivamente Dreamer e i Dudleyz hanno affrontato nuovamente la Family, questa volta affiancati da Ryback, ma anche in quest'occasione sono stati sconfitti.\nVita privata.\nIl 12 ottobre 2002 spos\u00f2 la collega Trisa Hayes, nota come Beulah Mcgillicutty, al Lake Isle Country Club a Eastchester, New York. La coppia ha due gemelle, Brianna e Kimberly."}
{"id": "562505", "revid": "124486978", "url": "https://it.wikipedia.org/wiki?curid=562505", "title": "Paul Krugman", "text": "Attualmente professore di Economia presso l'Universit\u00e0 della Citt\u00e0 di New York (CUNY), ha vinto il Premio Nobel per l'economia 2008 per la sua analisi degli andamenti commerciali e del posizionamento dell'attivit\u00e0 economica in materia di geografia economica. Autore di numerosi volumi, dal 2000 collabora con il \"New York Times\" scrivendo editoriali d'opinione bisettimanali.\n\u00c8 famoso nel mondo accademico per i suoi studi riguardanti la teoria del commercio, lavori nei quali espone modelli presentando i vantaggi che le economie dei paesi potrebbero derivare dall'imposizione di barriere protezionistiche, e per i suoi libri di testo sulle crisi valutarie e sull'economia internazionale, in particolare sull'analisi degli effetti reali delle fluttuazioni dei tassi di cambio. \u00c8 stato critico della New Economy degli anni novanta del XX secolo, dei regimi di cambio fisso dei paesi sud-est asiatici e della Thailandia prima della crisi del 1997, delle politiche attuate dai governi per difendere i cambi fissi sui quali specularono fondi speculativi (quali Long Term Capital Management) prima della crisi finanziaria russa del 1998.\nLa filosofia economica di Krugman pu\u00f2 essere descritta come neo-keynesiana. Proprio lui ha tentato di rendere accessibile questo filone degli studi economici in testi divulgativi come \"\"Peddling Prosperity\" (uscito in Italia col titolo \"L'incanto del benessere\"\"), nel quale critica le politiche dei Repubblicani nei tardi anni ottanta e nella prima met\u00e0 degli anni novanta. \u00c8 stato, inoltre, apertamente critico verso la\npolitica interna ed estera dell'amministrazione di George W. Bush. \u00c8 membro del Gruppo dei Trenta dal 1988, che riunisce economisti noti a livello internazionale.\nBiografia.\nPaul Krugman, \u00e8 nato in una famiglia ebrea, figlio di Anita e David Krugman (1924\u20132013). Nel 1922 i suoi nonni immigrarono negli Stati uniti da Brest in Bielorussia, al tempo parte della Polonia. Nasce ad Albany, New York, e cresce a Merrick, villaggio della contea di Nassau. Si specializz\u00f2 in economia (sebbene, inizialmente, fosse maggiormente interessato alla storia) come \"undergraduate\" (vedi Sistema scolastico statunitense) all'Universit\u00e0 Yale. Ottenne un dottorato (Ph.D.) al MIT nel 1977 e insegn\u00f2 alla Yale (tra il 1977 e il 1979 quale \"assistant professor\"), al MIT (prima come \"assistant professor\" e poi, dal 1983, come \"professor\"), all'Universit\u00e0 di Berkeley, alla \"London School of Economics\" e all'Universit\u00e0 di Stanford, prima di giungere all'Universit\u00e0 di Princeton nel 2000. Lavor\u00f2 per un anno (tra il 1982 e il 1983) nel Consiglio dei consulenti economici (Council of Economic Advisers) della Casa Bianca, sotto l'amministrazione Reagan. Nel 1991 ottenne il prestigioso riconoscimento denominato \"John Bates Clark Medal\" dall'Associazione americana (American Economic Association) per l'economia.\nQuando Bill Clinton entr\u00f2 in carica, nel 1992, Krugman era in prima fila per ottenere una posizione importante nella sua amministrazione. Fu invece scavalcato da Laura Tyson, in primo luogo per via dell'iniziale interesse dell'amministrazione per la politica industriale e questo fatto gli permise di intraprendere la strada del giornalismo per il grande pubblico, prima per \"Fortune\" e \"Slate\", poi per la \"Harvard Business Review\", per \"Foreign Policy\", per l'\"Economist\", per \"Harper's Magazine\" e per \"Washington Monthly\". Nei primi anni novanta contribu\u00ec a diffondere presso il grande pubblico le tesi degli economisti Laurence Lau e Alwyn Young, secondo i quali la crescita delle economie dell'Asia dell'est erano da ricondurre non all'adozione di modelli economici nuovi ed originali, accompagnati dalla crescita della \"total-factor productivity\" (ovvero la produttivit\u00e0 della tecnologia di produzione adottata), ma piuttosto all'aumento dell'impiego dei fattori capitale e lavoro. La sua previsione era, quindi, che la crescita dell'Asia dell'est fosse destinata a diminuire non appena fosse diventato pi\u00f9 difficile generare crescita economica dall'aumento della dotazione di fattori produttivi.\nSi dedic\u00f2, usando una sua espressione, a un \"nuovo tipo di opere, saggi per non-economisti che siano chiari, efficaci e interessanti\". Krugman lavor\u00f2 in seno al comitato consultivo della Enron per gran parte del 1999, ottenendo un compenso di 37.500 dollari per aver partecipato a due riunioni del consiglio di amministrazione, prima che le regole del \"New York Times\" gli imponessero di dimettersi per incompatibilit\u00e0 con il ruolo di editorialista. Queste vicende divennero fonti di problemi per Krugman con lo scoppio dello scandalo Enron. I critici lo hanno infatti accusato di conflitto di interessi e di aver accettato il lavoro al \"New York Times\" per sfruttare la propria notoriet\u00e0 nel dibattito economico. Krugman neg\u00f2 con forza la validit\u00e0 delle accuse, sottolineando che il suo rapporto con la societ\u00e0 Enron era stato reso pubblico nei suoi articoli riguardanti la compagnia, sia prima, sia dopo lo scandalo.\nDal gennaio 2000 contribu\u00ec alla pagina degli editoriali d'opinione del \"New York Times\". Nel settembre 2003, Krugman pubblic\u00f2 una raccolta dei suoi articoli intitolata \"The Great Unraveling\" (uscito in Italia col titolo \"\"La deriva americana\"), nel quale sferrava un attacco deciso alla politica economica e alla politica estera di Bush. La sua tesi principale consisteva nella critica ai grossi disavanzi provocati dalla politica di taglio delle tasse, dall'incremento della spesa pubblica e dalle spese per la guerra in Iraq. L'ingrandimento del deficit e la politica fiscale squilibrata a vantaggio dei ricchi, a suo avviso, sarebbero stati insostenibili nel lungo periodo e avrebbero provocato una grave crisi economica. Nel 2004 era considerato tra i pi\u00f9 quotati per essere scelto in un ruolo chiave della politica economica in caso di elezione alla Casa bianca di John Kerry nelle elezioni del 2004.\nNegli anni novanta, Krugman si dedic\u00f2 soprattutto ad un'analisi delle politiche economiche, negli articoli del \"New York Times\" e in \"Peddling Prosperity\". Nel corso del decennio avanz\u00f2 forti critiche riguardo al progetto di un'unione monetaria europea (EMU), affermando, tra l'altro, che essa non aveva lo scopo di giovare a tutti i paesi europei, bens\u00ec di tornare a vantaggio della Germania, cosa di cui l'Italia, disse, avrebbe risentito fortemente.\nNel 2007 usc\u00ec \"The conscience of a liberal\" (La coscienza di un liberal), in cui all'interno di una disamina della storia politica ed economica degli Stati Uniti, analizzava le ragioni dell'accentuazione del divario tra le classi sociali, auspicando l'attuazione di un altro \"new deal\" da parte della nuova amministrazione democratica. Vinse il Premio Nobel 2008 per l'economia con la seguente motivazione: \"Premiato per la sua analisi degli andamenti commerciali e del posizionamento dell'attivit\u00e0 economica\"\".\nNel 2012 pubblic\u00f2 \"End this depression now!\" (ed. it. \"Fuori da questa crisi, adesso!\"), nel quale ripercorrendo le cause della recente crisi finanziaria, proponeva nuovamente l'idea di un ritorno dello Stato quale attore economico decisivo.\nIl 1 Marzo 2014 annuncia nella sua rubrica sul \"New York Times\" di lasciare Princeton per l'Universit\u00e0 della Citt\u00e0 di New York (CUNY), preferendo insegnare, coerentemente con i suoi principi, in un'universit\u00e0 pubblica. Sar\u00e0 docente del Graduate Center di CUNY in un programma di dottorato di ricerca (PhD) e da Luglio entrer\u00e0 a fare parte del Luxembourg Income Study Center, all'avanguardia negli studi e nella raccolta dati sul tema del reddito.\nCritiche.\nLe teorie di Krugman sono criticate in particolare dagli economisti La sua vicinanza al Partito Democratico statunitense (al quale non ha comunque lesinato in diverse circostanze critiche da sinistra) e la sua aperta ostilit\u00e0 a quello Repubblicano hanno fatto s\u00ec che Krugman fosse, tra l'altro, accusato dai suoi detrattori d'esser eccessivamente schierato politicamente.\nCelebre \u00e8 il dibattito tutt'ora in corso con Niall Ferguson: esso \u00e8 cominciato nel 2009 e la disputa verteva sulla politica economica e monetaria di Barack Obama; l'economista neo-keynesiano l'ha accusato di \"riesumare fallacie vecchie di 75 anni\". La loro aspra disputa - che spazia da Keynes all'insolvibilit\u00e0 futura del welfare state, dall'indebitamento gigantesco degli USA alla politica del quantitative easing della Federal Reserve - perdura tuttora. Ferguson non ha mancato di redigere una lista delle previsioni economiche errate di Krugman: ad esempio, la fine dell'Euro, vaticinata nel 2010.\nVisione economica.\nLibero scambio.\nDagli anni '80, Paul Krugman ha promosso il libero scambio negli Stati Uniti e nei paesi europei. Egli nota che anche se il libero scambio ha danneggiato le industrie, le comunit\u00e0 e alcuni lavoratori, \u00e8 un sistema win-win che arricchisce entrambe le parti dell'accordo. Secondo lui, il deficit commerciale non ha importanza, e non sarebbe dovuto alla mancanza di protezione commerciale ma alla mancanza di risparmio interno. Inoltre, le tariffe e le restrizioni commerciali non riducono realmente il deficit commerciale complessivo . Nel 2000, ha anche scritto un libro intitolato \"Globalization is Not Guilty: Virtues and Limits of Free Trade\" dove promuove il libero scambio dicendo che rappresenta la pace economica poich\u00e9 il commercio \u00e8 reciprocamente vantaggioso.\nEppure, in alcuni di questi articoli tra il 2007 e il 2016, prende posizioni contrarie. Infatti, nel 2010 per esempio, ha chiesto una tariffa del 25% sulle importazioni cinesi negli Stati Uniti \nNel 2010, ha consigliato agli Stati Uniti di adottare misure protezionistiche contro la Cina. Chiede un dazio del 25 per cento sui prodotti cinesi. Paul Krugman scrive che la Cina persegue una politica mercantilista e predatoria, cio\u00e8 mantiene la sua valuta sottovalutata per accumulare eccedenze commerciali utilizzando il controllo dei flussi di capitale. Il governo cinese vende renminbi e acquista valuta estera per mantenere basso il renminbi, dando al settore manifatturiero cinese un vantaggio in termini di costi rispetto ai suoi concorrenti. Le eccedenze della Cina stanno prosciugando la domanda statunitense e rallentando la ripresa economica in altri paesi con cui la Cina intrattiene rapporti commerciali. Egli ammette pertanto che i disavanzi commerciali impoveriscono gli Stati Uniti e costituiscono una minaccia. Krugman scrive: \"Questa \u00e8 la politica di cambio pi\u00f9 distorta che una grande nazione abbia mai seguito\". Egli osserva che il renmenbi sottovalutato equivale ad imporre tariffe elevate o a concedere sovvenzioni all'esportazione. Una moneta pi\u00f9 economica migliora l'occupazione e la competitivit\u00e0 perch\u00e9 rende le importazioni pi\u00f9 costose e rende i prodotti nazionali pi\u00f9 attraenti. Si aspetta che le eccedenze cinesi distruggano 1,4 milioni di posti di lavoro americani entro il 2011. Egli propone di utilizzare la politica degli Stati Uniti nel 1981 con Reagan, cio\u00e8 l'imposizione temporanea dei prodotti di alcuni paesi, come modello per costringerli a riaggiustare la loro moneta. Pertanto, egli chiede un'aliquota generale del 25 per cento sui prodotti cinesi. Egli ritiene pertanto che le tariffe e le restrizioni commerciali possano effettivamente ridurre il deficit commerciale complessivo. E il deficit commerciale sarebbe quindi dovuto alla mancanza di protezione contro la Cina, che manipola la sua moneta, e non alla mancanza di risparmi nazionali. Aggiunge: \"attualmente viviamo in un mondo dove il mercantilismo funziona\". Non si tratta quindi di un sistema win-win che arricchisce entrambe le parti dell'accordo, ma piuttosto di un sistema in cui alcuni paesi si arricchiscono a spese di altri. Egli scrive: \"Ci\u00f2 che la Cina sta facendo \u00e8 una politica commerciale gravemente predatoria, il tipo di cose che si suppone sia impedito dalla minaccia di sanzioni\"... \"Dico che dobbiamo affrontare il problema a testa alta.\" Ha spiegato che in un conflitto commerciale, con un'economia globale depressa, sono i paesi in eccedenza che hanno molto da perdere, mentre i paesi in deficit potrebbero vincere, anche se ci sono misure di ritorsione e perturbazioni economiche. \"Le vittime di questo mercantilismo hanno poco da perdere in un confronto commerciale. \"Egli sostiene che il protezionismo non \u00e8 una cosa negativa quando la disoccupazione \u00e8 alta o quando la situazione economica non \u00e8 buona. Cita Paul Samuelson: \"Con un lavoro meno che pieno... sono valide tutte le argomentazioni mercantilist che sono state scatenate\". Inoltre, egli sostiene il protezionismo di altri paesi nei confronti della Cina: \"Altri paesi stanno adottando misure protezionistiche (modeste) proprio perch\u00e9 la Cina rifiuta di far salire la sua moneta. Altre misure di questo tipo sono appropriate\" \nNel 2007, ha osservato che nel sistema di libero scambio, i salari reali dei lavoratori meno istruiti sono in calo a causa della concorrenza delle importazioni a basso prezzo. Infatti, i salari scendono pi\u00f9 dei prezzi all'importazione e il problema sta peggiorando perch\u00e9 il commercio con i paesi a basso salario sta diventando sempre pi\u00f9 frequente. Egli ammette anche che il libero scambio ha un effetto significativo sulla disuguaglianza di reddito nei paesi sviluppati: \"Tutto questo significa che non \u00e8 pi\u00f9 sicuro dire, come si poteva dire una dozzina di anni fa, che gli effetti del commercio sulla distribuzione del reddito nei paesi ricchi sono piuttosto lievi. Ora ci sono buone ragioni per dire che sono abbastanza grandi e sempre pi\u00f9 grandi...\"..\nNel 2016 ha scritto che il protezionismo non porta a recessioni. In effetti, in una guerra commerciale, poich\u00e9 le esportazioni e le importazioni diminuiranno in misura uguale per tutto il mondo, l'effetto negativo di un calo delle esportazioni sar\u00e0 compensato dall'effetto espansivo di un calo delle importazioni. Inoltre, egli osserva che la tariffa Smoot-Hawley non ha causato la Grande Depressione. Il declino degli scambi commerciali tra il 1929 e il 1933 \"fu quasi interamente una conseguenza della depressione, non una causa\". Le barriere commerciali sono state una risposta alla depressione, in parte conseguenza della deflazione .\nEgli ammette anche che il deficit commerciale \u00e8 stato dannoso per il settore manifatturiero statunitense: \"Non c'\u00e8 dubbio che l'aumento delle importazioni, in particolare dalla Cina, ha ridotto l'occupazione nel settore manifatturiero..., la completa eliminazione del deficit commerciale statunitense nel settore dei manufatti aggiungerebbe circa due milioni di posti di lavoro in questo settore .\nNel 2016, contrariamente ai suoi consigli per il libero scambio negli Stati Uniti, scrive: \"\u00c8 anche vero che gran parte dell'\u00e9lite che difende la globalizzazione \u00e8 fondamentalmente disonesta: false accuse di inevitabilit\u00e0, tattiche allarmiste (il protezionismo provoca depressioni!), rivendicazioni esagerate sui benefici della liberalizzazione del commercio e sui costi della protezione, facendoci dimenticare i grandi effetti distributivi che i modelli standard prevedono effettivamente. Spero, tra l'altro, di non aver fatto niente di tutto questo... \"Cos\u00ec, l'argomento dell'\u00e9lite per un commercio sempre pi\u00f9 libero \u00e8 in gran parte una truffa\" ."}
{"id": "562510", "revid": "2184720", "url": "https://it.wikipedia.org/wiki?curid=562510", "title": "Afrobeat", "text": "Lafrobeat \u00e8 un genere di musica pop nato in Africa occidentale nella seconda met\u00e0 degli anni sessanta e divenuto particolarmente popolare negli anni ottanta. Unisce elementi di musica tradizionale yoruba, jazz, funk e altri stili. Il maggior esponente dell'afrobeat \u00e8 stato il polistrumentista nigeriano Fela Kuti. Fra gli altri esponenti, Femi Kuti, Tony Allen e Antibalas."}
{"id": "562512", "revid": "79968", "url": "https://it.wikipedia.org/wiki?curid=562512", "title": "Notifica", "text": "La notifica (o notificazione), nel diritto, \u00e8 un atto giuridico con cui si porta a conoscenza di un soggetto un determinato documento. \n\u00c8 molto utilizzata ad esempio nel diritto processuale.\nIl termine deriva dal latino \"notum facere\", \"rendere noto\", ossia il risultato dell'attivit\u00e0 di notificazione.\nNel mondo.\nL'istituto in oggetto presenta notevoli differenze da un ordinamento all'altro e fra ordinamenti nazionali differenti, per un approfondimento specifico si vedano le voci di seguito riportate.\nItalia.\nL'art. 136 del codice di procedura civile italiano definisce alcuni elementi essenziali, la cui mancanza comporta la nullit\u00e0 insanabile dell'atto:\nLa notifica pu\u00f2 riguardare persone fisiche o persone giuridiche. Nel primo caso pu\u00f2 essere consegnata o direttamente nelle mani del destinatario , oppure qualora esso non sia reperibile, la notifica pu\u00f2 essere consegnata ad una persona di famiglia, all'addetto alla casa o all'ufficio, al portiere, ad un vicino, in tutti casi l'atto dev'essere sottoscritto in originale e successivamente l'ufficiale giudiziario deve spedire all'interessato un avviso, a mezzo raccomandata, della notifica. Qualora i soggetti sopra indicati si rifiutino di prendere la copia dell'atto, o qualora non sia possibile reperirli, l'ufficiale giudiziario dovr\u00e0 affiggere alla porta della casa comunale l'avviso dell'avvenuto deposito.\nNel caso di persone giuridiche, la notifica verr\u00e0 effettuata presso la sede legale dell'azienda o presso il rappresentante o nelle mani di una persona eventualmente incaricata."}
{"id": "562514", "revid": "124094382", "url": "https://it.wikipedia.org/wiki?curid=562514", "title": "Kang e Kodos", "text": "Kang e Kodos Johnson sono due personaggi della sitcom animata statunitense \"I Simpson\".\nI due sono alieni che compaiono in tutti gli episodi di Halloween.\nNella versione originale sono doppiati da Harry Shearer (voce di Kang) e Dan Castellaneta (voce di Kodos), in quella italiana da Roberto Draghetti e Alessandro Ballico.\nCaratteristiche.\nBiografia.\nKang e Kodos (occasionalmente accompagnati da Serak) provengono dal pianeta Rigel VII, un pianeta roccioso orbitante intorno a Rigel e la loro lingua \u00e8 il Rigelliano che, per qualche strana coincidenza \u00e8 identica a quella parlata dai Simpson. Sono in cerca da anni di una razza da sottomettere. Giunti sulla Terra, accolgono la famiglia Simpson nella loro nave, dove offrono loro i piatti pi\u00f9 prelibati e i divertimenti pi\u00f9 sfrenati. Lisa dubita di loro e credendo che vogliano mangiare la famiglia (vedendo il libro \"come cucinare umani\" che in verit\u00e0 era \"come cucinare per cinque umani\"), li accusa, sbagliandosi. Gli alieni offesi, li riportano a casa. Dopo quell'incontro, i due ritornano proprio grazie a Lisa che, inavvertitamente, permette loro di conquistare finalmente la Terra. Verranno poi fermati da Ned Flanders. Da quel momento i due alieni sembrano fermarsi, limitandosi a fungere da osservatori, commentando la stupidit\u00e0 umana, specialmente quella di Homer Simpson.Senza pi\u00f9 intenzioni ostili, Kang e Kodos continuano la loro osservazione dei terrestri (si meravigliano di come l'isola a forma di teschio del Professor Hibbert assomigli al loro numero quattro o guardando una lentissima partita di baseball, distruggono l'universo) intervallando questi momenti con ruoli pi\u00f9 ampi.\nI due ricompariranno in seguito solo negli speciali di Halloween con lo scopo di rapire e impersonare Bill Clinton e Bob Dole per competere alla carica di presidente degli Stati Uniti d'America. Kang vince le elezioni e, incoronandosi Re dell'umanit\u00e0, chiama dal suo pianeta gli altri Rigelliani e schiavizza il popolo terrestre. L'anno successivo\nKang, e non Homer, si rivela essere il vero padre di Maggie, e ora la vuole portare con s\u00e9 sul suo pianeta, contro il volere della famiglia. Alla fine, Kang si arrende e lascia il pianeta, ma Maggie si trasforma e diventa simile al padre (con tanto di denti affilati e piccoli tentacoli verdi). Il fatto, per\u00f2, rimane valido solo nelle puntate de \"La Paura fa Novanta\". Dopo un lungo periodo di avvenimenti senza rilievo, Kang e Kodos ritornano e, dopo che l'intera Springfield degli anni quaranta \u00e8 stata gabbata da un falso annuncio d'invasione aliena, ad opera di Orson Welles, sono pronti a invadere nuovamente la citt\u00e0.\nAspetto fisico.\nSono esseri verdi e con un solo grande occhio, dal quale a volte secernono liquidi (simili alle lacrime): in una puntata si scopre, per\u00f2, che quando piangono stanno in realt\u00e0 vomitando. Hanno una grossa bocca dalla quale cola continuamente bava (caratteristica, questa, inizialmente non molto amata da Matt Groening, in quanto credeva che fosse difficile da animare e che gli spettatori si stufassero), un'acuminata dentatura e si proteggono la testa (che praticamente \u00e8 grande come tutto il corpo) con una campana di vetro. Non hanno braccia e gambe, ma dei tentacoli che muovono velocemente. Tenendosi i tentacoli i due si scambiano le proteine. Nonostante le apparenze i due sono entrambi di sesso femminile, cosa confermata anche da uno dei produttori della serie, Al Jean, il quale ha affermato che le due sono una coppia lesbica. Il loro design proviene dagli alieni della EC Comics.\nPersonalit\u00e0.\nKang e Kodos sono i due tipici alieni che comparivano nei serial televisivi e nei film di fantascienza negli anni cinquanta (dove prendevano vita le paure della popolazione). Mirano infatti alla costruzione di un Impero Galattico, con a capo il loro pianeta, partendo dalla conquista della Terra, alla sottomissione della razza umana ed esprimono ogni qualvolta un senso di repulsione e pessimismo nei confronti di ci\u00f2 che li circonda. I loro commenti schifati verso le azioni degli umani mostrano chiaramente il loro disprezzo per i terrestri.\nNormalmente si interfacciano con gli altri in modo rude e ostile, nonostante abbiano una grande dignit\u00e0. Sono soliti rompere la quarta parete, chiedendo maggiori apparizioni nello show e non semplici camei.\nSono di fede \"Quantum Presbiteriana\" e affermano che stanno osservando la Terra da 5.000 anni.\nOrigine dei personaggi.\nGli ideatori della serie avevano inizialmente inserito questi personaggi nel primo special di Halloween. Col passar del tempo se ne innamorarono e decisero di inserirli in ogni puntata di Halloween, con semplici camei (molte volte sono degli osservatori che commentano le azioni dei personaggi) o comparse pi\u00f9 corpose, come co-protagonisti.\nKang e Kodos appaiono in tutti gli episodi di Halloween de \"I Simpson\" (l'unica eccezione per Kang \u00e8 \"La paura fa novanta XVIII\", mentre per Kodos \u00e8 \"La paura fa novanta XXI\") e raramente sono apparsi negli episodi della serie regolare (\"Springfield Files\", \"Dietro la risata\", \"Radio Bart\" e \"Future-Drama\"). I due sono comparsi anche in alcuni videogiochi e in diversi spot pubblicitari della serie, sempre con ruolo marginale.\nIl loro aspetto \u00e8 mutuato in parte dai fumetti EC Comics e in parte dagli alieni monocoli presenti nel film \"I mostri delle rocce atomiche\" (\"The Trollenberg Terror\", 1958), mentre i loro nomi citano due personaggi della serie classica di \"Star Trek\": Kang, un Klingon, e Kodos l'Esecutore, un personaggio umano antagonista. Anche il pianeta natale dei due, Rigel VII, viene menzionato nella prima puntata di \"Star Trek\", \"Lo zoo di Talos\".\nSerak.\nSerak \u00e8 il terzo alieno, apparso per la prima e unica volta nell'episodio \"La paura fa novanta I\", in veste di cuoco. In originale il personaggio fu doppiato da James Earl Jones - la storica voce di Dart Fener - che gli autori registrarono l'attore mentre stava pranzando. Dopo quella apparizione, gli autori non ripresentarono pi\u00f9 il personaggio, sebbene negli episodi recenti ogni tanto compare un terzo alieno del quale non viene per\u00f2 rivelato mai il nome.\nIl nome del personaggio Serak prende ispirazione da Sarek, l'ambasciatore Vulcaniano padre di Spock."}
{"id": "562523", "revid": "2083832", "url": "https://it.wikipedia.org/wiki?curid=562523", "title": "Cesare Segre", "text": "Fu professore ordinario e professore emerito dell'Universit\u00e0 degli Studi di Pavia, diresse il Centro di Ricerca su Testi e Tradizioni Testuali dello IUSS di Pavia, e fu membro dell\u2019Accademia dei Lincei.\nBiografia.\nDi famiglia ebraica, visse e studi\u00f2 a Torino, dove si laure\u00f2 nel 1950, allievo di Benvenuto Terracini: ebbe anche modo di seguire i corsi dello zio Santorre Debenedetti. \nLibero docente di filologia romanza dal 1954, insegn\u00f2 presso le Universit\u00e0 di Trieste e di Pavia, dove, negli anni sessanta, divenne ordinario della materia. Fu inoltre visiting professor presso le Universit\u00e0 di Manchester, Rio de Janeiro, Harvard, Princeton, Berkeley.\nCollabor\u00f2 a numerose riviste: fra le altre, \"Studi di filologia italiana\", \"Cultura neolatina\", \"L'Approdo letterario\"; fu redattore di \"Paragone\"; direttore, con Maria Corti, D'Arco Silvio Avalle e Dante Isella, di \"Strumenti critici\"; condirettore di \"Medioevo romanzo\" e della collana \"Critica e filologia\" dell'editore Feltrinelli. Ha fatto inoltre parte del consiglio direttivo di \"Esperienze Letterarie\". Collabor\u00f2 con Carlo Ossola alla stesura di un'antologia della poesia italiana presso l'editore Einaudi e con Clelia Martignoni a un'ampia antologia scolastica per Bruno Mondadori.\nFu inoltre redattore della pagina culturale del \"Corriere della Sera\".\nFu presidente della \"International Association for Semiotic Studies\". Con le sue ricerche ha contribuito a introdurre le teorie formaliste e strutturaliste nella critica italiana. Da un punto di vista teorico e metodologico, sono centrali studi come:\nSocio corrispondente dal 1974, il 23 maggio 1988 fu eletto accademico della Crusca.\nSi ricordano anche le sue fondamentali edizioni critiche delle \"Satire\" di Ludovico Ariosto, della \"Chanson de Roland\", del \"Libro dei vizi e delle virt\u00f9\" di Bono Giamboni e, in collaborazione con Santorre Debenedetti, dell\"'Orlando furioso\"; scrisse inoltre molte prefazioni a testi di linguisti e autori classici della letteratura non solo italiana. Inoltre raccont\u00f2 il proprio percorso intellettuale in \"Per curiosit\u00e0. Una specie di autobiografia\" (1999).\nLe sue ceneri riposano al Cimitero Monumentale di Milano. Parte della sua raccolta libraria fu donata alla Biblioteca di Studi Umanistici dell'universit\u00e0 di Pavia. \nEra sposato con Maria Luisa Meneghetti, anch'ella docente di filologia romanza.\nOnorificenze.\nPremio Feltrinelli per la Filologia, conferito nel 1992 dall'Accademia Nazionale dei Lincei."}
{"id": "562525", "revid": "104485", "url": "https://it.wikipedia.org/wiki?curid=562525", "title": "Quotatura", "text": "La quotatura \u00e8 un procedimento per mezzo del quale vengono scritte all'interno del disegno le dimensioni lineari ed angolari giudicate importanti per i fini del disegno stesso, per esempio lunghezza, larghezza, altezza di un oggetto da costruire. I valori numerici riportati sul disegno vengono detti quote (da non confondere con la quota intesa come elevazione).\nNella maggior parte dei casi, gli oggetti sono rappresentati con il metodo di Monge e anche la loro quotatura obbedisce alle regole di tale metodo. Le norme tecniche (in particolare, in Italia, le norme UNI3973, UNI3974, UNI3975) specificano i criteri con i quali effettuare la quotatura.\nGraficamente, le \"quote\" sono scritte in prossimit\u00e0 di linee che servono per associare con chiarezza queste dimensioni agli elementi del disegno a cui si riferiscono. Salvo casi molto particolari, queste linee grafiche sono segmenti di retta e si dividono in due categorie:\nlinee di misura (spesso terminate da frecce) e linee di riferimento.\nQuotatura di parti curve.\nQuando siamo in presenza di un arco di circonferenza la linea di misura \u00e8 una linea che parte dal centro della circonferenza e si dirige verso l'esterno. La freccia viene direzionata verso il centro di tale arco. la quotatura del diametro di una circonferenza va posta possibilmente, su una linea esterna rispetto a tale circonferenza e possibilmente orizzontale, oppure passante per il centro ed inclinata di 30\u00b0 rispetto al diametro orizzontale della stessa circonferenza.\nTipi di quotatura.\nQuotatura funzionale.\nCon quotatura funzionale nel disegno tecnico si intende una tecnica di definizione numerica delle dimensioni di pezzi assemblati in un complessivo. Una quotatura \u00e8 funzionale quando misura una grandezza dalla quale dipende il corretto funzionamento del pezzo. Una quotatura che, al contrario di quella funzionale, non \u00e8 indispensabile per il funzionamento del pezzo \u00e8 detta non funzionale; un terzo tipo di quotatura, detta ausiliaria, affianca le prime due. Questi tipi di quotatura sono necessari per definire univocamente tutte le dimensioni dell'oggetto.\nIn funzione del tipo di lavorazione prevista per la creazione del pezzo possono essere presenti anche delle quotature tecnologiche, anche dette costruttive, necessarie per facilitare la produzione.\nI criteri di funzionalit\u00e0 devono essere attribuiti dal progettista.\nPer quota di un pezzo meccanico, svincolato (\"estratto\") dal complessivo in cui \u00e8 chiamato ad operare, nell'accezione pi\u00f9 semplice, \u00e8 la distanza tra due punti, tra due superfici atte a definire il pezzo.\nCon la quotatura funzionale si prende in osservazione l'intero complessivo e si definisce una (o pi\u00f9) catena di quote che con le loro dimensioni hanno influenza su una condizione di funzionamento, per esempio gioco o .\nUn po' di regole.\nUna volta ottenuta, ad esempio, una prima proiezione ortogonale di un oggetto \"x\", si procede ad eseguirvi la quotatura rispettando le norme seguenti:\nproiezioni sono curve, ne consegue che, anche le linee di misure sono curve e sono omotetiche a tali proiezioni. Quando la curva \u00e8 un arco di circonferenza la linea di misure del raggio va direzionata verso il centro di tale arco e con una sola freccia puntata su di esso. la quotatura del diametro di una circonferenza va posta possibilmente, su una linea orizzontale esterna rispetto a tale circonferenza e possibilmente orizzontale, Oppure passante per il centro ed inclinata di 30\u00b0 rispetto al diametro orizzontale della stessa circonferenza."}
{"id": "562541", "revid": "1652635", "url": "https://it.wikipedia.org/wiki?curid=562541", "title": "Marco Popilio Lenate (console 359 a.C.)", "text": "Biografia.\nAppartenente alla plebe, fu console a Roma nell'anno 359 a.C. (secondo la Cronologia Varroniana) avendo come collega Gneo Manlio Capitolino Imperioso. In qualit\u00e0 di console sconfisse un esercito di Tiburtini, che si erano avvicinati a Roma, con l'intento di sferrare un attacco a sorpresa. Verso il termine del suo mandato i Tarquini invasero i territori romani al confine con i territori Etruschi (Tito Livio, Ab Urbe condita libri, VII, 12). \nFu eletto console per la seconda volta nel 356 a.C. insieme al collega console Marco Fabio Ambusto. Popilio guid\u00f2 la vittoriosa campagna militare contro i Tiburtini.\nFu eletto console per la terza volta nel 350 a.C. insieme al collega console Lucio Cornelio Scipione. A Popilio fu affidato il comando unificato della campagna contro i Galli, poich\u00e9 il suo collega era caduto malato.\nI romani condotti da Popilio, seppur ferito ad una spalla, ebbero la meglio sui Galli in virt\u00f9 della loro superiore organizzazione militare. Per questo successo, Popilio ottenne il trionfo a Roma.\nNel 348 a.C. fu eletto console assieme a Marco Valerio Corvo. \nDurante questo consolato fu stipulato il secondo trattato tra Roma e Cartagine."}
{"id": "562549", "revid": "13648", "url": "https://it.wikipedia.org/wiki?curid=562549", "title": "Quotature", "text": ""}
{"id": "562560", "revid": "287204", "url": "https://it.wikipedia.org/wiki?curid=562560", "title": "Bill Holland", "text": "Carriera.\nVincitore della 500 Miglia di Indianapolis nel 1949 su una vettura Deidt con motore Offenhauser, conquist\u00f2 sul celebre catino dell'Indiana anche il secondo posto nelle edizioni 1947, 1948 e 1950.\nTra il 1950 e il 1960 la 500 Miglia faceva parte del Campionato mondiale di Formula 1, per questo motivo Holland ha all'attivo anche 2 Gran Premi in F1, con un secondo posto nel 1950."}
{"id": "562563", "revid": "7", "url": "https://it.wikipedia.org/wiki?curid=562563", "title": "Comuni occitani del Piemonte", "text": ""}
{"id": "562568", "revid": "1632387", "url": "https://it.wikipedia.org/wiki?curid=562568", "title": "Bgy", "text": ""}
{"id": "562569", "revid": "599013", "url": "https://it.wikipedia.org/wiki?curid=562569", "title": "Mpx", "text": ""}
{"id": "562570", "revid": "1718925", "url": "https://it.wikipedia.org/wiki?curid=562570", "title": "Caetani", "text": "La famiglia Caetani, o Gaetani, o Cajetani, o (di) Gaetano \u00e8 famiglia nobile italiana, originaria della citt\u00e0 di Gaeta (l'antica Caieta), da alcuni collegata - senza concreto fondamento - alla stirpe dei signori del Ducato di Gaeta, nonch\u00e9 ai Gaetani patrizi della Repubblica di Pisa. \nSvolse certamente un ruolo importante a Roma, nello Stato Pontificio e nel Regno di Napoli, poi Regno delle Due Sicilie.\nStoria.\nOrigini gaetane.\nLa famiglia Caetani, stando a una tradizione del XVII secolo, discenderebbe dai duchi di Gaeta: la forma del cognome (\"Caietanus\", \"Gaietanus\") denuncia comunque che il capostipite era originario di Gaeta. Fonti storiche inattendibili qualificano come membro della famiglia papa Gelasio II (Giovanni Coniuolo o Giovanni di Gaeta), nato a Gaeta nel 1060 e morto il 29 gennaio 1119. Si dispone di una genealogia documentata della famiglia soltanto a partire dal XII secolo, periodo in cui sono attestati rami distinti a Roma, ad Anagni, a Napoli, e a Pisa forse riconducibili all'unico originario ceppo di Gaeta.\nSecondo la tradizione erudita seicentesca, non verificabile su documenti certi, dai duchi di Gaeta sarebbero discesi due rami principali della famiglia Caetani: quello pisano dei Gaetani patrizi di Pisa, esiliato da Pisa nel XIV secolo e vivente in Sicilia fino al secolo scorso, e il ramo laziale dei Caetani di Anagni - signori, poi duchi, di Sermoneta - da cui discesero poi anche i Gaetani d'Aragona o Gaetani dell'Aquila d'Aragona. In base alle evidenze documentali i Gaetani di Pisa e i Caetani di Anagni e di Sermoneta potrebbero essere due famiglie omonime, prive di origine comune. \nResta tuttavia il fatto che papa Bonifacio VIII, Benedetto Gaetani, riconoscesse ufficialmente come \"familiaris\" i Gaetani di Pisa, cui fu affidata la raccolta delle tasse papali con la concessione dell'apertura della nota Societas Benedicta guidata da Oddone Gaetani, banchiere del Papa (vedi Oddone Gaetani in Enciclopedia Treccani). \nIl ramo siciliano derivato dai Gaetani di Pisa utilizza inoltre lo stesso stemma dei Gaetani di Roma, inquartato con quello dei Duchi di Gaeta e con i pali d'Aragona, concessi da Papa Pasquale II nel 1113 a Gherardo Gaetani per la battaglia delle Baleari (Vedi Calendario d'Oro, anno 1899 pag 173.) \nCaetani nel Lazio.\nAnche se la tradizione domestica annovera tra i membri della famiglia papa Gelasio II (al secolo Giovanni di Gaeta, della famiglia Coniuolo), nel XII secolo i Caetani insediati nel Lazio (Anagni e dintorni) ebbero un'influenza molto marginale a Roma, finch\u00e9 nel 1294 avvenne l'elezione al soglio pontificio di un membro della famiglia, Benedetto Caetani col nome di papa Bonifacio VIII; il nuovo pontefice elev\u00f2 decisamente le sorti del casato: esso divenne in breve tempo uno dei pi\u00f9 potenti e temuti, soprattutto grazie al nepotismo messo in atto da Bonifacio. Questi fece ottenere infatti ai familiari i territori di Sermoneta, Bassiano, Ninfa e San Donato (1297, 1300), e il marchesato di Ancona (sempre 1300), mentre il re Carlo II di Napoli, per ingraziarsi il pontefice, fece il di lui fratello conte di Caserta. Inoltre, per matrimonio di Roffredo III con Giovanna dell'Aquila (1299) i Caetani acquisirono il dominio sulla contea di Fondi nel Regno di Napoli, con il relativo titolo nobiliare. Essi si dimostrarono valorosi guerrieri e formarono un vero e proprio nucleo armato a protezione di Bonifacio VIII, che aveva in effetti molti nemici.\nTra il XIV e il XV secolo i loro screzi con i Colonna causarono rivolte e sommosse a Roma e nelle regioni periferiche del papato, talvolta al limite della guerra civile. Nel 1500 papa Alessandro VI, nel tentativo di piegare la potente nobilt\u00e0 feudale romana, confisc\u00f2 ai Caetani i loro territori nello Stato Pontificio e li diede a sua figlia Lucrezia Borgia e poi al figlio di lei Rodrigo Borgia d'Aragona, con il titolo di duca di Sermoneta; ma alla morte del papa i Caetani ripresero possesso dei loro domini.\nGaetani d'Aragona (o dell'Aquila d'Aragona), principi di Piedimonte e Gioia, duchi di Traetto e Laurenzana, conti di Fondi, Alife e Morcone.\nLinea fondata da Onorato II Caetani, conte di Fondi, che nel 1466 ebbe da re Ferdinando I di Napoli il privilegio di aggiungere il cognome d'Aragona e di modificare il proprio stemma con le armi aragonesi. Dopo la perdita di Fondi e di Traetto (1497), concesse dal re a Prospero Colonna, i Gaetani d'Aragona continuarono a portarne il titolo solo nominalmente. Il ducato di Laurenzana, appartenente al Regno di Napoli, fu assunto invece da Alfonso Gaetani nel 1606 in seguito al suo matrimonio con Giulia di Ruggiero, duchessa di Laurenzana. Piedimonte fu elevata a principato nel 1715.\nCaetani, duchi di Sermoneta, poi principi di Caserta e principi di Teano.\nQuesta linea fu fondata da Giacobello Caetani, al cui nipote, Guglielmo, fu concesso il ducato di Sermoneta da papa Pio III nel 1503, il marchesato di Cisterna venne invece concesso alla famiglia da papa Sisto V nel 1585. Nel 1642, Francesco, settimo duca di Sermoneta, divenne principe di Caserta per matrimonio con Anna Acquaviva unica figlia ed erede del principe Andrea Matteo IV; il suo discendente Michelangelo cedette nel 1750 il feudo ai Borbone, ottenendo in cambio il titolo di principe di Teano.\nNel XIX secolo, Michelangelo Caetani, tredicesimo duca di Sermoneta e terzo principe di Teano, fu apprezzato dantista, nonch\u00e9 brevemente sindaco di Roma dopo Porta Pia. Fu sua figlia Ersilia, sposata al conte Lovatelli, archeologa di valore, la prima donna a essere ammessa nell'Accademia dei Lincei.\nL'altro figlio di Michelangelo, Onorato, fu un uomo politico. Tra il dicembre 1890 e il dicembre 1892 fu il sedicesimo sindaco di Roma, quindi senatore del Regno d'Italia e nel 1896, per breve tempo, ministro degli Esteri nel secondo Gabinetto di Antonio di Rudin\u00ec. Fu anche presidente della Societ\u00e0 Geografica Italiana dal 1879 al 1887. Ebbe cinque figli: Leone (1869-1935), Roffredo (1871-1961), Livio (1873-1915), Giovannella (1875-1971), Gelasio (1877-1934) e Michelangelo (1890-1941).\nIl patrimonio materiale e culturale dei duchi di Sermoneta \u00e8 oggi affidato ad alcune fondazioni: oltre a quella citata in memoria di Leone presso i Lincei, quella intitolata a Roffredo Caetani, che gestisce la fortezza di Sermoneta ed il giardino di Ninfa, e quella che prende il nome da Camillo Caetani, figlio dello stesso Roffredo, che \u00e8 titolare dell'archivio di famiglia e di parte del palazzo alle Botteghe Oscure.\nCaetani di Torre.\nLinea fondata da Giacomo detto (Iaco)Bello Caetani (1319/1323 - impiccato il 1\u00ba agosto 1360), con la divisione dei feudi paterni ottiene Filettino, Vallepietra e Torre, il condomino di Sermoneta e Bassiano col fratello Nicol\u00f2 il 14-3-1338. La linea si estinse nel 1898 con la morte di Anatolio, IX conte di Torre.\nLa linea \u00e8 conosciuta anche come \"di Anagni\" e \"di Filettino\".\nPapi Caetani.\nTra parentesi l'anno della nomina.\nPapa Gelasio II (1118) poi Santo\nCardinali Caetani.\nTra parentesi l'anno della nomina.\nVicer\u00e9 di Sicilia.\nFurono Vicer\u00e9 di Sicilia:"}
{"id": "562572", "revid": "599013", "url": "https://it.wikipedia.org/wiki?curid=562572", "title": "Lin", "text": ""}
{"id": "562573", "revid": "122473201", "url": "https://it.wikipedia.org/wiki?curid=562573", "title": "Ducati 750 GT", "text": "La Ducati 750 GT, prodotta dal 1971 al 1974, \u00e8 l'antesignana delle moderne motociclette di Borgo Panigale, essendo la prima a montare l'ormai celebre bicilindrico, soprannominato \"pompone\" dai suoi estimatori.\nSviluppi.\nLa distribuzione desmodromica sar\u00e0 introdotta a partire dal modello 750 SS. Il motore venne definito in schizzo il 20 marzo 1970 dall'ing. Fabio Taglioni, in luglio il prototipo gi\u00e0 si collaudava al banco e alla fine di agosto il prototipo della 750 veniva collaudato sul circuito di Modena.\nLe competizioni.\nLa direzione Ducati aveva deciso il rientro nelle corse, allettata dalla costituenda Formula 750, riservata a moto da competizione con meccanica derivata dai modelli di serie. Per cui il programma della \"750\" venne ulteriormente affrettato, visto che la Ducati non aveva la moto per correre e neppure la moto di serie da cui derivarla. Nel 1971, al Salone Olympia di Londra, viene presentata al pubblico la Ducati 750 GT, mentre i meccanici del reparto corse lavorano a pieno ritmo per preparare il debutto della nuova moto alla \"200 Miglia\" di Imola. Si rese necessaria la riprogettazione integrale della parte ciclistica che venne collaudata solo pochi giorni prima della gara.\nIl 23 aprile 1972, la testa della \"200 Miglia\" viene assunta da Giacomo Agostini in sella alla sua MV Agusta, ma al quarto giro Smart e Spaggiari, con le loro Ducati 750, lo superano finendo rispettivamente primo e secondo. \u00c8 un grande trionfo internazionale, il primo della lunghissima serie che questo motore otterr\u00e0, nelle sue varie evoluzioni.\nOra la Ducati 750 Gran Turismo, che nei primi mesi aveva mietuto buone critiche ma scarse vendite, pu\u00f2 presentarsi degnamente dell'affollato e prestigioso mercato europeo delle 750 (ai tempi la classe regina delle moto) per collocarsi al posto che le spetta.\nDescrizione.\nL'estetica, a dispetto del contenuti tecnologici, \u00e8 piuttosto tradizionale, quasi dimessa. Non fosse per l'innovativo serbatoio in vetroresina e per il freno a disco anteriore, sembrerebbe un modello degli anni sessanta. La posizione di guida \u00e8 sportiveggiante senza affaticare i polsi e la sua leggerezza la rendono particolarmente adatta ai percorsi misto-veloci. Le finiture sono di livello medio-basso, come in tutte le moto europee concorrenti; nulla da paragonare ai modelli giapponesi che in quegli anni iniziano ad invadere il vecchio continente.\nLa moto risulta essere un concentrato di sostanza con poca attenzione alla forma, coerente alla concezione produttiva europea dell'epoca, ma che si dimostrer\u00e0 perdente, in termini di vendite, nei confronti del luccicante ed accessoriato prodotto giapponese."}
{"id": "562574", "revid": "547992", "url": "https://it.wikipedia.org/wiki?curid=562574", "title": "S\u00e9rgio Concei\u00e7\u00e3o", "text": "Biografia.\nGli \u00e8 stato dedicato uno stadio nella sua citt\u00e0 natale: si chiama \"Est\u00e1dio Municipal S\u00e9rgio Concei\u00e7\u00e3o\".\nCaratteristiche tecniche.\nRicopriva la posizione di ala destra.\nCarriera.\nGiocatore.\nClub.\nDagli esordi fino al 1998 ha militato in patria, vincendo con il tre campionati nazionali ed una coppa di Portogallo. Il 17 giugno 1998 approda nel campionato italiano con la maglia della , che lo paga 15 miliardi di lire. L'esperienza biancoceleste gli ha fruttato la vittoria di uno scudetto, una Coppa delle Coppe, una Supercoppa UEFA, una Coppa Italia e una Supercoppa italiana. Al suo esordio in Italia, proprio in Supercoppa italiana, ha realizzato la rete decisiva del 2-1 alla Juventus nell'ultimo minuto di gara. Nel campionato 1999-00, in cui il club romano vinse il titolo, segn\u00f2 due gol, entrambi in trasferta, contro e .\nL'11 luglio 2000 viene ceduto al insieme al centrocampista Mat\u00edas Almeyda, nell'ambito dell'affare che porter\u00e0 alla corte del presidente Sergio Cragnotti il bomber argentino Hern\u00e1n Crespo.\nIl 4 luglio 2001 passa all', nell'affare che conduce il portiere S\u00e9bastien Frey in Emilia. Con i \"nerazzurri\" fatic\u00f2 a trovare spazio causa anche un infortunio. Il 28 luglio 2003 rescinde il proprio contratto con la societ\u00e0 meneghina.\nIl 7 agosto 2003 ritorna alla Lazio, allenata dal suo ex compagno di squadra Roberto Mancini, per poi lasciare la Capitale il 13 gennaio 2004. Appena tre giorni dopo, il 16 gennaio Concei\u00e7\u00e3o firma con un'altra sua vecchia squadra, ovvero il Porto.\nIl 10 agosto 2004 si trasferisce in Belgio per militare nello : l'ottima stagione 2004-05 gli vale il premio di calciatore belga dell'anno ed un rinnovo contrattuale di due anni.\nL'11 aprile 2006 tuttavia, riceve una squalifica di tre anni dalla Federcalcio locale per l'aggressione ad un arbitro, durante la partita del 24 marzo. In seguito a questo episodio, il 24 giugno 2007 decide di andare a giocare in Kuwait con l': il 2 gennaio 2008 rientra in Europa, tra le file dei greci del PAOK Salonicco. Il 14 novembre 2009 si ritira dal calcio giocato.\nNazionale.\nEsord\u00ec con il Portogallo il 9 novembre 1996, in una gara vinta per 1 a 0 contro l' (valida per le qualificazioni al campionato mondiale del 1998). Partecip\u00f2 al campionato d'Europa 2000, in cui segn\u00f2 una tripletta decisiva alla nella fase a gruppi. Fu convocato anche per il campionato del mondo 2002 in cui i lusitani furono subito eliminati.\nDirigente e allenatore.\nIl 14 novembre 2009 dopo il suo ritiro diventa direttore sportivo del suo ultimo club il PAOK Salonicco. Il 30 maggio 2010 si dimette.\nIl 3 giugno viene ingaggiato dallo Standard Liegi in veste di vice-allenatore. Lascia il ruolo il 6 giugno 2011. Il 2 gennaio 2012 \u00e8 stato chiamato a sostituire Da\u00fato Faquir\u00e1 sulla panchina dell'Olhanense. Conclude il campionato all'undicesimo posto ottenendo la salvezza. Viene eliminato nella Coppa di Portogallo al quarto turno dal Pa\u00e7os de Ferreira per 2 a 1. Il 7 gennaio 2013 dopo la vittoria per 1 a 0 contro Rio Ave e con la squadra all'ottavo posto in campionato si dimette. L'8 aprile \u00e8 chiamato ad allenare la squadra della sua citt\u00e0, ovvero l'Acad\u00e9mica.\nIl 26 maggio 2014 viene nominato allenatore del Braga per i successivi due anni. Conclude il campionato al quarto posto con accesso all'Europa League e perde la finale della Coppa di Portogallo contro lo Sporting Lisbona ai calci di rigore. Il 30 giugno 2015 il presidente Ant\u00f3nio Salvador decide di non continuare il rapporto con Concei\u00e7\u00e3o e lo sostituisce con Paulo Fonseca.\nL'8 dicembre 2016 diventa allenatore del Nantes firmando un contratto biennale in sostituzione dell'esonerato Ren\u00e9 Girard, prende la squadra al penultimo posto in campionato. Il 2 maggio 2017 dopo aver conquistato 35 punti in 18 partite e con la squadra all'ottavo posto, a campionato in corso il club francese gli rinnova il contratto per tre anni.\nIl 6 giugno decide di lasciare il club francese per accettare l'offerta del Porto, a cui, due giorni dopo, si lega per due stagioni. Al primo anno vince subito il campionato, mentre al secondo si aggiudica solo la Supercoppa nazionale poich\u00e9 in Primeira Liga si piazza secondo dietro al Benfica per soli due punti e perde entrambe le finali di coppa (Coppa del Portogallo e Coppa di Lega portoghese) contro lo Sporting Lisbona (l'anno prima era arrivato in semifinale). In UEFA Champions League il Porto di Concei\u00e7\u00e3o viene eliminato per due volte dal , nel 2017-2018 agli ottavi di finale e nel 2018-2019 ai quarti. Nel 2019-2020 la squadra esce al terzo turno della Champions contro il , retrocedendo in Europa League: qui vince il girone, ma viene eliminata ai sedicesimi di finale dal . Il Porto in questa stagione vince poi il campionato e la Coppa di Portogallo contro il Benfica mentre perde la finale di Coppa di Lega contro il Braga. Nel 2020-2021, vince subito la Supercoppa contro il Benfica e in occasione del successo per 3-1 contro il Braga a settembre, diventa l'allenatore ad avere vinto pi\u00f9 partite nella storia dei \"Dragoes\", superando il precedente primato di Jesualdo Ferreira (67). In Champions, dopo avere eliminato la agli ottavi, si ferma ai quarti di finale in cui viene estromesso dal nonostante avesse vinto 0-1 a Stamford Bridge al ritorno per via della sconfitta per 0-2 al Do Drag\u00e3o dell'andata. In campionato arriva secondo dietro allo Sporting Lisbona e si ferma in semifinale in entrambe le coppe nazionali. Il 5 giugno 2021 rinnova il proprio contratto con il club fino al 2024.\nStatistiche.\nStatistiche da allenatore.\n\"Statistiche aggiornate al 20 febbraio 2022.\" In grassetto le competizioni vinte."}
{"id": "562576", "revid": "547992", "url": "https://it.wikipedia.org/wiki?curid=562576", "title": "Marco Barbarigo", "text": "Biografia.\nNacque da Francesco e Cassandra Morosini. Poche notizie sono giunte sul suo conto; tra esse il fatto che avesse tre fratelli (di cui uno, Agostino Barbarigo, diverr\u00e0 il suo successore nella carica di Doge dopo la sua morte) e che si fosse sposato con Lucia Ruzzini.\nDi famiglia ricca riusc\u00ec a compiere una notevole carriera all'interno dell'amministrazione pubblica veneziana.\nLe sue capacit\u00e0 e la sua diligenza nel trattare importanti affari di stato lo portarono, il 19 novembre 1485, ad essere eletto doge.\nDurante il suo dogato, il sesto pi\u00f9 breve nella storia di Venezia, la peste che aveva colpito la citt\u00e0 sotto il regno del predecessore Giovanni Mocenigo (e lo aveva ucciso) cess\u00f2 di mietere vittime e si plac\u00f2 quasi del tutto.\nNon accadde nulla di rilevante durante i restanti mesi di governo ed il doge si spense il 14 agosto 1486 per un eccesso di amarezza dovuto ad un'accesa lite avvenuta in Senato col fratello Agostino.\nNella cultura di massa.\nCompare come antagonista e membro di spicco dei Templari nel videogioco Assassin's Creed II, nel quale viene ucciso da Ezio Auditore."}
{"id": "562586", "revid": "451413", "url": "https://it.wikipedia.org/wiki?curid=562586", "title": "Gaetani", "text": ""}
{"id": "562591", "revid": "2519", "url": "https://it.wikipedia.org/wiki?curid=562591", "title": "And\u00f8y", "text": "And\u00f8y \u00e8 il comune pi\u00f9 a nord della contea di Nordland, in Norvegia. Capoluogo del comune \u00e8 il centro abitato di Andenes situato sull'estremo settentrionale dell'isola di And\u00f8ya.\nGeografia.\nIl comune comprende l'intera isola di And\u00f8ya, l'isola pi\u00f9 settentrionale dell'arcipelago di Vester\u00e5len, 300\u00a0km a nord del Circolo polare artico, include inoltre la parte pi\u00f9 nord-occidentale dell'isola di Hinn\u00f8ya e altre isole minori e isolotti per un totale di circa 189 isole.\nIl comune a sud-est e sud-ovest confina a con quello di Sortland su Hinn\u00f8ya, nel Gavlfjorden il confine a sud-ovest con Sortland e a ovest con il comune di \u00d8ksnes e nell'Andfjorden a est confina con i comuni di Senja e Harstad entrambi nella contea di Troms og Finnmark.\nIl punto pi\u00f9 elevato del territorio comunale \u00e8 il monte Skrivartinden sull'isola di Hinn\u00f8ya che raggiunge gli , sul territorio si trovano numerose riserve naturali, 94,8\u00a0km\u00b2 della superficie complessiva sono vincolati a forme diverse di protezione.\nLa sezione centrale dell'isola \u00e8 composta prevalentemente di paludi, salmastre sulla costa, vi sono numerose torbiere, sono state fatti tentativi di coltivazione del camemoro. Sull'isola sono presenti fossili di dinosauri, rilevata la presenza di olio di scisto, carbone, per un breve periodo negli anni 1970 vi fu un infruttuoso tentativo di estrazione di petrolio.\nEconomia.\nLa popolazione si concentra in pochi centri abitati lungo la costa, il 64% della popolazione vive nei centri abitati di Andenes e Bleik. Le attivit\u00e0 economiche principali sono legate alla pesca e in misura minore all'agricoltura, sulla costa orientale delle isole di And\u00f8ya e di Hinn\u00f8ya si trovano alcune industrie alimentari di lavorazione di carne e latticini, soprattutto ovini. I principali centri abitati (Andenes, Bleik e Nordmela) dispongono di industrie di lavorazione del pesce.\nLe acque profonde tra l'isola di Andoya e la terraferma sono molto frequentate dai capodogli (\"Physeter macrocephalus\"), le attivit\u00e0 turistiche legate al \"whalewatching\" hanno portato alla creazione dell'Andenes Hvalsenter, un centro informativo sulle balene al quale nel 1995 \u00e8 stato affiancato l'And\u00f8y Natursenter, un centro informativo sulla storia naturale dell'isola.\nDi fronte alla cittadina di Bleik si trova l'isola disabitata di Bleiks\u00f8ya le cui scogliere danno direttamente sull'Atlantico e sono un importante sede di nidificazione della pulcinella di mare e altre specie di uccelli marini. \nLa Base Aerea di And\u00f8ya si trova vicino ad Andenes, ed ospita lo Squadrone 333 della \"Kongelige Norske Luftforsvaret\", assieme a tutti i P-3 Orion per il controllo marittimo delle forze armate norvegesi.\nIl comune di And\u00f8y \u00e8 raggiungibile tramite le navi Hurtigruten, che fermano a Ris\u00f8yhamn, e l'aeroporto di And\u00f8ya-Andenes, dove opera la compagnia aerea Wider\u00f8e. Nei mesi estivi \u00e8 inoltre in funzione un traghetto che collega Andenes a Gryllefjord, sull'isola di Senja."}
{"id": "562595", "revid": "298055", "url": "https://it.wikipedia.org/wiki?curid=562595", "title": "Madame Ko", "text": ""}
{"id": "562606", "revid": "287204", "url": "https://it.wikipedia.org/wiki?curid=562606", "title": "Froilan Gonzalez", "text": ""}
{"id": "562610", "revid": "16819", "url": "https://it.wikipedia.org/wiki?curid=562610", "title": "Trasformazioni termodinamiche", "text": ""}
{"id": "562614", "revid": "2730", "url": "https://it.wikipedia.org/wiki?curid=562614", "title": "George Akerlof", "text": "Biografia.\nFiglio del chimico svedese, G\u00f6sta \u00c5kerl\u00f6f, e di un'ebrea americana, Akerlof si diplom\u00f2 alla Lawrenceville School e ottenne il Bachelor's degree alla Yale University nel 1962. Divenne dottore di ricerca nel 1966 al MIT. Prima di trasferirsi a Berkeley come Professore all'Universit\u00e0 della California, Berkeley, Akerlof ha brevemente insegnato alla London School of Economics.\n\u00c8 marito dell'economista americana Janet Yellen, ex presidente della FED (Federal Reserve Bank) e componente del gruppo di consiglieri economici di Bill Clinton, professoressa di economia all'Universit\u00e0 di Berkeley, nonch\u00e9 attuale Segretario del Tesoro dell'Amministrazione Biden.\nNel 2005 Akerlof \u00e8 stato il secondo firmatario di un appello, sottoscritto da oltre 500 economisti americani, che denunciava gli enormi costi (7,7 miliardi di dollari all'anno) del proibizionismo sulla marijuana.\nProbabilmente il lavoro di Akerlof che pi\u00f9 lo ha reso famoso \u00e8 il suo articolo \"The Market for Lemons: Quality Uncertainty and the Market Mechanism\" (\"Il mercato dei bidoni: incertezza sulla qualit\u00e0 e i meccanismi di mercato\"), pubblicato nel 1970 sulle pagine del \"Quarterly Journal of Economics\", nel quale sottolineava i gravi problemi che possono inficiare il buon funzionamento del mercato a causa delle asimmetrie informative. I \"lemons\" cui va riferimento Akerlof sono i cosiddetti \"bidoni\", ossia la possibilit\u00e0 di vendere un prodotto che ha dei difetti conosciuti dal venditore ma di cui il compratore non \u00e8 a conoscenza (caso tipico, quello di un oggetto di seconda mano). \u00c8 grazie a questo articolo che ha ottenuto il premio nobel nel 2001.\nIn \"Efficiency Wage Models of the Labor Market\", Akerlof e la coautrice, la moglie Janet Yellen, delineano i fondamenti logici per le ipotesi di salari efficienti, ovvero quei casi in cui i datori di lavoro sono disponibili a pagare un salario superiore al salario di equilibrio, in contrasto con le conclusioni dell'economia neoclassica."}
{"id": "562621", "revid": "1591878", "url": "https://it.wikipedia.org/wiki?curid=562621", "title": "Biblioteca Nazionale Braidense", "text": "La Biblioteca Nazionale Braidense appartiene allo Stato e dipende dalla Direzione Generale Biblioteche e Istituti Culturali, del Ministero per i Beni e delle attivit\u00e0 culturali e del turismo; \u00e8 la terza biblioteca italiana per ricchezza del patrimonio librario, comprensivo di circa 1.500.000 unit\u00e0. &lt;br&gt;In virt\u00f9 delle normative vigenti sul diritto di stampa, la Biblioteca riceve dagli editori di Milano e provincia il 40% delle pubblicazioni nazionali, il che concorre ad accrescerne di continuo il posseduto.\nTra i maggiori sottoinsiemi di quest\u2019ingente patrimonio ricordiamo: i 2.367 manoscritti, i 40.000 autografi, i 2.368 incunaboli, le 24.401 cinquecentine, le oltre 23.000 testate di periodici di cui 4.500 correnti, le 5.200 stampe fotografiche anteriori al 1950, i 50.000 negativi su lastra, le 30.000 bobine di microfilm che riproducono 1.300 testate di periodici, le 120.000 microforms.\nDal luglio 2015 \u00e8 confluita nel sistema museale della Pinacoteca di Brera, sotto la direzione generale di James M. Bradburne. \u00c8 sita a Milano, in via Brera 28.\nStoria.\nLa Biblioteca Nazionale Braidense fu istituita nel 1770 dall'imperatrice Maria Teresa, per supplire alla mancanza \"di una biblioteca aperta ad uso comune di chi desidera maggiormente coltivare il proprio ingegno, e acquistare nuove cognizioni\". La Biblioteca Ambrosiana, \"ricca bens\u00ec di manoscritti\", ma non di \"libri stampati\", veniva infatti considerata inadeguata allo scopo. In considerazione di ci\u00f2, l\u2019imperatrice decise di destinare ad uso pubblico la biblioteca del conte Carlo Pertusati, che nel 1763 era stata acquistata dalla Congregazione di Stato per la Lombardia su iniziativa del ministro di Maria Teresa, principe di Kaunitz, risoluto a garantire la permanenza a Milano della pregevole raccolta. Negli intenti del funzionario austriaco, il fondo Pertusati avrebbe dovuto costituire la pietra d\u2019angolo di una biblioteca ad uso pubblico, in linea con l\u2019azione riformatrice teresiana nel campo dell\u2019istruzione.\nNel 1773, con la soppressione della Compagnia di Ges\u00f9, le biblioteche del Collegio Braidense e delle case professe gesuitiche di San Fedele e San Girolamo divennero propriet\u00e0 dello Stato e andarono cos\u00ec ad accrescere il fondo Pertusati di 34.000 unit\u00e0. Alcune sale del Palazzo braidense, anch\u2019esso statalizzato, furono riadibite a biblioteca, in conformit\u00e0 a una precedente direttiva di Maria Teresa, che aveva palesato la sua volont\u00e0 di inaugurare il nuovo istituto \u201cin un sito opportuno e per quanto possibile vicino al centro della citt\u00e0, di facile e comodo accesso a ciascuno che vorr\u00e0 frequentarla\u201d. Nel 1778 fu acquistata e incorporata la biblioteca di Albrecht von Haller, medico e botanico svizzero di chiara fama. Con i suoi 24.000 volumi, il fondo Haller avrebbe dovuto nutrire un settore scientifico sin l\u00ec piuttosto carente.\nForte del suo considerevole patrimonio di 80.000 volumi, la \"Regia Imperialis Biblioteca\" \"Mediolanensis\" pot\u00e9 aprire i battenti nel 1786. Gradatamente, gli esemplari provenienti da diverse raccolte private e monastiche e poi i duplicati della Biblioteca Imperiale di Vienna andarono ad affollare gli scaffali dell\u2019istituto. In data 30 aprile 1788 fu emanata dalla Regia Intendenza politica di Milano una legge per la regolamentazione del \u201cdiritto di stampa\u201d. A ogni tipografo attivo in Lombardia si prescriveva il deposito obbligatorio in Biblioteca di una copia per ogni documento stampato. Con l\u2019entrata in vigore della nuova disciplina, la Biblioteca pot\u00e9 quindi incamerare tutte le pubblicazioni dello Stato di Milano, il che rese ancora pi\u00f9 ampia e diversificata la sua offerta libraria. Durante la Restaurazione l\u2019obbligo di deposito ricadde su tutte le pubblicazione del Regno Lombardo-Veneto. In seguito fu nuovamente delimitato alla sola provincia milanese.\nLa Biblioteca \u00e8 ancora oggi titolare del deposito legale relativo a tutte le pubblicazioni cittadine.\nNel corso del XIX secolo la Braidense fu preposta sia alla conservazione sia alla pubblica lettura e dal 1861 la frequentazione del pubblico fu agevolata dall\u2019apertura serale.\nLa sede.\nLa Biblioteca ha sede nel palazzo di Brera, costruzione monumentale il cui nucleo originario ospitava l\u2019ordine degli Umiliati, soppresso nel 1571 per volont\u00e0 del pontefice Pio V.\nTacciati di devianza rispetto alle norme tridentine (per il tenore di vita opulento o, secondo altri, per la prossimit\u00e0 alle tesi calviniste) gli Umiliati furono spossessati di tutte le loro sostanze. Su disposizione di San Carlo Borromeo, il palazzo e gli altri beni dell\u2019ordine andarono a beneficio dei padri gesuiti, che dapprima affidarono a Martino Bassi un ampliamento dell\u2019edificio e poi commissionarono a Francesco Maria Richini un progetto di sostanziale ristrutturazione, avallato dal Generale dei Gesuiti nel 1651. Dalla seconda met\u00e0 del Settecento, per diretto interessamento dei regnanti asburgici, il palazzo fu oggetto di un gran numero di ampliamenti e migliorie. Maria Teresa d'Austria e i suoi successori erano infatti intenzionati a fare dell\u2019area braidense il cuore pulsante della citt\u00e0. La denominazione di \u201cBrera\u201d rinvia a \"braida\", voce tardolatina di presunta derivazione longobarda, con la quale si designava il suburbio incolto. Il palazzo inoltre ospita la Pinacoteca di Brera, l'osservatorio astronomico di Brera, l'orto botanico, l'Istituto Lombardo di scienze e lettere e l'Accademia di belle arti.\nSuperato lo scalone d\u2019onore si ha accesso all'ampio atrio d\u2019ingresso, arredato con scaffalature in noce e radica risalenti al tardo Seicento, modificate nel 1785 circa da Giuseppe Piermarini. Un prezioso complemento ornamentale \u00e8 offerto dagli affreschi che Gaetano Vaccani esegu\u00ec intorno al 1823.\nAttraversato l\u2019atrio, si \u00e8 immessi nella sala di lettura, altrimenti detta \"sala Teologica\", in quanto precedentemente adibita a biblioteca religiosa. La sala \u00e8 sormontata da una grande volta affrescata e anche qui la scaffalatura e il relativo ballatoio in noce e radica risalgono alla fine del Seicento. In fondo alla sala campeggia il grande ritratto dell'imperatore d'Austria Francesco Giuseppe (1830 \u2013 1916), prospiciente a quello dell'imperatore Francesco II d'Asburgo-Lorena (1768\u2013 1835), collocato al di sopra della porta d\u2019entrata.\nAlla destra dell\u2019atrio, la Sala Maria Teresa, ricavata dalla precedente aula di lettura del Collegio. Il ritratto della sovrana (commissionato al maestro Agostino Comerio nel 1834) giganteggia poco dopo l\u2019entrata; ancora una volta, l\u2019elegante scaffalatura in legno di noce e il ballatoio continuo si devono al Piermarini, che disegn\u00f2 il progetto in maniera tale da armonizzare tra loro gli arredi delle diverse sale; al Vaccani si accreditano gli affreschi classicheggianti che adornano la volta soprastante.\nI due grandi lampadari a goccia in cristallo di Boemia furono assemblati utilizzando le magre rimanenze dell\u2019impianto d\u2019illuminazione settecentesco un tempo sfavillante nel Salone delle Cariatidi di Palazzo Reale, devastato dagli incendi e dai bombardamenti della seconda guerra mondiale. Appena dopo l\u2019ingresso, schermato da una teca, un globo terrestre che un tempo aveva trovato una provvisoria sistemazione nell\u2019adiacente Sala Cataloghi, non a caso nota come \"Sala del globo\". Realizzato nel 1829 sotto la direzione scientifica dell\u2019Osservatorio, il globo riproduceva con esattezza le ultimissime rilevazioni geodetiche, dunque si presentava sotto la specie di un ellissoide anzich\u00e9 di una sfera. Il cerchio dell\u2019orizzonte \u00e8 attorniato da una fascia d\u2019ottone su cui erano state incise le coordinate delle principali citt\u00e0 del mondo, nonch\u00e9 le altezze delle montagne pi\u00f9 importanti. (la sala contiene circa 24.000 volumi).\nCon circa 180 posti a sedere, la sala \u00e8 oggigiorno utilizzata per esposizioni e manifestazioni culturali e viene anche data in uso per eventi culturali.\nLungo la parete destra si aprono due ulteriori spazi: la Sala Gerli (ex sala Manzoniana nel 1886), dove ha trovato ricetto la biblioteca liturgica dei Duchi di Parma, con la sua ricca messe di rarissimi libri delle ore e di preziose legature, e la Sala Lalla Romano. Inaugurata l\u201911 marzo 2014, la Sala Lalla Romano \u00e8 stata progettata ed allestita \"pro bono\" \"publico\" dall\u2019architetto Jacopo Gardella, con il generoso sostegno della Fondazione Cariplo. Nella sala ha trovato una consona sistemazione il fondo della scrittrice, contemplante i manoscritti, i carteggi, i libri, i dipinti, i disegni e i materiali fotografici dell'autrice, nonch\u00e9 il mobilio da lei stessa ideato nel 1932, in vista delle nozze con il banchiere Innocenzo Monti. Il fondo \u00e8 stato donato al Ministero dei Beni Culturali nel 2005, su concessione del giornalista, saggista e fotografo Antonio Ria, unico erede della Romano.\nGanglio vitale dell\u2019intera struttura \u00e8 la Sala Cataloghi, in cui si trovano le postazioni informatiche per la ricerca in OPAC, il bancone della distribuzione e del prestito, i servizi di informazione e riproduzione. Qui \u00e8 anche possibile consultare il catalogo cartaceo a schede per autori e per soggetti, nonch\u00e9 i ponderosi volumi contenenti di cataloghi pi\u00f9 antichi.\nLa sala fu edificata sulle macerie della vecchia sartoria dei Gesuiti, abbattuta per dare spazio a nuovi ambienti. La costruzione, su progetto dell\u2019architetto Pietro Gilardoni, fu ultimata nel 1818. Scaffalature e ballatoi in legno ben si accordano agli arredi delle sale gi\u00e0 passate in rassegna. Il soffitto, ancora una volta affrescato dal Vaccani, \u00e8 a finte cupole cassettonate. In fondo, sulla destra, la Sala Manoscritti, un tempo conosciuta con la pi\u00f9 esotica denominazione di \"Sala della Mummia\". Dal 1816 al 1919, nelle tre salette alla sinistra dell\u2019atrio, ebbe il suo domicilio il Gabinetto Numismatico fondato da Gaetano Cattaneo, che dopo la grande guerra prese la via per il Castello Sforzesco per essere conglobato nel Medagliere civico. Nei nuovi spazi sgomberati poterono essere allestite la Sala di Consultazione e l'attuale Sala Manzoniana.\nNella prima \u00e8 possibile interrogare a scaffale aperto repertori bibliografici ed altri strumenti di ricerca. La volta che sovrasta la sala \u00e8 ornata dagli affreschi del Vaccani, raffiguranti la dea Minerva e alcuni uomini illustri dell\u2019antichit\u00e0 classica, del Rinascimento e dell\u2019epoca dei Lumi.\nLa Sala Manzoniana fu inaugurata il 5 novembre 1951, alla presenza del presidente della Repubblica Luigi Einaudi. Gi\u00e0 sul finire dell\u2019Ottocento, al fondo Manzoniano era stata consacrata una sala \"ad hoc\", ma dato il continuo afflusso di nuovi materiali si erano resi ben presto necessari degli spazi aggiuntivi.\nAl di sopra della porta d'ingresso \u00e8 possibile ammirare un ritratto a olio dello scrittore, firmato nel 1835 da Giuseppe Molteni. L\u2019opera si staglia sullo sfondo di una veduta del lago di Como dipinta da Massimo d' Azeglio.\nUltimo costituente di questa \u201cgalleria manzoniana\u201d \u00e8 il mezzobusto marmoreo scolpito da Francesco Confalonieri nel 1886 e donato da re Umberto I.\nDagli affreschi \u00e8 possibile arguire l\u2019originaria destinazione della sala a Gabinetto Numismatico: sopra le scaffalature, infatti, si dispiega una fascia con dodici medaglie, recanti in rilievo le effigi degli antichi sovrani di cui il Gabinetto conservava le monete.\nLa Sala \u00e8 attualmente in uso per la consultazione dei manoscritti e dei libri rari della Braidense, oltre che del Fondo Manzoniano e dell'Archivio Storico Ricordi.\nLe raccolte librarie.\nLa Braidense ha al suo attivo pi\u00f9 di cinquanta fondi librari. Da basso, una rapida carrellata di quelli pi\u00f9 significativi.\nNucleo primigenio della biblioteca, il fondo del Collegio gesuita, comprensivo di 34.000 volumi che negli annessi cataloghi erano gi\u00e0 stati coscienziosamente disposti secondo una rigorosa scansione per \u201cargomenti\u201d. L\u2019ampia raccolta del collegio rifrangeva gli innumerevoli interessi e orientamenti dell\u2019ordine, i cui orizzonti culturali erano abbastanza vasti da includere anche apporti extraeuropei e contributi scientifici d\u2019ultimissima stampa.\nSeconda in ordine di trattazione, ma non in fatto di pregio, la biblioteca del Conte Pertusati (Milano 1674-1755), esponente di punta dei maggiori cenacoli intellettuali lombardi, che aveva trascorso buona parte della propria vita a nutrire una biblioteca privata di cui gi\u00e0 i contemporanei raccontavano \"mirabilia\". Con un totale di 24.000 volumi, la biblioteca occupava tre sale, in conformit\u00e0 alla tradizionale tripartizione del sapere in ecclesiastico, storico e letterario. La sezione ecclesiastica comprendeva un rilevante numero di Bibbie (circa 350), manoscritti ed incunaboli. Nel 1763 i volumi del conte Carlo Pertusati furono divisi tra la Braidense e la biblioteca Universitaria di Pavia.\nLa nostra rassegna procede con il cospicuo fondo di Albrecht von Haller (Berna 1708-1777), docente benemerito di anatomia, botanica e chirurgia a Gottinga, clinico di fama, prolifico autore di trattati medici e occasionalmente anche di versi, fondatore della moderna fisiologia. Sopra ogni altra cosa, von Haller era uomo imbevuto d\u2019una cultura d\u2019aspirazioni enciclopediche; fu quindi nel segno dell\u2019erudizione e della bibliofilia che von Haller assembl\u00f2 la sua ragguardevolissima raccolta. Alla sua morte, il fondo fu messo all\u2019asta dagli eredi ed acquistato nel 1778 dall\u2019imperatore Giuseppe II. Dopo una quasi rocambolesca traversata del Passo del Gottardo, il fondo approd\u00f2 a Brera sul dorso di un mulo. Diversi avvenimenti concorsero al depauperamento della raccolta: la decisione del governo austriaco di dividere i volumi tra la Braidense, la biblioteca Universitaria di Pavia e le biblioteche di Lodi, Cremona e alla Biblioteca Teresiana di Mantova, le campagne campagne napoleoniche (con cui l\u2019erbario halleriano - 60 vol. in folio \u2013 prese la via per il Mus\u00e9e National d'Histoire Naturelle), una donazione del Governo Italiano a quello Svizzero nel 1928.\nNel 1795 il cardinale Angelo Maria Durini, campione di mecenatismo e bibliofilia, destin\u00f2 alla biblioteca un fondo con edizioni assai rare, incunaboli e manoscritti. Amico e patrono di artisti, letterati ed intellettuali d\u2019alta statura (tra costoro Domenico Balestrieri, Giuseppe Parini, Giorgio Giulini, Guido Ferrari), il cardinale fu celebrato per la sua liberalit\u00e0 nell\u2019ode pariniana de \"La Gratitudine\", composta nel 1791.\nNota ai pi\u00f9 per le legature pregiate e le cinquecentine, la collezione del cardinal Angelo Maria Durini possiede un\u2019immediata riconoscibilit\u00e0 in virt\u00f9 degli ex libris apposti a ogni singolo volume.\nLa Biblioteca possiede circa 2000 manoscritti. Doverosa la segnalazione dell\"Hexameron\" di Sant'Ambrogio e dei \"Vangeli\" in greco, risalenti al 1110 circa.\nTra i cosiddetti libri in cuna, si ricordino almeno il \"Catholicon\" del grammatico e teologo domenicano Giovanni Balbi, tirato a Magonza nel 1460 con la nuova tecnica della stampa a caratteri e il celebre Lattanzio di Subiaco, stampato nel 1465 in un monastero sito nella piccola localit\u00e0 laziale e rientrante nel novero dei primissimi libri a stampa tirati in Italia.\nLa Biblioteca Braidense possiede circa 650 edizioni aldine, tutte collocabili tra il 1494 e il 1598.\nTra gli incunaboli afferenti al fondo aldino (104 in totale) l\u2019arcinota \"Hypnerotomachia Poliphili\", che a motivo delle splendide xilografie di cui \u00e8 adorna si \u00e8 ben guadagnata la sua fama di pi\u00f9 bel libro del Rinascimento. Il fondo aldino della Braidense, quanto a consistenza, \u00e8 secondo unicamente a quello custodito presso la Biblioteca Nazionale Marciana.\nNel 1885 Pietro Brambilla, marito di Vittoria Manzoni, donava alla Braidense tutte le carte ed i libri del Manzoni (di cui molti punteggiati da postille dell\u2019autore). Il lascito fu vincolato a una serie di condizioni: la prima prevedeva che il fondo restasse in via permanente a Milano; la seconda che si allestisse una sala appositamente deputata ad accoglierlo; la terza che si chiarificasse con espressa menzione l\u2019appartenenza di volumi e carteggi alla donazione fatta.Per far fede al terzo impegno concordato, il 5 novembre 1886, alla presenza dei sovrani d'Italia, fu inaugurata la prima Sala Manzoniana, cui nel 1951 se ne affianc\u00f2 una seconda, progettata da Tommaso Buzzi e tenuta a battesimo sempre in data 5 novembre, con il presidente della Repubblica Luigi Einaudi a far da padrino. Per tutto il XX secolo, il fondo \u00e8 stato foraggiato con ulteriori lettere autografe, dagherrotipi e cimeli di vario titolo, frutto dei numerosi donativi da parte di enti, associazioni e privati.\nAttualmente la raccolta manzoniana comprende 250 manoscritti, 550 volumi della biblioteca del Manzoni di cui 200 postillati, circa 5.000 pezzi di carteggio, oltre 1.000 volumi di opere del Manzoni, quasi 3.000 volumi di critica di cui 1.800 in miscellanea.\nAvventore occasionale della Braidense, Alessandro Manzoni fu in rapporti pi\u00f9 che cordiali con i bibliotecari: Gaetano Cattaneo, direttore del Gabinetto Numismatico, gli riserv\u00f2 un trattamento di favore, facendogli recapitare direttamente a casa i volumi di cui aveva necessit\u00e0; Francesco Rossi fu un impagabile dispensatore di notizie e di documenti relativi alle vicende della Colonna Infame (questi \u00e8 infatti la \u201cdotta e gentile persona\u201d di cui Manzoni si diceva riconoscente nell\u2019ultimo capitolo della \"Storia della Colonna Infame\").\nDa qualche tempo, con il lancio del progetto BiD (Braidense in Digitale) \u00e8 possibile consultare l\u2019edizione ventisettana dei \"Promessi sposi\".\nAlla piattaforma digitale fa capo anche la raccolta drammatica Corniani-Algarotti, acquistata dalla Braidense nel 1891, e comprensiva dei circa 10.000 libretti teatrali appartenuti al conte Marco Antonio Corniani Algarotti (1768 - 1845), studioso di geologia con il bernoccolo del melodramma e della letteratura teatrale.\nUn\u2019altra sezione di gran rinomanza \u00e8 quella foscoliana, formatasi gradualmente attraverso le diverse \"tranches\" che hanno ampliato un nucleo originario di 24 lettere (databili tra 1804-1814) con ulteriori pezzi del carteggio e con rare edizioni dei primordi e del periodo inglese.\nUna finestra sul pi\u00f9 bel fiore dell\u2019arte tipografica settecentesca \u00e8 offerta dalla raccolta bodoniana , cui danno corpo 922 esemplari dell\u2019officina di Giambattista Bodoni, appartenuti dapprima al bibliofilo Anton Enrico Mortara e poi a Giuseppe Spinelli, che nel 1886 li ha fatti pervenire in forma di donativo alla Biblioteca.\nServizi e attivit\u00e0 culturali.\nDal 1994 la catalogazione dei nuovi volumi avviene immettendo i dati nell'OPAC (Online Public Access Catalog), che fa capo al grande catalogo informatizzato del Servizio Bibliotecario Nazionale. Contestualmente ha preso le mosse il recupero dei cataloghi antichi, di cui devono essere ancora riversate alcune centinaia di migliaia di schede (a ogni modo, per risalire alle opere non ancora presenti in OPAC \u00e8 possibile consultare i cataloghi cartacei disponibili nell\u2019apposita Sala).\nPrevia iscrizione, tutti i maggiorenni con cittadinanza italiana o con regolare permesso di soggiorno possono beneficiare dei servizi di prestito (in sede o a domicilio), consultazione e utilizzo delle banche dati. Tutti i servizi sono erogati a titolo gratuito, ad eccezione del prestito interbibliotecario e delle riproduzioni digitali.\nCome altre Biblioteche afferenti al Ministero dei beni e delle attivit\u00e0 culturali e del turismo, la Braidense si \u00e8 fatta scrupolo di digitalizzare gran parte dei propri fondi storici, cos\u00ec da favorirne la diffusione e la preservazione dall\u2019inevitabile usura associata alla consultazione manuale. Nel sito istituzionale, alla voce \u201cRisorse\u201d, \u00e8 possibile risalire alle seguenti collezioni: Emeroteca digitale (2.000.000 pagine di circa 1000 periodici e giornali digitalizzati della Braidense e di altri Istituti); Raccolta drammatica (500.000 immagini di circa 9000 libretti teatrali e per musica dal XVI al XIX secolo); Monografie digitalizzate (100.000 pagine di oltre 330 titoli di editoria lombarda, di materiale di interesse grafico, di autografi manzoniani, di fonti storiche, ricercabili per autore, titolo, etc.); Testi in linea (progetti scaffale aperto); Legature (una galleria di 113 immagini delle legature storiche di maggior pregio di volumi della Braidense, dal XV al XVII secolo); Fondo fotografico Sommariva (14.930 fotografie di Emilio Sommariva: ritratti, vedute e riproduzioni di opere d'arte, dal 1904 al 1973); Catalogo nazionale dei manoscritti musicali (catalogo nazionale dei manoscritti musicali redatti fino al 1900, conservati in biblioteche pubbliche, private e ecclesiastiche italiane); lOttocento (Circa 325.000 immagini di 5.000 romanzi e opere letterarie dell'Ottocento italiano).La Biblioteca destina sovente gli spazi a sua disposizione per mostre, visite guidate, conferenze, convegni e presentazioni di libri, anche in collaborazione con altri \"partners\" pubblici e privati.\nLa Biblioteca ha anche facolt\u00e0 di ospitare iniziative culturali promosse da privati e giudicate compatibili con i propri fini istituzionali. In conformit\u00e0 a quanto previsto dal Codice dei beni culturali e del Paesaggio, i locali possono essere concessi in uso per eventi promozionali, riprese televisive e cinematografiche.\nAl fine di dare visibilit\u00e0 al proprio posseduto, la Biblioteca indice incontri rivolti a tutti coloro che hanno desiderio di conoscerne la storia e i fondi pi\u00f9 antichi (Pertusati, Biblioteca Gesuitica, Haller, Manzoni).\nPrevio appuntamento concordato con il personale addetto, la visita \u00e8 aperta sia ai privati cittadini che alle scuole.\nLa Mediateca Santa Teresa.\nNell'ambito di una concezione avveniristica in cui al testo multimediale viene attribuita una dignit\u00e0 pari al testo stampato, il Ministero per i Beni e le Attivit\u00e0 Culturali ha dotato la Biblioteca di Brera di una Mediateca che \u00e8 una biblioteca multimediale interattiva. Per tali fini \u00e8 stato attrezzato l'edificio della \"Chiesa di Santa Teresa\", da tempo sconsacrata. \u00c8 cos\u00ec possibile accedere alle risorse digitali che stanno assumendo un ruolo fondamentale per chi lavora nella societ\u00e0 dell'informazione."}
{"id": "562623", "revid": "1833487", "url": "https://it.wikipedia.org/wiki?curid=562623", "title": "Cretone", "text": "Cretone \u00e8 una frazione del comune di Palombara Sabina nella Citt\u00e0 metropolitana di Roma Capitale.\nDescrizione.\nIl suo territorio \u00e8 per lo pi\u00f9 ricoperto da terreni agricoli e boschi.\nLe origini antiche dell'abitato sono documentate dai numerosi ritrovamenti archeologici.\nL'abitato di Cretone occupa un colle arenaceo-conglomeratico, sulla cui sommit\u00e0 sorge il paese medioevale.\nIl colle di Cretone prospetta verso l'ampia spianata di Cerreto-Quirani, notevolmente pi\u00f9 bassa e circondata da lievi ondulazioni della stessa composizione arenaceo-conglomeratica. La piana \u00e8 il risultato della colmatura delle valli di due ruscelli provenienti dal versante ovest dei monti Lucretili. Lungo il fosso delle Grottoline-Molaccia si \u00e8 rivelata interessante la necropoli dell'abitato. \nL'unico intervento scientifico risale al 1983 quando la sovrintendenza archeologica per il Lazio scav\u00f2 un gruppo di sepolture a fossa, datate al VII-VI secolo.\nLa costruzione del castello, nelle cui murature sono inseriti frammenti ceramici del borgo medievale, risale al sec. XIII. \u00c8 possibile che l'abitato nel periodo arcaico si prolungasse dal pianoro verso l'estremit\u00e0 nord del colle, coperta dall'espansione edilizia del novecento di piazza delle Carrette; l'altura si prestava ad essere isolata con un fossato nella strozzatura che la lega al gruppo meridionale dei Tre Colli.\nIl santo patrono \u00e8 San Vito di Lucania martire, che si festeggia il 15 giugno.\nNella seconda met\u00e0 del mese di luglio si svolge la \"sagra della perzica\", festa popolare dedicata a una delle coltivazioni tipiche del luogo, mentre i primi di settembre, a cura dell'Associazione culturale \u201cLiberamente\u201d, si svolge la sagra \"du ciammellocco\" antico dolce-salato - un tempo considerato il pane dei poveri.\nNel suo territorio viene prodotto olio extravergine di oliva con riconoscimento DOP."}
{"id": "562625", "revid": "64169", "url": "https://it.wikipedia.org/wiki?curid=562625", "title": "Centiara", "text": "La centiara (simbolo ca) \u00e8 una misura dell'area, pari all'area di un quadrato con lato lungo 1 metro.Unit\u00e0 di misura: ettaro. Non \u00e8 una misura riconosciuta dal Sistema internazionale di unit\u00e0 di misura, dove si utilizza al suo posto il metro quadrato (m\u00b2). Viene ufficialmente utilizzata dall'Agenzia del territorio italiana per misurare la superficie dei terreni a fini catastali e fiscali. \nLa centiara \u00e8 un sottomultiplo dell'ara e dell'ettaro. Una centiara equivale a:\nAd esempio, 1,5642 ettari corrispondono a 1 ettaro, 56 are e 42 centiare.\nEquivalenze con unit\u00e0 del Sistema Internazionale.\nIn rapporto alle unit\u00e0 di misura del Sistema internazionale di unit\u00e0 di misura, una centiara equivale a:"}
{"id": "562632", "revid": "363629", "url": "https://it.wikipedia.org/wiki?curid=562632", "title": "Acatisia", "text": "Lacatisia \u00e8 una sindrome psicomotoria che si manifesta con l'impossibilit\u00e0 di stare fermi, seduti, causa irrequietezza, ansiet\u00e0, parestesia e agitazione, comportando una volont\u00e0 di muoversi in continuazione. La condizione rimane soggettiva, diventando solo una sensazione.\nEziologia.\nLe cause che comportano tale fenomeno sono quasi esclusivamente di tipo farmacologico (90%) ma alcune patologie causano lo stesso disturbo.\nCause farmacologiche.\nIl disturbo motorio pu\u00f2 essere un effetto secondario di alcuni psicofarmaci (in particolare neurolettici e antipsicotici), tra cui alcuni di quelli utilizzati nella cura della malattia di Parkinson o nella terapia del vomito (metoclopramide). Studi hanno dimostrato che quasi la totalit\u00e0 dei casi di acatisia si rilevino a causa dei neurolettici durante i primi mesi dall'inizio del trattamento. Per quanto riguarda la malattia di Parkinson, l'incidenza varia fino al 50% dei casi.\nAnche alcuni farmaci oppioidi caratterizzati dal loro meccanismo d'azione (tramadolo e tapentadolo) possono dare questo tipo di disturbo che rientra nella categoria della sindrome serotoninergica.\nAltre cause.\nAltre cause possibili sono varie sindromi (insieme di sintomi con eziologia spesso non chiara) di livello ansioso o neurologico:"}
{"id": "562634", "revid": "767487", "url": "https://it.wikipedia.org/wiki?curid=562634", "title": "Manuale d'amore 2 - Capitoli successivi", "text": "Manuale d'amore 2 - Capitoli successivi \u00e8 un film del 2007 diretto da Giovanni Veronesi.\nCome il precedente \"Manuale d'amore\", il film \u00e8 suddiviso in 4 episodi che hanno come argomento principale vari aspetti dell'amore, del sesso e della vita di coppia. I 4 episodi sono legati l'uno all'altro dal filo conduttore di una trasmissione radiofonica e dalla voce del DJ Fulvio, interpretato da Claudio Bisio.\n\"Eppure sentire (Un senso di te)\" \u00e8 il tema musicale del film ed \u00e8 cantata da Elisa.\nTrama.\nEros.\nIl giovane Nicola ha un incidente d'auto ed \u00e8 costretto a vivere sulla sedia a rotelle. La sua splendida fisioterapista Lucia diventa per lui un'ossessione erotica. Una notte lei gli rivela che sta per sposarsi, ma che anche per lei Nicola \u00e8 diventato un'ossessione erotica e hanno un rapporto sessuale. Successivamente, Nicola cambia fisioterapista, una donna obesa, che lui vede come una punizione divina per aver tradito la sua fidanzata.\nLa maternit\u00e0.\nFranco e Manuela non riescono a concepire un figlio naturalmente, e si recano a Barcellona per ricorrere alla fecondazione assistita. Nonostante alcuni momenti difficili, riusciranno ad avere una figlia.\nIl matrimonio.\nFosco e Filippo sono una coppia gay del Salento. Il padre di Fosco, tuttavia, non ha mai accettato l'omosessualit\u00e0 del figlio e la conseguente relazione sentimentale con FIlippo. Hanno deciso, per desiderio soprattutto di Filippo, di andare a sposarsi in Spagna, ma litigano quando Fosco dice di non voler rimanere a vivere nel paese iberico e di non voler adottare un figlio. La sera successiva, per\u00f2, Fosco subisce un pestaggio dopo una discussione, e l'accaduto gli d\u00e0 modo di valutare nuovamente la possibilit\u00e0 del matrimonio. Raggiunto da Filippo, i due si riappacificano e decidono di sposarsi a Barcellona, arrivando con un'ora di ritardo al comune.\nAmore estremo.\nIl cinquantenne Ernesto conduce una vita monotona, sposato con una milanese oziosa e con una figlia coatta. Riscopre la vera passione grazie alla giovane spagnola Cecilia, a Roma per incontrare il padre che non ha mai conosciuto. I due instaurano una relazione; la moglie di Ernesto scopre che lui l'ha tradita, ma invece di arrabbiarsi lo perdona. Lui allora lascia la casa. In discoteca con Cecilia per\u00f2 ha un infarto; lei decide di tornare in Spagna, lui torna con la sua famiglia, senza per\u00f2 dimenticare Cecilia.\nProduzione.\nRiprese.\nLe riprese del film sono iniziate il 3 luglio 2006.\nDistribuzione.\nIl film \u00e8 uscito il 19 gennaio 2007.\nSequel.\nIl film ha un terzo seguito, \"Manuale d'amore 3\", uscito nelle sale cinematografiche il 25 febbraio 2011."}
{"id": "562637", "revid": "1369234", "url": "https://it.wikipedia.org/wiki?curid=562637", "title": "Pianeta nano", "text": "Un pianeta nano \u00e8 un corpo celeste di tipo planetario orbitante attorno a una stella e caratterizzato da una massa sufficiente a conferirgli una forma quasi sferica, ma che non \u00e8 stato in grado di \"ripulire\" la propria fascia orbitale da altri oggetti di dimensioni confrontabili: per quest'ultima caratteristica non rientra nella denominazione di pianeta.\nNonostante il nome, un pianeta nano \"non\" \u00e8 necessariamente pi\u00f9 piccolo di un pianeta. In teoria non vi \u00e8 limite alle dimensioni dei pianeti nani. Si osservi inoltre che la classe dei pianeti \u00e8 distinta da quella dei pianeti nani, e non comprende quest'ultima.\nIl termine \"pianeta nano\" \u00e8 stato introdotto ufficialmente nella nomenclatura astronomica il 24 agosto 2006 da un'assemblea dell'Unione Astronomica Internazionale, fra molte discussioni e polemiche. Tra le altre cose, si \u00e8 fatto notare che il termine \u00e8 fuorviante e che i criteri non sono oggettivi (nessun corpo pu\u00f2 ripulire completamente la propria fascia orbitale, n\u00e9 esiste una soglia obiettiva su quando un corpo \u00e8 sferoidale o no). Tuttavia, la necessit\u00e0 di creare questa classe di oggetti per distinguerla dai pianeti tradizionali esisteva, ed \u00e8 probabile che il nome resti.\nL'11 giugno 2008 il Comitato esecutivo dell'Unione Astronomica Internazionale riunitosi a Oslo ha assegnato il nome plutoidi alla classe dei pianeti nani transnettuniani, stabilendo al contempo un requisito preliminare per valutare il raggiungimento dell'equilibrio idrostatico, con l'intenzione di favorire l'assegnazione dei nomi dei candidati plutoidi. L'UAI ha stabilito che un corpo celeste transnettuniano che possiede una magnitudine assoluta inferiore a H = +1 pu\u00f2 essere ragionevolmente classificato tra i plutoidi e quindi tra i pianeti nani.\nL'UAI riconosce cinque pianeti nani: Cerere, Plutone, Haumea, Makemake ed Eris.\nStoria del termine.\nPrima delle scoperte dell'inizio del XXI secolo, gli studiosi non avevano avuto una forte necessit\u00e0 di una definizione formale del termine pianeta.\nDopo la scoperta di Plutone, nel 1930, gli astronomi avevano stabilito che il Sistema solare contenesse nove pianeti e migliaia di altri corpi dalle dimensioni significativamente minori, asteroidi e comete. Per quasi 50 anni, Plutone \u00e8 stato ritenuto pi\u00f9 grande di Mercurio, ma la scoperta nel 1978 della sua luna Caronte permise di misurarne la massa con precisione, ottenendo per essa un valore molto pi\u00f9 piccolo delle stime iniziali: il valore misurato corrispondeva a circa un ventesimo della massa di Mercurio, rendendo Plutone di gran lunga il pianeta pi\u00f9 piccolo. Sebbene fosse ancora dieci volte pi\u00f9 massiccio di Cerere, l'oggetto pi\u00f9 grande presente nella fascia principale degli asteroidi, anche dal confronto con la Luna Plutone appariva ridimensionato, raggiungendone appena un quinto della massa. Inoltre, possedendo alcune caratteristiche inusuali quali un'elevata eccentricit\u00e0 orbitale e un'elevata inclinazione orbitale, divenne evidente che si trattava di un corpo differente da ogni altro pianeta.\nNegli anni novanta, gli astronomi cominciarono a trovare altri oggetti nella stessa regione di spazio in cui orbita Plutone (conosciuta come Fascia di Kuiper), e alcuni altri anche a distanze maggiori.\nAlcuni di essi condividevano le caratteristiche chiave dell'orbita di Plutone, cosicch\u00e9 il corpo celeste cominci\u00f2 a essere visto come il pi\u00f9 grande di una nuova classe di oggetti, i plutini. Ci\u00f2 port\u00f2 alcuni astronomi a smettere di riferirsi a Plutone come a un pianeta e diversi termini, come \"pianeta minore\", \"sub-pianeta\" e \"planetoide\" cominciarono a essere usati per gli oggetti in seguito indicati come \"pianeti nani\".\nQuando nel 2005 furono scoperti altri tre oggetti (Quaoar, Sedna ed Eris) di dimensioni comparabili a quelle di Plutone, fu chiaro che si doveva o classificare anche loro come pianeti, oppure Plutone avrebbe dovuto essere riclassificato.\nGli astronomi erano inoltre convinti che si potesse riuscire a scoprire altri oggetti delle dimensioni di Plutone e, quindi, il numero di pianeti con caratteristiche simili a Plutone sarebbe cresciuto rapidamente.\nNel 2006, furono determinate le dimensioni di Eris (conosciuto allora come ) e lo si scopr\u00ec essere leggermente pi\u00f9 grande di Plutone. Ufficiosamente, alcuni studiosi e giornalisti cominciarono a riferirsi all'oggetto come al \"Decimo pianeta\". Conseguentemente, la questione fu oggetto di un intenso dibattito durante la XXVI Assemblea Generale dell'Unione Astronomica Internazionale dell'agosto del 2006.\nLa prima bozza di proposta, avanzata dal gruppo di lavoro appositamente istituito dalla UAI, fu di considerare qualunque corpo con una forza di gravit\u00e0 tale da fargli raggiungere la forma di equilibrio idrostatico (ovvero quasi sferica) come pianeta. Tale definizione avrebbe immediatamente incluso Eris e Cerere nella lista dei pianeti, pi\u00f9 Caronte, considerando il suo sistema come un sistema doppio. Inoltre fu individuata una lista di 12 potenziali oggetti candidabili come pianeti, qualora si fosse dimostrata una forma modellata dall'equilibrio idrostatico.\nDopo l'opposizione di numerosi astronomi a una tale risoluzione, l'astronomo uruguayano Julio \u00c1ngel Fern\u00e1ndez avanz\u00f2 una proposta alternativa, in cui si creava una classificazione intermedia per quegli oggetti sufficientemente grandi da aver assunto una forma sferica, ma non abbastanza da aver ripulito la propria fascia orbitale dalla maggior parte dei planetesimi che vi hanno orbitato dalla formazione del Sistema solare a oggi. Escludendo Caronte dalla lista, la nuova proposta assegnava Plutone, Cerere ed Eris alla nuova categoria.\nLa risoluzione finale dell'Unione Astronomica Internazionale conserv\u00f2 la distinzione in tre categorie per i corpi celesti in orbita intorno al Sole. Fern\u00e1ndez aveva suggerito di chiamare gli oggetti della classe intermedia \"planetoidi\", ma la sessione plenaria della III Divisione della UAI vot\u00f2 unanimemente per \"pianeti nani\". Nella risoluzione si legge:\nSebbene ci fosse preoccupazione riguardo allo \"status\" di pianeti in altri sistemi solari, tale questione ancora non \u00e8 stata risolta; \u00e8 stato proposto di decidere al riguardo soltanto quando saranno stati sviluppati strumenti in grado di permettere l'osservazione e lo studio di tali oggetti.\nLa 6\u00aa Risoluzione dell'UAI del 2006 riconobbe Plutone come \"il prototipo di una nuova categoria di oggetti transnettuniani\". Il nome e la precisa natura di tale categoria non furono specificati e la loro comunicazione fu rimandata a data da destinarsi. L'11 giugno 2008, il \"Comitato Esecutivo\" dell'Unione Astronomica Internazionale ha comunicato il nome, \"plutoidi\", e la definizione: tutti i pianeti nani transnettuniani sono plutoidi. L'11 luglio 2008, il \"Gruppo di lavoro per la nomenclatura dei Sistemi planetari\" (\"Working Group for Planetary System Nomenclature\") ha riclassificato l'oggetto allora noto come \"(136472) 2005 FY9\" come un pianeta nano, rinominandolo Makemake. Due mesi dopo, il 17 settembre anche , rinominato Haumea, \u00e8 stato classificato tra i pianeti nani.\nProspetto.\nSegue un prospetto dei cinque corpi celesti orbitanti intorno al Sole che attualmente rientrano nella categoria dei pianeti nani.\nCandidati pianeti nani.\nLa caratteristica rilevante di un pianeta nano \u00e8 che \"abbia massa sufficiente affinch\u00e9 la propria gravit\u00e0 possa superare le forze di corpo rigido in modo tale da assumere una forma in equilibrio idrostatico (prossimo alla sfericit\u00e0) \". Cerere \u00e8 l'unico pianeta nano nella fascia principale. Una recente analisi della sonda Dawn sulla forma e del suo campo gravitazionale di Vesta, il secondo oggetto celeste pi\u00f9 massiccio della fascia, ha dimostrato che non \u00e8 attualmente in equilibrio idrostatico. Pallade, il terzo oggetto pi\u00f9 massiccio, ha una superficie piuttosto irregolare. Tuttavia, alcune osservazioni condotte con il Very Large Telescope sembrano suggerire che Igea, il quarto asteroide per dimensioni presente nella fascia, possa essere considerato un pianeta nano, perch\u00e9 avrebbe una forma con una sfericit\u00e0 assai prossima a quella calcolabile per Cerere. Se ci\u00f2 fosse confermato, sarebbe uno dei pianeti nani pi\u00f9 piccoli. Michael E. Brown ha stimato che i corpi della fascia principale essendo molto rocciosi e non sufficientemente grandi da raggiungere i 900 km di diametro, difficilmente possono risultare in equilibrio idrostatico e di conseguenza classificabili come pianeti nani. Sulla base di un confronto con le lune ghiacciate che sono state esplorate da veicoli spaziali, come Mimas (rotondo a 400\u00a0km di diametro) e Proteo (irregolare a 410\u2013440\u00a0km di diametro), Brown ha stimato che gli oggetti transnettuniani essendo principalmente ghiacciati, tendono a rilassarsi in equilibrio idrostatico ad un diametro che si aggira tra 200 e i 400\u00a0km.\nI seguenti oggetti del sistema solare potrebbero essere classificati, in base alla definizione, come pianeti nani, sebbene l'Unione Astronomica Internazionale si riservi di decidere in futuro se includerli o meno nella lista ufficiale."}
{"id": "562648", "revid": "775372", "url": "https://it.wikipedia.org/wiki?curid=562648", "title": "Repubblica Democratica Araba dei Sahrawi", "text": "La Repubblica Araba Democratica dei Sahrawi (in arabo \u0627\u0644\u062c\u0645\u0647\u0648\u0631\u064a\u0629 \u0627\u0644\u0639\u0631\u0628\u064a\u0629 \u0627\u0644\u0635\u062d\u0631\u0627\u0648\u064a\u0629 \u0627\u0644\u062f\u064a\u0645\u0642\u0631\u0627\u0637\u064a\u0629), conosciuta semplicemente come Sahara Occidentale, \u00e8 uno Stato parzialmente riconosciuto a livello internazionale da 87 paesi membri dell'ONU. Per le Nazioni Unite \u00e8 ancora formalmente un Territorio non autonomo. Esso \u00e8 collocato a sud del Marocco, aspira alla sovranit\u00e0 nazionale ed al completo riconoscimento a livello internazionale.\nSituazione.\nLa proclamazione della Repubblica Araba Democratica dei Sahrawi fu dichiarata dal Fronte Polisario il 27 febbraio 1976 a Bir Lehlu, nell'allora Sahara spagnolo, poche ore prima del ritiro delle truppe spagnole, che lasciarono il controllo della regione alle truppe marocchine. Questo caus\u00f2 un conflitto che si concluse con il cessato il fuoco del 1991.\nLa Repubblica fonda la sua legittimazione territoriale sul principio di intangibilit\u00e0 dei confini coloniali e di conservazione dello \"status quo ante bellum\".\nIl governo in esilio della autoproclamata Repubblica presidenziale con partito unico, ha sede formalmente a Laayoune ma di fatto presso il campo profughi di Tindouf in Algeria. \nLa repubblica Sahrawi dichiara di governare sul 20-25% del territorio, mentre il Marocco controlla il restante territorio conteso. La porzione di territorio sulla quale la repubblica Sahrawi esercita un effettivo controllo si trova a est del Muro marocchino.\nLa repubblica esercita il potere sovrano sulle cinque zone autonome dei campi profughi Sahrawi a sud di Tindouf in Algeria e su circa un quarto del territorio del Sahara Occidentale, detta zona libera, ai confini con l'Algeria e la Mauritania. Rifacendosi al diritto di autodeterminazione dei popoli \u00e8 in attesa dal 1991 del referendum per l'autodeterminazione (indipendenza o integrazione con il Marocco), programmato per l'eventuale presa in possesso del Sahara Occidentale, da affettuarsi con l'accordo tra il Regno del Marocco e il Fronte Polisario ed \u00e8 affidato dalle Nazioni Unite alla missione MINURSO.\nRelazioni internazionali.\nIl Sahara Occidentale \u00e8 nella lista delle Nazioni Unite dei territori non autonomi. All'incirca 82 Stati dell'ONU hanno riconosciuto la repubblica sahrawi (RADS). Alcuni stati hanno tuttavia in seguito annullato il riconoscimento diplomatico.\nLa RADS \u00e8 membro dell'Unione africana.\nMoneta.\nLa moneta ufficiale della RADS \u00e8 la peseta sahrawi. Viene per\u00f2 di fatto comunemente usato anche il dirham marocchino."}
{"id": "562649", "revid": "287204", "url": "https://it.wikipedia.org/wiki?curid=562649", "title": "Raul Gonzalez Blanco", "text": ""}
{"id": "562655", "revid": "991694", "url": "https://it.wikipedia.org/wiki?curid=562655", "title": "Repubblica Democratica Araba del Sahrawi", "text": ""}
{"id": "562657", "revid": "767487", "url": "https://it.wikipedia.org/wiki?curid=562657", "title": "7 Year Bitch", "text": "7 Year Bitch \u00e8 stato un gruppo punk rock statunitense, formatosi a Seattle, Washington, attivo per 7 anni, tra il 1990 e il 1997. La loro carriera ha prodotto tre album, ed \u00e8 stata influenzata dalla morte della loro chitarrista Stefanie Sargent e della cara amica Mia Zapata, componente di un altro gruppo punk/grunge di Seattle, The Gits.\nBiografia.\nCarriera.\nLa band venne fondata nel 1990 dalla cantante Selene Vigil, dalla chitarrista Stefanie Sargent, dalla bassista Elizabeth Davis e dalla batterista Valerie Agnew. Vigil, Sargent e Agnew suonarono insieme nella band di Seattle Barbie's Dream Car quando la loro bassista part\u00ec per l'Europa. Successivamente reclutarono la Davis e ribattezzarono la loro band dopo il film \"Seven Year Itch\", basandosi su un suggerimento del loro amico Ben London, componente di un'altra band di Seattle, gli Alcohol Funnycar.\nAl loro primo concerto, la band apr\u00ec per i Gits, dimostrandogli di aver avuto un'influenza significativa sulla loro musica. Nel 1991 la band pubblic\u00f2 il singolo \"\"Lorna\" e firm\u00f2 un contratto con la C/Z Records. Il loro primo album, \"Sick 'Em\", venne rilasciato nel 1992, ma fu messo in ombra dalla morte della Sargent, avvenuta il 27 giugno, dopo che la chitarrista torn\u00f2 a casa da una festa in cui aveva bevuto alcolici ed assunto una piccola quantit\u00e0 di eroina. La sua morte \u00e8 stata ampiamente falsata come overdose da eroina, affermazione non precisa. Dopo un prolungato periodo di incertezza, la band decise di continuare, reclutando la chitarrista Roisin Dunne come sostituta della Sargent alla fine dell'anno.\nNel luglio del 1993, l'amica di lunga data e frontwoman dei The Gits, Mia Zapata, venne brutalmente violentata e assassinata mentre tornava a casa a tarda notte. Questo evento, insieme alla morte della Sargent l'anno precedente, ebbe un profondo impatto sul gruppo. Come reazione, la band registr\u00f2 e pubblic\u00f2 il secondo album \"\u00a1Viva Zapata!\" (1994) in omaggio ad entrambe le loro amiche decedute. Durante questo periodo, Valerie Agnew divenne anche una dei principali organizzatori e co-fondatori dell'organizzazione anti-violenza e autodifesa, Home Alive. L'8 aprile 1994, la band suon\u00f2 ad un concerto di beneficenza per Rock Against Domestic Violence al Cameo Theatre di Miami Beach, insieme alle Babes in Toyland e alle Jack Off Jill.\nNel 1995 la band firm\u00f2 con la Atlantic Records e nel 1996 pubblic\u00f2 il loro terzo album, \"Gato Negro\". Dopo il tour che ha supportato \"Gato Negro\", la chitarrista Roisin Dunne se ne and\u00f2, e venne sostituita da Lisa Faye Beatty, ingegnere del suono durante le esibizioni dal vivo e amica di lunga data della band.\nScioglimento.\nAll'inizio del 1997, la band inizi\u00f2 a registrare materiale per quello che sarebbe stato il loro quarto album. La band si trasfer\u00ec da Seattle in California, Elizabeth Davis e Valerie Agnew a San Francisco e Selene Vigil a Los Angeles. Con la recente partenza della loro chitarrista, Roisin Dunne e la separazione geografica tra le componenti della band, la carriera delle 7 Year Bitch si \u00e8 conclusa dopo un tour finale con San Francisco's Lost Goat.\nDopo lo scioglimento.\nDopo lo scioglimento delle 7 Year Bitch, la bassista Elizabeth Davis si \u00e8 unita alla band di San Francisco, i Clone, con la quale ha suonato fino al 2003. Nel 2005 ha contribuito a formare la band Von Iva. La vocalist Selene Vigil form\u00f2 una band di influenza gotica/psichedelica con il nome di Cistine, nel 2000. In seguito pubblic\u00f2 l'album solista \"That Was Then\" nel 2010. Roisin Dunne si un\u00ec alla band The Last Goodbye nel 2006."}
{"id": "562663", "revid": "112812888", "url": "https://it.wikipedia.org/wiki?curid=562663", "title": "William Byrd", "text": "Biografia.\nLa recente scoperta di documenti legali colloca la nascita di William Byrd alla fine del 1539 o nei primi mesi del 1540, anzich\u00e9 nel 1542-1543 come si era precedentemente ritenuto. Come la maggior parte dei musicisti promettenti del Rinascimento europeo, Byrd inizi\u00f2 la propria carriera in giovane et\u00e0. Quasi sicuramente fu cantore nella Cappella Reale durante il regno di Maria Tudor (1553-1558) e studi\u00f2 musica sotto l'insegnamento di Thomas Tallis. Questi affianc\u00f2 Byrd ai migliori musicisti dell'epoca e lo accompagn\u00f2 in viaggi attraverso le isole britanniche, i Paesi Bassi, la Spagna e il Portogallo. Maria Tudor, chiamata poi \"la Sanguinaria\" dalla propaganda protestante, trascorse il suo breve regno reagendo agli eccessi dell'austerit\u00e0 protestante sviluppatosi sotto il suo predecessore Edoardo VI d'Inghilterra.\nLa regina Maria amava la musica sacra in latino. In questo ambito Byrd, che era cattolico, fu prospero, esuberante e creativo, componendo parecchi mottetti su testo latino durante tutto l'arco della sua vita. Nel 1605 e nel 1607 pubblic\u00f2 in due volumi i \"Gradualia\", una raccolta di mottetti per il \"Proprium\" delle festivit\u00e0 dell'anno liturgico, che per questo aspetto possiamo accostare al 'Choralis Constantinus' del compositore continentale Heinrich Isaac, una raccolta di mottetti scritti nel primo ventennio del Cinquecento.\nQuando Byrd ebbe diciott'anni Maria Tudor mor\u00ec e le succedette Elisabetta I d'Inghilterra. Questo repentino cambiamento avrebbe potuto farlo uscire dalla corte inglese, sennonch\u00e9 pochi anni dopo Byrd fu nominato organista e maestro del coro della Cattedrale di Lincoln. Elisabetta apprezzava la musica di Tallis e di Byrd. Nel 1575 Byrd pubblic\u00f2 con Tallis le \"Cantiones sacrae\", una raccolta di mottetti dell'allievo e del maestro. \nByrd visse in un periodo difficile per i cattolici in Inghilterra ma, nonostante le restrizioni (nel periodo elisabettiano il culto cattolico era punito con ammende, punizioni corporali e la morte), applicando la prudenza, pot\u00e9 pubblicare i suoi mottetti su testo latino per la liturgia cattolica, anche grazie al suo grande prestigio come compositore.\nAlla fine del Cinquecento scrisse anche tre messe, a tre, quattro e cinque voci, che sono oggi tra le sue composizioni pi\u00f9 eseguite. Compose, comunque, anche musica per la liturgia anglicana e musica di ispirazione sacra, anche con l'accompagnamento di viole, su testo inglese. William Byrd \u00e8 stato anche un importante compositore di musica per clavicembalo e organo: \u00e8 uno degli autori del Fitzwilliam Virginal Book. Ha composto, infine, \"Fantasie\" e alcuni \"In nomine\" per complesso di viole."}
{"id": "562664", "revid": "125366532", "url": "https://it.wikipedia.org/wiki?curid=562664", "title": "Caltagirone (azienda)", "text": "Caltagirone S.p.A. \u00e8 la holding aziendale cui fanno capo le attivit\u00e0 del gruppo Caltagirone nei settori dei grandi lavori, del cemento, immobiliare, finanziario e dell'editoria. \u00c8 quotata alla Borsa di Milano dove \u00e8 presente nell'indice FTSE Italia Small Cap.\nDati economici 2012 del Gruppo Caltagirone.\nIl Gruppo che fa capo alla Caltagirone SpA ha chiuso l'esercizio 2012 con ricavi operativi consolidati pari a 1,41 miliardi di euro, con una contrazione del 2,7%, decremento che deriva essenzialmente dalla riduzione dei fatturati delle societ\u00e0 che operano nel comparto dell'editoria e dei grandi lavori. Al 31. dicembre 2012 il patrimonio netto complessivo risulta pari a 2,12 miliardi di euro, di cui 902,8 milioni di euro di competenza del Gruppo. Alla data di chiusura dell'esercizio 2012 il Gruppo conta alle proprie dipendenze 4.370 unit\u00e0 operai, 1.950 impiegati e quadri, 485 giornalisti e collaboratori, e 100 dirigenti.\nPrincipali partecipazioni di Caltagirone S.p.A..\nSociet\u00e0 quotate in borsa:\nSociet\u00e0 non quotate:\nAzionariato.\nL'azionariato comunicato alla Consob \u00e8 il seguente:"}
{"id": "562665", "revid": "53508", "url": "https://it.wikipedia.org/wiki?curid=562665", "title": "Pietro di Giovanni Olivi", "text": "\u00c8 considerato uno dei capostipiti del movimento francescano degli Spirituali.\nBiografia.\nOrigini e formazione teologica.\nNato a S\u00e9rignan, in Linguadoca, entr\u00f2 molto giovane nel convento dei Frati Minori di B\u00e9ziers. Studi\u00f2 teologia a Parigi dove fu forse allievo di Guillaume de la Mare e John Peckham, in contemporaneit\u00e0 con Matteo d'Acquasparta e Ricardo di Mediavialla. Per\u00f2 non consegue mai la laurea e torna come insegnante nei conventi di Linguadoca. \nAder\u00ec alle tesi gioachimite e alle tendenze spirituali e rigoriste presenti nel movimento francescano, attirandosi sospetti di eresia: nel 1274 il generale dell'Ordine, Girolamo d'Ascoli, l'obblig\u00f2 a ritrattare alcune sue opinioni e nel 1283 il nuovo generale, Bonagrazia da San Giovanni in Persiceto, proib\u00ec i suoi scritti, dopo che una commissione di sette frati dell'Universit\u00e0 di Parigi aveva condannato come eterodosse trentaquattro sue affermazioni. Con l'elezione a generale di Matteo d'Acquasparta, i suoi scritti vennero nuovamente sottoposti ad un esame, ma il capitolo generale francescano, convocato a Montpellier nella Pentecoste del 1287, ascoltata la difesa dell'Olivi, lo sciolse da ogni accusa.\nDifensore della corrente rigorista all'interno dell'ordine francescano.\nL'Olivi aveva collaborato alla redazione della lettera bollata \"Exiit qui seminat\" di papa Niccol\u00f2 III (promulgata il 14 agosto 1279) in cui si affermava l'assoluta povert\u00e0 di Cristo e degli apostoli e la coerenza evangelica della scelta di totale povert\u00e0 dei Francescani (cui era per\u00f2 lecito raccogliere elemosine anche in denaro per il nutrimento dei malati, i propri vestiti, la costruzione dei conventi e l'acquisto di libri). Con questa lettera veniva anche istituita la figura del procuratore di nomina pontificia per l'amministrazione dei beni dei Francescani, che a nessun titolo potevano essere proprietari dei beni che usavano.\nIl problema rappresentato da Pietro di Giovanni Olivi comincia a delinearsi esplicitamente nel Capitolo generale del 1282 (convocato a Strasburgo). Il Capitolo affida a sette maestri dell'Universit\u00e0 di Parigi (tra i quali i futuri ministri generali Arlotto da Prato e Giovanni Minio da Morrovalle) l'esame delle opinioni di Olivi. Questo esame sfocer\u00e0 nella condanna di trentaquattro proposizioni dell'Olivi in materia di uso povero (usus pauper) dei beni materiali: un memoriale con l'elenco di queste proposizioni \u00e8 mandato a tutti i conventi di Provenza, e in un documento (\"Littera septem sigillorum\") vengono enunciate ventidue affermazioni che Olivi deve sottoscrivere in segno di ritrattazione. Olivi inizialmente accetta di sottomettersi, anche se in seguito affermer\u00e0 di essere stato costretto senza che gli fosse data la possibilit\u00e0 di sostenere le sue ragioni. Il successivo capitolo di Milano (1285) proibir\u00e0 a tutti i frati la lettura delle opere di Olivi.\nDurante il capitolo elettivo di Montpellier (maggio 1287, capitolo in cui viene eletto ministro generale Matteo di Acquasparta), il ministro provinciale di Provenza, Arnaud de Roquefeuil, denuncia al Capitolo Pietro di Giovanni Olivi come capo di una setta superstiziosa e scismatica. Comincia la fase pi\u00f9 aspra dello scontro a proposito dell\u2019\"usus pauper\". Pietro di Giovanni Olivi viene convocato perch\u00e9 si giustifichi, soprattutto in seguito alla composizione di un suo trattato proprio sull\u2019\"usus pauper\". Le spiegazioni di Olivi vengono accettate dai capitolari.\nTra il 1287 e il 1289 egli fu professore di teologia (\"lector\") presso il convento francescano di Santa Croce a Firenze, dove ebbe come studente anche Ubertino da Casale e probabilmente ebbe qualche contatto con il giovanissimo Dante Alighieri. Risale a questo periodo la stesura di un notevole commentario all'Apocalisse, la \"Lectura super Apocalypsim\" (in seguito conosciuta anche come \"Postilla\"), in cui l'ispirazione gioachimita era evidente: la storia della Chiesa \u00e8 descritta come una continua lotta tra carnalit\u00e0 e spiritualit\u00e0, lotta che si dispiega attraverso diverse epoche in successione.\nNel 1289 l'Olivi venne designato dalla Corona d'Aragona come responsabile dell'educazione dei tre figli di Carlo II d'Angi\u00f2, tenuti in ostaggio da Alfonso il Liberale dopo la crociata contro la Corona d'Aragona risoltasi in una tragica sconfitta per i franco-angioini. Il maggiore di questi tre ragazzi, che sarebbero stati riconsegnati al padre solo sette anni pi\u00f9 tardi, Luigi, probabilmente sotto l'influsso dell'Olivi, decise di rinunciare ai diritti della primogenitura (era il secondo figlio maschio, ma nel frattempo era morto suo fratello maggiore Carlo Martello), si fece frate francescano e pi\u00f9 tardi venne ordinato vescovo di Tolosa.\nL'Olivi riconobbe la validit\u00e0 della abdicazione di papa Celestino V e quindi l'effettiva autorit\u00e0 del grande nemico dei \"Francescani spirituali\", il papa Bonifacio VIII. Nel 1289 venne trasferito a Montpellier, dove rimase fino alla morte, sempre impegnato nell'insegnamento della teologia.\nIntorno all'Olivi si formarono circoli di uomini e donne devote (Beghini) che attingevano dalla spiritualit\u00e0 del loro maestro indicazioni di vita, soprattutto circa il modo di gestire il rapporto con il denaro. L'Olivi \u00e8 uno dei primi intellettuali cattolici medievali ad affrontare il tema del denaro e del prestito ad interesse (fino ad allora condannato, almeno formalmente, come usura).\nLa sua riflessione si muoveva anche sul tema della \"povert\u00e0 francescana\": la lettera bollata \"Exiit qui seminat\" aveva infatti risolto (in modo definitivo, apparentemente) il problema della propriet\u00e0 dei beni dei Francescani, dichiarando che tutti i beni dei Frati Minori appartenevano alla Santa Sede che ne concedeva \"l'uso\" ai frati; eppure, secondo Pietro di Giovanni Olivi, la vera questione era proprio quella dell'uso che si faceva dei beni (la questione dell\"'usus pauper\") e non delle modalit\u00e0 del possesso.\nLa morte di Pietro di Giovanni Olivi e la persecuzione dei suoi discepoli.\nL'Olivi mor\u00ec il 14 marzo 1298 e la sua tomba divenne ben presto meta di pellegrinaggi e luogo in cui si diceva avvenissero miracoli. Le sue opere cominciarono a circolare anche in traduzione volgare. Il capitolo generale francescano di Lione (convocato nel 1299) ordina di bruciare tutte le opere di Olivi.\nIl 6 maggio 1312 il Concilio di Vienne promulg\u00f2 il decreto \"Fidei Catholicae Fundamentum\", in cui venivano esaminate tre tesi teologiche sostenute dall'Olivi: veniva riaffermata la dottrina tradizionale cattolica circa l'essenza divina, l'anima come forma del corpo e gli effetti del battesimo dei bambini, ma non ci fu ancora una condanna esplicita dell'Olivi. Tale condanna venne invece con papa Giovanni XXII (1316-1334), quando ormai l'Olivi era diventato una delle autorit\u00e0 principali cui si rifacevano i Francescani (difensori della assoluta povert\u00e0 di Cristo nella disputa contro i Domenicani) ma anche i sostenitori dell'imperatore Ludovico il Bavaro in contrapposizione al Papato. La tomba dell'Olivi venne distrutta nel 1318 su ordine del Papa stesso, i suoi resti furono dispersi e diverse frasi della \"Lectura super Apocalypsim\" vennero condannate come eretiche ancora nel 1326.\nOlivi nella storiografia cattolica moderna.\nLa figura di Olivi fu oggetto di interpretazioni divergenti e spesso addirittura opposte, nei secoli successivi. Lo storico del cristianesimo Ignaz von D\u00f6llinger, oppositore del dogma della infallibilit\u00e0 papale, afferm\u00f2 che per Olivi \u00abla Chiesa che esiste oggi, cio\u00e8 la Chiesa romana, \u00e8 carnale e sar\u00e0 progressivamente distrutta, in modo che progressivamente sia edificata la Chiesa spirituale\u00bb. Per lo storico francese Ernest Renan Pietro di Giovanni Olivi era \u00abun religioso esaltato [...] secondo il quale questa Chiesa comunemente chiamata universale, cattolica e militante, \u00e8 la Babilonia impura\u00bb. Secondo il teologo Henri de Lubac, invece, (con maggiore coerenza nei confronti dei testi di Olivi giunti fino a noi, ma anche con l'evidente preoccupazione di salvare Olivi da ogni accusa di gioachimismo) al francescano \u00absi deve il primo trattato specifico sulla infallibilit\u00e0 papale [...] di una ortodossia perfetta. [Olivi] non aveva mai dato il minimo spunto ai detrattori della Chiesa gerarchica e [...] fu in persona per tutta la vita un modello di obbedienza\u00bb.\nLa filosofia di Aristotele nel pensiero di Olivi.\nOlivi \u00e8 certamente antiaristotelico, sotto un triplice punto di vista: per le sue dottrine, per il suo temperamento, per la sua educazione rigidamente cristiana e spiritualistica. Tuttavia il suo antiaristotelismo non \u00e8 assoluto: le divergenze dottrinali dall'aristotelismo sono certamente pi\u00f9 profonde e palesi che la consonanza con il pensiero di Aristotele, sarebbe tuttavia inesatto qualificare la posizione filosofica oliviana come esclusivamente e totalmente negativa nei confronti della speculazione aristotelica.\nL'opposizione all'aristotelismo in Olivi \u00e8 ispirata da ragioni molteplici e diverse, e si presenta quindi con caratteristiche e sfumature diverse. Questa opposizione, tuttavia, scaturisce principalmente da tre considerazioni fondamentali: innanzi tutto dalla concezione diversa che il paganesimo offre della realt\u00e0 del mondo, rispetto alla rivelazione cristiana; in secondo luogo dall'autorit\u00e0 eccessiva che secondo Olivi era attribuita ad Aristotele nelle universit\u00e0 del tempo; e, infine, dai gravi errori che Olivi crede essere contenuti nella speculazione filosofica dello Stagirita.\nIn Olivi bisogna distinguere innanzi tutto un antiaristotelismo come momento specifico della sua visione generale della vita e della realt\u00e0, visione religiosa e cristiana. Egli \u00e8 antiaristotelico in quanto \"aristotelismo\" significava assenza della rivelazione cristiana, produrre una visione del mondo senza il sostrato e l'apporto vivo di una verit\u00e0 che trascende le forze naturali dell'intelletto umano: l'aristotelismo era cos\u00ec la cifra della scienza mondana in opposizione alla sapienza cristiana, della natura in opposizione alla grazia. Olivi non rifiuta aprioristicamente ogni speculazione elaborata dai filosofi pagani, ma ove presuma che i filosofi insegnino l'errore, o che la loro dottrina non abbia il \"sapore\" della verit\u00e0 evangelica, egli denuncia apertamente e combatte quell'errore e quella dottrina, affinch\u00e9 discepoli poco avveduti non ne rimangano vittime.\nQuesta posizione guardinga e sfiduciata nel confronti delle possibilit\u00e0 umane costituisce il primo aspetto dell'antiaristotelismo oliviano. Secondo lui l'aristotelismo non soddisfa il minimo di fondatezza e di concordanza con la rivelazione e con lo spirito della filosofia cristiana.\nUn altro aspetto di antiaristotelismo in Olivi \u00e8 quello contro il culto eccessivo della persona e dell'autorit\u00e0 di Aristotele. \u00c8 un antiaristotelismo occasionale, il quale pi\u00f9 che per i concetti si qualifica per il modo con cui esso si esprime. Qui \u00e8 l'uomo Olivi, temperamento vivido e appassionato che attacca ed esplode contro il pagano Aristotele, di cui tenta di piegare e demolire l'ascendente, il fascino, il mito.\nAffidarsi ciecamente ad Aristotele, per Olivi, significa incamminarsi in errori funesti. Soltanto la Sacra Scrittura \u00e8 fonte di autorit\u00e0: nei confronti di ogni altra verit\u00e0 la sola autorit\u00e0 che vale \u00e8 quella del ragionamento e dell'esperienza.\nMa c'\u00e8 soprattutto un antiaristotelismo strettamente dottrinale, non pi\u00f9 come atteggiamento spirituale generico contro l'invadenza di una filosofia pagana o come reazione personale e psicologica contro l'eccessiva autorit\u00e0 attribuita allo Stagirita, ma come posizione teoretica e sistematica, che investe determinati principi su cui si fonda e si articola una determinata visione della realt\u00e0, e che di quei principi denuncia l'inconsistenza e l'inefficacia, opponendovi altri principi ritenuti pi\u00f9 validi ed atti a garantire, insieme con le esigenze della ragione, quelli preminenti ed insopprimibili della fede."}
{"id": "562670", "revid": "404449", "url": "https://it.wikipedia.org/wiki?curid=562670", "title": "Giuseppe Tarantino", "text": "Biografia.\nGiuseppe Tarantino nacque a Gravina in Puglia da Filippo Tarantino, nobile locale, e Arcangela Maria Letizia Spagnuolo.\nStudi\u00f2 nel ginnasio della sua citt\u00e0, sotto la guida dello zio materno Nicola. Comp\u00ec gli studi superiori a Pisa, dapprima come studente all'universit\u00e0 della stessa citt\u00e0 e successivamente come allievo della Scuola normale superiore di Pisa. Inizi\u00f2 gli studi sotto la guida di Francesco Fiorentino. A ventidue anni consegu\u00ec la laurea in Lettere e Filosofia e segu\u00ec a Napoli il maestro Fiorentino fino alla sua morte, nel 1884.\nIn sua memoria dedic\u00f2 al suo maestro il suo primo libro, intitolato \"I Saggi Filosofici\" e pubblicato nel gennaio 1885; nello stesso anno ottenne la docenza in filosofia teoretica. Inizia ad acquisire notoriet\u00e0 grazie ai saggi critici che pubblica sul \"Giornale Napoletano\". Nel 1887 ottiene la cattedra di filosofia nel \"Liceo Antonio Genovesi\" di Napoli. Per ben dieci anni, lavor\u00f2 all'opera \"Saggio sulla Volont\u00e0\", pubblicato nel 1897. Ebbe anche una breve relazione con la fiorentina \"Bice\", anche se era sentimentalmente legato ad un'altra donna di Gravina, conosciuta nel 1891 a Napoli, alla quale dedic\u00f2 particolare cura. Dopo aver vinto il relativo concorso, gli fu assegnata la cattedra di filosofia teoretica all'Universit\u00e0 di Palermo, ma per motivi sentimentali vi rinunci\u00f2.\nInsegn\u00f2 dal 1886 al 1888 al Liceo \"Marciano\", anno in cui ottiene la cattedra di filosofia nel Liceo \"Genovesi\". Per un periodo abbandon\u00f2 la sua relazione sentimentale per ritornare a lavorare sulle sue opere. Agli inizi del Novecento, vinse il concorso per la cattedra di filosofia morale dell'Universit\u00e0 di Pisa e questa volta accett\u00f2. A Pisa insegn\u00f2 anche alla Scuola di Pedagogia, dove tra i suoi insegnanti figur\u00f2 anche il futuro ministro Giovanni Gentile. La sua notoriet\u00e0 crebbe sempre pi\u00f9 grazie ad alcuni suoi saggi critici pubblicati sulla \"Rivista di Filosofia Scientifica\" di Morselli, il pi\u00f9 noto dei quali \u00e8 su Locke.\nTra i suoi ex-studenti di Pisa pi\u00f9 noti figurano Enrico De Nicola e il marchese Francesco Dentice di Accadia, prefetto di Pisa. Nell'ultima parte della sua vita torn\u00f2 nella sua citt\u00e0 natale Gravina in Puglia, dove visse nella casa di un nipote suo omonimo che aveva studiato sotto la sua egida a Pisa. Nel 1947 don\u00f2 alla biblioteca \"Ettore Pomarici Santomasi\" di Gravina in Puglia una parte cospicua dei suoi libri.\nA lui \u00e8 stato intitolato il liceo scientifico della sua citt\u00e0 natale Gravina in Puglia."}
{"id": "562672", "revid": "6923", "url": "https://it.wikipedia.org/wiki?curid=562672", "title": "Skorpions Varese", "text": "Gli Skorpions Varese sono una squadra di football americano di Varese. Fondati nel 1982, militano in Seconda Divisione FIDAF."}
{"id": "562675", "revid": "125736544", "url": "https://it.wikipedia.org/wiki?curid=562675", "title": "Ei", "text": ""}
{"id": "562680", "revid": "124382065", "url": "https://it.wikipedia.org/wiki?curid=562680", "title": "Andrea Parodi", "text": "Biografia.\nNasce a Porto Torres in Sardegna da padre savonese e madre sarda e si diploma Allievo Capitano di Lungo Corso presso l'Istituto Tecnico Nautico della sua citt\u00e0 natale, dove torner\u00e0 a insegnare come docente di \"Esercitazioni Marinaresche\"\nNel 1977 fonda un gruppo chiamato \"Sole Nero\" e insieme a Gino Marielli e Gigi Camedda matura una lunga esperienza di 10 anni, fino all'ottobre del 1987 nella band pop/rock del Coro degli Angeli, di Sassari. Il gruppo nei primi anni ottanta collabora in studio e dal vivo con Gianni Morandi e realizza tre album.\nCarriera.\nTazenda.\nProprio con Gino Marielli e Gigi Camedda, anche loro fuorusciti dal Coro degli Angeli, nel 1988 forma i Tazenda. Nel 1990 vincono il programma di Raiuno Gran Premio. Sempre nel 1990 collaborano con Fabrizio De Andr\u00e9 alla realizzazione dell\u2019album \"Le nuvole\". Partecipano a due Festival di Sanremo nel 1991 in coppia con Pierangelo Bertoli cantando \"Spunta la luna dal monte\", arrivando quinti nella classifica finale, e l\u2019anno successivo da soli con \"Pitzinnos in sa gherra\" (canzone totalmente in lingua sarda, a parte la filastrocca finale scritta da Fabrizio De Andr\u00e9), arrivando all'8\u00ba posto finale.\nSempre nel 1991 i Tazenda vincono il Cantagiro in coppia con Paola Turci nella nuova edizione di Ezio Radaelli.\nSi impegna anche come regista, dirigendo i video dei Tazenda e alcuni documentari sulla Sardegna, oltre che come produttore di altri artisti sardi, come Marino de Rosas.\nCarriera solista.\nNel 1997 esce dai Tazenda per intraprendere la carriera solista. In un'intervista del 2006 a tal proposito disse:\nTuttavia, il suo primo album da solista \"Abacada\" non riscuote un grande successo.\nNonostante questo, proprio negli ultimi anni di vita raggiunge l'apice del suo successo collaborando con Noa e con Al Di Meola, con il quale pubblicher\u00e0 un CD live. Con lo stesso Al Di Meola compie un tour europeo, segnando il tutto esaurito in quasi tutti i concerti. Sulla nascita della collaborazione con Al Di Meola, disse:\nIl 28 giugno 2003 si \u00e8 esibito, insieme con il chitarrista Gianluca Corona, al Teatro Civico di Alghero in occasione del momento artistico-musicale all'interno della serata di cerimonia di premiazione del \"Premio Nazionale Alghero Donna di Letteratura e Giornalismo\". Il 20 luglio 2005 partecipa al concerto-tributo a De Andr\u00e9 tenutosi all'anfiteatro di Cagliari cantando \"Hotel Supramonte\".\nIl ritorno nei Tazenda.\nNel 2005 ritorna con i Tazenda, con i quali nel 2006 pubblica la raccolta live \"Reunion.\" Ottiene insieme alla band un nuovo successo di pubblico: 20.000 le presenze del concerto di Porto Torres (4 giugno 2006), pi\u00f9 di 15.000 le presenze del concerto a La Maddalena il 20 agosto 2006.\nTiene l'ultimo concerto il 22 settembre 2006, all'Anfiteatro Romano di Cagliari, con la partecipazione di molti artisti amici.\nL'ultimo suo lavoro \u00e8 \"Rosa resolza\", realizzato in collaborazione con Elena Ledda. Collaborazione professionale che corona un'amicizia e un rapporto umano. L'ultima canzone, \"Gracias a la vida\" (di Violeta Parra), \u00e8 un'esecuzione live dal suo ultimo concerto del 22 settembre 2006 \"Undici Canzoni/Creazioni di forza e dolore\".\nLa morte.\nNel 2006 gli viene diagnosticato un tumore allo stomaco, giudicato inoperabile dai medici, che si espande rapidamente anche al fegato.. Nel gennaio dello stesso anno inizia la chemioterapia che lo tenne lontano dal palco per diversi mesi.. Torn\u00f2 sulle scene il 4 giugno dello stesso anno per il concerto a Porto Torres. Il 22 settembre ci fu il concerto all'Anfiteatro romano di Cagliari: fu la sua ultima apparizione pubblica.\nDopo alcuni giorni di coma a causa dell'aggravarsi della malattia, Parodi muore il 17 ottobre 2006 nel Policlinico di Quartu Sant'Elena. Numerose furono le manifestazioni e i concerti dedicati all'artista dopo la sua scomparsa; oggi riposa nel Cimitero comunale di Quartu Sant\u2019Elena.\nL'anno successivo viene creato, per ricordarlo, un Premio a lui dedicato, l'unico concorso europeo espressamente riservato alla world music e che si svolge a Cagliari in autunno.\nEra un grande tifoso del Cagliari."}
{"id": "562683", "revid": "18379", "url": "https://it.wikipedia.org/wiki?curid=562683", "title": "Pierre de Jean-Olieu", "text": ""}
{"id": "562684", "revid": "18379", "url": "https://it.wikipedia.org/wiki?curid=562684", "title": "Pierre-Jean Olieu", "text": ""}
{"id": "562685", "revid": "124650434", "url": "https://it.wikipedia.org/wiki?curid=562685", "title": "Lago Turkana", "text": "Il lago Turkana (chiamato anche lago Rodolfo) \u00e8 un grande lago dell'Africa centro-orientale, situato nella Rift Valley, nel nord-ovest del Kenya. Ha una superficie di 6405\u00a0km\u00b2, quasi completamente all'interno dei confini del Kenya; solo la parte settentrionale, in corrispondenza del delta del fiume Omo, si trova in Etiopia, nella Regione delle Nazioni, Nazionalit\u00e0 e Popoli del Sud.\nStoria.\nIl lago venne chiamato \"lago Rodolfo\" in onore del principe austro-ungarico Rodolfo d'Asburgo-Lorena dagli esploratori S\u00e1muel Teleki e Ludwig von H\u00f6hnel, che furono i primi europei a raggiungerne le sponde (1888). Dal 1975 ha ripreso il suo nome storico, quello dell'etnia dei turkana, che abitano la regione circostante il lago.\nMorfologia.\n\u00c8 il pi\u00f9 grande lago permanente in luogo desertico ed \u00e8 anche il pi\u00f9 grande lago alcalino del mondo. Essendo un bacino chiuso, tutta l'acqua che vi si versa evapora per effetto delle alte temperature del luogo. Tre sono gli immissari del lago: l'Omo, il Turkwell e il Kerio. Dopo molti anni di forte calo del livello del lago dovuto a una costante situazione di siccit\u00e0, nel 2006 la situazione \u00e8 stata completamente sovvertita, con forti alluvioni in particolare del fiume Omo. Essendo un lago chiuso l'acqua \u00e8 leggermente salata, calda e con una sabbia scura. \nNel lago ci sono tre isole maggiori di origine vulcanica chiamate North Island, Central Island e South Island. Le ultime due fanno parte dei patrimoni dell'umanit\u00e0 dell'Unesco con il nome di Parchi nazionali del Lago Turkana.\nRisultava una presenza non trascurabile di coccodrilli, ma probabilmente negli ultimi anni tale numero s'\u00e8 ridotto in modo considerevole.\nLa regione, che risulta ancora oggi molto isolata e poco frequentata dai turisti, dista circa due-tre giorni di automobile dalla capitale Nairobi.\nPopolazione.\nNella zona vive una popolazione di nome Turkana.\nRitrovamenti paleoantropologici.\nIn prossimit\u00e0 delle sue rive sono stati rinvenuti numerosi resti fossili di ominidi risalenti ad un intervallo temporale piuttosto ampio e attribuiti a varie specie estinte. Tra i pi\u00f9 rilevanti e completi si ricordano:\nIl Turkana nella cultura.\nIl romanzo di Kuki Gallmann \"Sognavo l'Africa\" dedica alcuni capitoli al lago Turkana, descrivendolo com'era negli anni settanta. Il romanzo di Massimo Nepote Andr\u00e9 \"I Nodi della Terra Vol1 - Non Dire,\" ha il suo climax proprio sulle rive del lago Turkana e in particolare sull'Isola Sud dove la vicenda trova la soluzione. Il lago e il territorio circostante \u00e8 ripreso nel seguito della trilogia nel secondo volume \"Ombre a occidente\" e, in particolare, nel terzo e conclusivo episodio \"Apocalypsis\" che vede protagonista una giovane ragazza turkana.\nSuguta Valley: residuo disseccato del primordiale bacino che un tempo si integrava con l'attuale lago Turkana. Il libro \"Suguta Valley\", di Antonio Biral, documenta con rigore geografico la spedizione che nel 1993 attravers\u00f2, con una carovana di cammelli, l'intera valle da sud a nord; oltrepass\u00f2 la barriera vulcanica del Teleki, raggiunse il lago Turkana e dopo una marcia di 200\u00a0km e mille peripezie trov\u00f2 salvezza all'oasi di Loyangalani."}
{"id": "562692", "revid": "2124998", "url": "https://it.wikipedia.org/wiki?curid=562692", "title": "Zhang Ziyi", "text": "Biografia.\n\u00c8 nota per i suoi ruoli in \"La tigre e il dragone\" (2000), \"Hero\" (2002), \"La foresta dei pugnali volanti\" (2004) e \"Memorie di una geisha\" (2005). Stella della cinematografia orientale, il suo status pu\u00f2 essere assimilato a quello di Gong Li, a cui la unisce un'amicizia e la particolare relazione con il grande regista Zhang Yimou. Nel corso della sua carriera ha ricevuto una candidatura ai Golden Globe, 3 ai Premi BAFTA e una agli Screen Actors Guild.\nL'infanzia.\nZhang Ziyi \u00e8 nata il 9 febbraio 1979, a Pechino. Suo padre lavorava come economista e sua madre era una maestra d'asilo. Dopo che alcuni amici di famiglia espressero la loro preoccupazione circa il suo aspetto debole e gracile, i genitori di Ziyi decisero di iscriverla ad un corso di danza e di ginnastica perch\u00e9 crescendo si irrobustisse. Cos\u00ec prima che Ziyi diventasse un'attrice, pass\u00f2 molti anni allenandosi nella danza tradizionale cinese, dapprima nella \"Casa dei bambini\" del distretto di Xuanwu e successivamente alla prestigiosa Accademia di Danza di Pechino. Ziyi divenne una campionessa nazionale vincendo il Performance Prize alla Taoli Cup National Youth Dance Competition nel 1994.\nLa carriera da attrice.\nAll'et\u00e0 di 15 anni comprese che non era nella danza che poteva dare il meglio di s\u00e9 e decise quindi di dedicarsi alla recitazione iscrivendosi all'Accademia Centrale d'Arte Drammatica di Pechino. Fu a quell'et\u00e0 che recit\u00f2 nel suo primo film, \"Xing xing dian deng\" (\"Touching Starlight\" o \"Starlight\"), prodotto con risorse limitate per la televisione cinese e poi pubblicato in Video CD senza sottotitoli in inglese, creati pi\u00f9 tardi da alcuni fan di Zhang Ziyi e distribuiti su Internet.\nSposata con il cantante Wang Feng, ha esordito al cinema in \"La strada verso casa\" (1999), diretto da Zhang Yimou, e da allora ha continuato a lavorare a ritmi vertiginosi. Nella sua gi\u00e0 importante filmografia vale la pena citare l'apparizione in \"La tigre e il dragone\" (2000) e le prove in \"Hero\" (2002) e \"La foresta dei pugnali volanti\" (2004). Il suo talento e la sua bellezza l'hanno fatta approdare ad Hollywood, dove, dopo qualche comparsa in pellicole commerciali, \u00e8 stata scelta come protagonista del blockbuster \"Memorie di una geisha\" (2005) di Rob Marshall.\nNel 2014 appare come protagonista nel video \"Magic\" del gruppo Coldplay.\nDoppiatrici italiane.\nNelle versioni in italiano dei suoi film, Zhang Ziyi \u00e8 doppiata da:\nDa doppiatrice \u00e8 sostituita da:"}
{"id": "562693", "revid": "599013", "url": "https://it.wikipedia.org/wiki?curid=562693", "title": "Ej", "text": ""}
{"id": "562696", "revid": "31886", "url": "https://it.wikipedia.org/wiki?curid=562696", "title": "Airfix", "text": "Airfix \u00e8 un produttore britannico di modelli in plastica di aeromobili, di propriet\u00e0 della Hornby Railways.\nStoria.\nOrigini.\nL'Airfix fu fondata nel 1939 dall'ungherese Nicholas Kove. Inizialmente produceva giocattoli gonfiabili in gomma. Il marchio Airfix fu scelto perch\u00e9 parte del processo di produzione consisteva nell'iniettare aria nei prodotti. Dopo l'interruzione causata dalla seconda guerra mondiale, la produzione riprese con pettini di plastica. L'Airfix fu il primo produttore inglese ad introdurre nella lavorazione della plastica una macchina per lo stampaggio ad iniezione.\nIngresso nel mercato del modellismo.\nNel 1949 inizi\u00f2 la produzione con un modellino di un trattore Massey Ferguson. Il modello era realizzato in acetato di cellulosa e assemblato a mano. Inizialmente destinato ai distributori della Ferguson, venne poi messo in vendita in kit di montaggio attraverso i negozi della F.W.Woolworth per incrementarne le vendite e riducendo cos\u00ec i costi di produzione.\nNel 1952 il responsabile commerciale della Woolworth, Jim Russon, sugger\u00ec alla Airfix di produrre un kit di montaggio della nave di Francis Drake, la \"Golden Hind\". Il kit venne prodotto nel pi\u00f9 stabile polistirene. La confezione venne realizzata, anzich\u00e9 nella tradizionale scatola di cartone, in un sacchetto di plastica chiuso da un foglio di carta che riportava anche le istruzioni per il montaggio. Fu un grande successo che porto la societ\u00e0 a produrre numerosi altri modelli. Il primo modello di aereo fu quello del Supermarine Spitfire Mk. V prodotto nel 1953 in scala 1/72.\nA partire dall'inizio degli anni sessanta l'Airfix fu attiva anche nel campo delle pubblicazioni relative al modellismo, pubblicando mensilmente la rivista \"Airfix Magazine\" dedicata ai vari aspetti del modellismo statico. Negli anni sessanta e settanta la ditta conobbe una grande espansione, cos\u00ec come l'hobby del modellismo. La gamma di prodotti della Airfix si espanse fino a comprendere automobili antiche e moderne, motociclette, treni e accessori, veicoli militari, navi, razzi, navi spaziali e soldatini (sempre in scala 1/72) da dipingere, accanto ad una sempre maggiore gamma di aerei. La maggior parte di questi kit veniva realizzata nella scala 1/72.\nDa met\u00e0 degli anni settanta in poi vennero introdotti modelli di dimensioni maggiori, tra cui Spitfire, Hurricane-MK1 e Harrier, Stuka JU-87, P-51D Mustang, Messerschmitt Bf 109, Focke-Wulf 190-AS in scala 1/24. Nel 1977 venne prodotto il carro armato Lee-Tank in scala 1/32. Tutti i kit venivano prodotti con lo stampaggio ad iniezione di polistirene.\nLa crescita del mercato port\u00f2 alla comparsa di numerosi concorrenti e l'inserimento nel mercato di produttori giapponesi e statunitensi. Nello stesso periodo crebbe anche la Humbrol, azienda che produceva vernici, colle e pennelli per la finitura dei modellini.\nDeclino.\nNegli anni ottanta, l'hobby del montaggio di modelli di aerei conobbe un rapido declino dovuto a vari fattori, fra cui lo sviluppo dei videogiochi e l'introduzione di modelli gi\u00e0 montati, che port\u00f2 ad un drastico calo degli acquirenti interessati al montaggio manuale dei modelli. Questo, unito alle perdite causate da altri prodotti, nel 1981 port\u00f2 l'azienda alla bancarotta e ad essere venduta dapprima alla MPC poi, nel 1986, alla Humbrol. Ci\u00f2 permise di realizzare delle sinergie, essendo le gamme di prodotti delle due ditte complementari.\nNel 2006 anche la Humbrol ha avuto difficolt\u00e0 finanziarie e la Airfix assieme ad altre attivit\u00e0 sono state cedute alla Hornby Hobbies, uno storico produttore britannico di materiale per fermodellismo. Sotto la propriet\u00e0 della Hornby nel 2007 sono stati realizzati vari kit di montaggio fra i quali RNLI-Severn Class Lifeboat in scala 1/72, Spitfire Mk.I in scala 1/48, oltre a quattro diorami inerenti a un campo di volo. Per la fine del 2007-inizio del 2008 l'Airfix ha realizzato alcuni modelli di aerei quali l'Electric Canberra B(I)8 in scala 1/48 ed il Nimrod. Airfix produce modelli tuttora.\nProdotti.\nModel railways.\nNel 1962 Airfix compr\u00f2 da Rosebud Kitmaster Ltd il suo archivio prodotti nel ferromodellismo Kitmaster. Solo dieci locomotive Kitmaster furono marchiate Airfix.\nDal 1975 al 1981, Airfix commercializz\u00f2 modelli ferroviari in scala 00. Modelli di pregevole fattura dal punto di vista del dettaglio, superiori alla concorrente Hornby. Il modello della Great Western Railway (GWR) 0-4-2 \"autotank\" a vapore e GWR \"autocoach\" sono ancora oggi delle pietre miliari.\nL'etichetta divenne \"Great Model Railways\" (GMR) nel 1979. Airfix lasci\u00f2 il ferromodellismo nel 1981, venduta la divisione alla Palitoy con la serie Mainline Model Railways.\nAnche dopo la cessione, il mensile \"Model Trains\", pubblicato dal gennaio 1980, prosegu\u00ec per alcuni anni dopo il 1981. \nDa \"Model Trains\" si pass\u00f2 a \"Scale Trains\" nell'aprile 1982, poi \"Scale Model Trains\" nel 1984. \"Scale Model Trains\" venne pubblicato fino al giugno 1995. Poi il nuovo editore lanci\u00f2 \"Model Trains International\".\nAirfix Motor Racing.\nNel 1963 viene introdotto \"Airfix Motor Racing\", niente meno che delle piste con auto Slot car. con modelli in scala 1/32, Ford Zodiac, Sunbeam Rapier. Il primo set fu con Ferrari e Cooper. Sulla scia di Scalextric, Airfix tent\u00f2 lo sviluppo di \"Model Road Racing Company\" (MRRC), ma senza successo.\nVideogame.\nNel 2000 la EON Digital Entertainment rilascia Airfix Dogfighter per Microsoft Windows. La rappresentazione di battaglie aeree durante la seconda guerra mondiale, con Me-262 e F6F Hellcat. I modelli possono essere realizzati virtualmente dai giocatori, cos\u00ec come navi, sottomarini, carri armati etc.\nModel kit.\nNegli anni:\n\"RAF Refuelling Set\", \"RAF Recovery Vehicle Set\", \"Airfield Fire Rescue Set\" per diorama.\nBox art.\nArtisti come Roy Cross hanno disegnato le scatole commercializzate.\nCultura di massa.\nLa storia di Airfix \u00e8 presente nel mondo anglosassone in particolare. Nel 2008 una pubblicit\u00e0 televisiva della Grupo Santander riproduceva un'auto di Formula 1 di Lewis Hamilton.\nUn modello a grandezza naturale del Supermarine Spitfire \u00e8 stato fatto per la serie BBC TV \"James May's Toy Stories\" nel 2009.\nNel \"drama\" della BBC \"Call the Midwife\" terza serie, episodio 6, Timothy Turner chiede alla matrigna \"can I show Colin my Airfix Supermarine Spitfire?\""}
{"id": "562697", "revid": "1021343", "url": "https://it.wikipedia.org/wiki?curid=562697", "title": "Andrea Corsali", "text": "Le origini.\nIl cognome Corsali.\nIl cognome Corsali, piuttosto inusuale, sembra in relazione con \"corsaro\", per cui egli sarebbe il discendente di un navigatore che pratic\u00f2 la guerra di corsa nel Mediterraneo.\nLa famiglia Corsali.\nLa famiglia Corsali, per quel che se ne sa, ebbe origine a Monteboro, in quella che fu poi la villa dei Setticelli. Il padre Giovanni (circa 1452-8 dicembre 1519) era stato priore nel 1493 e Podest\u00e0 di Peccioli nel 1503. Andrea nacque il 29 giugno 1487, e al servizio dei Medici di Firenze, dei quali era molto intimo, navig\u00f2 nei Mari del Sud non per motivi economici o politici, ma solo per pura sete di conoscenza. Cos\u00ec dice di lui L.Carrer:\nLuogo di nascita.\nContrariamente ai suoi fratelli che si trovano nei registri dei battezzati di Empoli, Andrea \u00e8 forse nato a Firenze, nel senso che \u00e8 stato \"segnato\" in Santa Maria del Fiore presso la cosiddetta \"Opera del Duomo\" fiorentina. La famiglia infatti era \"pendolare\" fra la casa avita di Monteboro e quella del capoluogo, dove aveva la residenza per via delle attivit\u00e0 pubbliche del padre Giovanni. Potrebbe per\u00f2 anche essere nato ad Empoli ed essere poi stato registrato a Firenze per avvalorarne la cittadinanza fiorentina cui a quell'epoca tanto si teneva. Mancano per\u00f2 certezze in proposito.\nNavigazioni e scoperte.\nLo \"scopritore ideale\" dell'Australia.\nFornito di un ampio bagaglio di strumenti per rilevazioni astronomiche e scientifiche, da erudito conoscitore delle scienze naturali e da acuto osservatore dei territori e dei costumi dei popoli, riport\u00f2 in Italia notizie originali, accurati resoconti ed importanti scoperte. Anzitutto scopr\u00ec l'esistenza della Nuova Guinea e fece notare come Sumatra e Ceylon siano due isole ben distinte (la geografia antica le confondeva con il nome di \"Taprobane\"). Godette di ottima reputazione presso Giovanni da Empoli che ne lod\u00f2 la conoscenza astronomica e geografica tanto da indicarlo al papa Leone X come il pi\u00f9 serio dei viaggiatori dell'epoca.\nPer primo, poi, intu\u00ec l'esistenza di una massa continentale a sud della Nuova Guinea, su cui fece diverse ipotesi, pur non sbarcandovi mai. Per questo molti australiani lo considerano lo \"scopritore ideale\" della loro terra, e quindi il vero iniziatore della loro storia. Non a caso, Andrea Corsali \u00e8 scarsamente noto in Italia, ma piuttosto noto in Oceania.\nLa Croce del Sud.\nFu il primo a dare una descrizione astronomica della Croce del Sud, costellazione che oggi campeggia proprio nella bandiera dell'Australia, e comp\u00ec importanti osservazioni sulle due Nubi di Magellano, le galassie satelliti della Via Lattea, precedendo Antonio Pigafetta che le avrebbe osservate solo quattro anni dopo. Fece rilevare gli errori di Tolomeo circa la differenza di longitudine fra la costa africana e quella dell'India, e diede un'esatta descrizione degli usi e costumi degli abitanti dell'Etiopia. Lo storico Renato Lefevre ha dimostrato usando le fonti dell'epoca che fu lui ad esportare in Africa i caratteri da stampa. Papa Leone X, che era un Medici, gli affid\u00f2 una lettera da consegnare al leggendario re David d'Etiopia, conosciuto anche come prete Gianni. La missione apparve difficile sin dall'inizio: al re non ci si rivolgeva mai direttamente, ma sempre attraverso intermediari e, inoltre, non si faceva mai vedere pi\u00f9 di una volta l'anno. L'incontro tra Andrea Corsali e il sovrano si rivel\u00f2 impossibile. Tuttavia Andrea Corsali non si perse d'animo: and\u00f2 in Eritrea, Abissinia e nel Golfo Persico. Poi ritorn\u00f2 in India e a Firenze. A quel punto se ne persero le tracce: probabilmente fin\u00ec i suoi giorni in Etiopia a copiare i testi caldei.\nRelazioni di viaggio.\nE proprio ai Medici sono indirizzate le lunghissime relazioni che il Corsali stese dei suoi due viaggi, e che ci sono pervenute integralmente; entrambe furono spedite dall'India e pubblicate rispettivamente nel 1516 e nel 1518.\nLa prima \u00e8 indirizzata a Giuliano de' Medici, figlio di Lorenzo il Magnifico e fratello di Leone X, e racconta del lungo viaggio compiuto da Lisbona al seguito di un'ambasceria portoghese, comprendente la circumnavigazione dell'Africa e la traversata dell'Oceano Indiano. La seconda \u00e8 indirizzata a Lorenzo de' Medici duca di Urbino, e vi si parla dei territori del Mar Rosso e del golfo Persico, visitati nel corso di un'avventura dai toni drammatici. Entrambe le relazioni furono incluse da Giovan Battista Ramusio nella monumentale raccolta \"Delle navigazioni et viaggi\", edita a Venezia nel 1550.\nNon si sa quando sia morto Andrea Corsali. Il suo nome e il suo stemma furono incisi in Santa Croce nel 1898, insieme a quello di altri navigatori toscani. Firenze gli ha dedicato una strada ed Empoli un largo."}
