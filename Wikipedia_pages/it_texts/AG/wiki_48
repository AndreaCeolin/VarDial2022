{"id": "576960", "revid": "1573940", "url": "https://it.wikipedia.org/wiki?curid=576960", "title": "Turdus iliacus", "text": "Il tordo sassello (\"Turdus iliacus\" ) \u00e8 un uccello della famiglia dei Turdidi.\nTordo di piccola taglia, esile e irrequieto, ha forme piuttosto slanciate; il piumaggio di ambedue i sessi \u00e8 di colore bruno-olivastro sul dorso, e bianco-fulvo con striature scure nelle parti inferiori del corpo. \u00c8 una specie territoriale, monogama e gregaria soprattutto nel periodo delle migrazioni. Si alimenta spesso insieme ad altri turdidi e a storni. Uccello frugivoro e insettivoro, durante la stagione riproduttiva, si ciba soprattutto di insetti, lumache, vermi. Nel corso dello svernamento, si nutre prevalentemente di alimenti vegetali. \u00c8 forse la specie che maggiormente sfrutta le condizioni meteorologiche, per compiere i movimenti migratori, al punto che i venti non solo influenzano i tempi e le rotte di migrazione, ma addirittura determinano la scelta dei quartieri di svernamento. Utilizzando la spinta del vento, i migratori risparmiano energie e riescono a mantenere velocit\u00e0 medie orarie dell\u2019ordine di 80 chilometri, riducendo cos\u00ec i tempi necessari per la traversata dei tratti di mare. \nQuasi tutta la sua popolazione europea \u00e8 migratrice a lungo raggio o parziale, diffusa come nidificante alle alte e medie latitudini dell\u2019Europa settentrionale e dell\u2019Asia nord-occidentale. Durante la stagione riproduttiva, compresa tra maggio e luglio, si trova nei mosaici di campagna aperta e bosco, in pianura e bassa collina, dove costruisce il nido sugli alberi, nei cespugli e sulle rocce. Abita anche foreste decidue o miste con campi e paludi, radure nella foresta primaria, boschi cedui con sottobosco, boschetti costieri, tundra a salice e betulla e aree coltivate semiaperte. I quartieri di svernamento delle sue popolazioni migratrici europee interessano l\u2019Europa occidentale e i paesi del bacino del Mediterraneo, fino al Maghreb, al Mar Nero, alla regione caucasica e a sud del Mar Caspio, da ottobre a febbraio. \nSi sospetta una diminuzione in atto della popolazione complessiva di questa specie, classificata nella Categoria \"Quasi minacciata\" della Lista Rossa dell\u2019IUCN. In Italia, \u00e8 migratore regolare, con doppio passo, in ottobre-novembre e a febbraio-marzo. Nidificante irregolare, sverna su tutto il territorio nazionale, soprattutto in corrispondenza delle regioni centrali, in particolare sul versante tirrenico. \u00c8 legato agli ambienti planiziali o collinari, dove frequenta la macchia mediterranea, i margini dei coltivi e i boschi di latifoglie. L\u2019Italia settentrionale rappresenta un\u2019importante area di transito, a differenza dell\u2019Italia peninsulare, raggiunta soprattutto da soggetti svernanti. \nDescrizione.\nRaggiunge la lunghezza di 22 cm, ha un\u2019apertura alare di 33-35 cm e un peso medio di 60-80 g. Il piumaggio \u00e8 di colore bruno-olivastro scuro nelle parti superiori, bianco-fulvo striato di scuro nelle parti inferiori, i fianchi con striature marroni, che spiccano sulla caratteristica colorazione di fondo rosso-arancio, tipica anche del sottoala. Il becco \u00e8 robusto, marrone nerastro, con la base della mandibola inferiore gialla o giallo-arancio. La coda \u00e8 di colore marrone scuro, di media lunghezza e quadrata. Il sopracciglio \u00e8 crema, l\u2019iride bruno scuro. I tarsi sono lunghi e forti, zampe e piedi sono di color rosa-carnicino o grigio carnicino pallido. I sessi non sono distinguibili. Per le dimensioni e le forme pressoch\u00e9 identiche, pu\u00f2 essere confuso col tordo bottaccio, dal quale si distingue per il colore pi\u00f9 cupo del dorso, per l'evidente ed ampio sopracciglio color crema biancastro, per i fianchi e il sotto-ala castano-ruggine e la striatura del petto.\nBiologia.\nPu\u00f2 superare i 18 anni di et\u00e0; i due sessi raggiungono la maturit\u00e0 sessuale a dodici mesi. \u00c8 una specie territoriale, monogama e gregaria soprattutto nel periodo delle migrazioni, il suo istinto gregario \u00e8 pi\u00f9 sviluppato che nel tordo bottaccio, spesso si unisce in stormi con altri turdidi come la cesena. A differenza del tordo bottaccio, non tende a tornare regolarmente nelle stesse aree di svernamento. Tende a migrare in gruppi da pochi uccelli a oltre 200 individui, di notte, emettendo un breve \"siii\", con il quale si mantiene in contatto con i compagni. Possiede un volo caratterizzato da rapidi battiti d\u2019ala interrotti da brevi planate ad ali chiuse; veloce e abbastanza diritto, simile (ma pi\u00f9 rapido) a quello del tordo bottaccio, ma in genere vola ad altezze superiori. Anche a terra, ricorda il tordo bottaccio, ma sta in una posizione meno eretta.\nAlimentazione.\nRicerca il cibo sul terreno nei campi e nel sottobosco, dove corre e saltella agilmente. Si alimenta spesso insieme ad altri turdidi e a storni. Uccello frugivoro e insettivoro, durante la stagione riproduttiva, si ciba soprattutto di insetti e loro larve (cavallette, coleotteri, formiche, millepiedi, mosche), ragni, piccole lumache e vermi. Come le specie congeneri, nel corso dello svernamento, si nutre prevalentemente di alimenti vegetali: agrifoglio, biancospino, edera, ginepro, mirtillo, olive, ramno, ribes, more, sambuco, fragole, olive, pere e uva. In cattivit\u00e0, pu\u00f2 essere alimentato con farina di lombrichi, larve di insetti, uva secca, farina di mais, frutta e mangimi pellettati o pastoni a base di insetti.\nRiproduzione.\nLa stagione riproduttiva \u00e8 compresa tra maggio e luglio. La femmina costruisce il nido, a forma di coppa, sugli alberi o nei cespugli e, talvolta, ai piedi di un albero o tra le radici di una pianta abbattuta, sulle rocce, anche all\u2019interno dei parchi cittadini, utilizzando materiale vegetale impastato con fango e tappezzato con piumino. Depone quattro-sei uova, di colore blu chiaro o verdastro con macchie bruno-rossastre, che vengono covate anche dal maschio, per circa 13 giorni. I pulcini sono alimentati da entrambi i genitori per due-tre settimane, poi escono dal nido e continuano ad essere nutriti dal maschio, mentre la femmina inizia una nuova covata.\nVoce.\nIl canto \u00e8 meno sviluppato e vario di quello del tordo bottaccio, con frasi simili a quelle riprodotte dal merlo, anche se meno complesse e formate da tre o quattro note flautate, che terminano con un suono gutturale. Ogni strofa \u00e8 costituita da una parte sonora (\"truui-truui-truui)\", seguita da un dolce cinguettio cigolante. Il grido di contatto \u00e8 un sibilante e penetrante detto \"striscio\", prolungato \"siiiiiip\", meno comune un \"gak\" nasale. Posato, emette un dolce \"pp\u00e8\". Il grido d\u2019allarme consiste in una serie di \"tr\u00e8t-tr\u00e8t-tr\u00e8t-tr\u00e8t\" acuti e sgraziati.\nDistribuzione, migrazioni e habitat.\nDistribuzione.\nEsistono due sottospecie: \"Turdus iliacus coburni\", che nidifica solamente in Islanda e nelle isole F\u00e6r \u00d8er e la sottospecie nominale, che occupa gran parte dell\u2019Eurasia settentrionale, dalla Scozia alla Siberia orientale. L\u2019areale riproduttivo risulta frammentato lungo i propri confini meridionali, in Gran Bretagna, in Svezia meridionale, in Polonia e in Ucraina. I quartieri di svernamento si estendono dalle Isole Britanniche fino al Nord Africa e dal Golfo di Finlandia al Medio Oriente.\nMigrazioni.\nQuasi tutta la popolazione europea \u00e8 migratrice a lungo raggio o parziale, diffusa come nidificante alle alte e medie latitudini dell\u2019Europa settentrionale e dell\u2019Asia nord-occidentale. I soggetti provenienti da Islanda, Svezia, Finlandia e Russia tendono a raggiungere i quartieri di svernamento in Norvegia, Gran Bretagna, Scozia, Irlanda, Francia settentrionale, Penisola Iberica, Grecia settentrionale, Cipro, Marocco e Israele, da ottobre a febbraio. Il tordo sassello \u00e8 forse la specie che maggiormente sfrutta le condizioni meteorologiche, per compiere i movimenti migratori, al punto che i venti non solo influenzano i tempi e le rotte di migrazione, ma addirittura determinano la scelta dei quartieri di svernamento. Utilizzando la spinta del vento, i migratori risparmiano energie e riescono a mantenere velocit\u00e0 medie orarie dell\u2019ordine di 80 chilometri (con punte massime di 100 chilometri), riducendo cos\u00ec i tempi necessari per la traversata dei tratti di mare. La migrazione pre-nuziale va da fine gennaio a met\u00e0 aprile.\nHabitat.\nNidifica alle latitudini alte e medio-alte della Regione Paleartica in praterie e altopiani della fascia climatica continentale, boreale (taiga) e subartica, evitando le zone dove il terreno rimane ghiacciato o coperto dalla neve. Durante la stagione riproduttiva, questa specie si trova nei mosaici di campagna aperta e bosco in pianura e bassa collina, soprattutto nei bacini fluviali e nelle pianure alluvionali. Abita anche foreste decidue o miste con campi e paludi, radure nella foresta primaria, boschi cedui con sottobosco, boschetti costieri, tundra a salice e betulla, aree coltivate semiaperte, parchi e giardini. I quartieri di svernamento delle popolazioni migratrici europee interessano l\u2019Europa occidentale e i paesi del bacino del Mediterraneo fino al Maghreb, al Mar Nero, nella regione caucasica e a sud del Mar Caspio. Le massime densit\u00e0 si riscontrano in prossimit\u00e0 dei frutteti (soprattutto oliveti e vigneti), ma la specie frequenta abitualmente anche i boschi mediterranei e le campagne alberate. Durante gli inverni particolarmente rigidi, soprattutto nelle parti pi\u00f9 settentrionali dell\u2019areale di svernamento, numerosi individui si spingono lungo le coste o in ambienti urbani alla ricerca di condizioni climatiche pi\u00f9 favorevoli.\nPredatori e parassiti.\nIl tordo sassello \u00e8 predato da vari rapaci, tra cui astore, sparviero e civetta ed \u00e8 parassitato da zecche e pulci ed endoparassiti e patogeni (vermi piatti, \"Campilobacter\", \"Haemoproteus\", virus dell\u2019encefalite). Inoltre, \u00e8 parassitato dal cuculo.\nStatus e conservazione.\n300.000 - 40.300.000 individui maturi rappresenterebbero la popolazione europea. Si prevede che quest\u2019ultima diminuir\u00e0 a un tasso del 30% circa nei prossimi 15-16 anni (tre generazioni) e si stima che anche la popolazione russo-asiatica abbia registrato un certo calo. Si sospetta, dunque, che la popolazione complessiva stia diminuendo a un tasso intorno al 30%. Questa specie \u00e8, pertanto, precauzionalmente classificata nella Categoria \"Quasi minacciata\" della Lista Rossa dell\u2019IUCN.\nLa consistenza della popolazione pu\u00f2 variare fortemente in funzione degli effetti di inverni rigidi e di estati sfavorevolmente fredde; il cambiamento climatico potrebbe avere un effetto su questa specie, in considerazione della sua nidificazione nelle regioni settentrionali. Anche la riduzione delle aree boscate dovuta al pascolo eccessivo pu\u00f2 influire negativamente sulla sua presenza in un'area. Inoltre, questa specie \u00e8 tuttora oggetto di intensa ed estesa attivit\u00e0 venatoria e cacciata illegalmente con trappole nel bacino del Mediterraneo, per l\u2019ottima qualit\u00e0 delle sue carni.\nPosizione nell\u2019ecosistema.\nImportante \u00e8 il ruolo di questo tordo nella propagazione delle specie vegetali che gli forniscono il nutrimento, per le implicazioni relative alla preservazione della biodiversit\u00e0. \nIn una prospettiva di lungo termine, considerato il cambiamento climatico che sta determinando la ridistribuzione della vita sulla Terra, il tordo sassello \u00e8 tra i migratori con il maggior potenziale di dispersione delle piante europee verso latitudini pi\u00f9 fredde.\nRapporti con l'uomo.\nMolti paesi hanno emesso francobolli con l\u2019immagine del tordo sassello, tra questi, Albania, Bahrain, Belgio, Georgia, Iran, Isola di Man, Islanda, Regno Unito di Gran Bretagna e Irlanda del Nord e Togo.\nIn Italia.\nMigratore regolare, con doppi passi da met\u00e0 ottobre a novembre e a febbraio-marzo, \u00e8 svernante e nidificante irregolare. I contingenti che transitano o svernano in Italia originano per lo pi\u00f9 dalla Penisola Scandinava (Finlandia e Svezia), dalla Russia asiatica e della Siberia. Il tordo sassello sverna su tutto il territorio nazionale, isole maggiori comprese, soprattutto in corrispondenza delle regioni centrali, in particolare sul versante tirrenico. \u00c8 legato soprattutto agli ambienti planiziali o collinari, dove frequenta la macchia mediterranea, i margini dei coltivi e i boschi di latifoglie. Le presenze aumentano fino alla seconda decade di novembre e si mantengono su livelli medi per tutto il mese di dicembre. L\u2019Italia settentrionale rappresenta un\u2019importante area di transito, a differenza dell\u2019Italia peninsulare che viene raggiunta soprattutto da soggetti svernanti.\nSistematica.\nDel tordo sassello si riconoscono due distinte sottospecie:"}
{"id": "576962", "revid": "1272592", "url": "https://it.wikipedia.org/wiki?curid=576962", "title": "Enrico Pucci", "text": "Biografia.\nArruolatosi nella Marina, partecip\u00f2 come allievo ufficiale alla guerra del 1866. Nel 1869 incominci\u00f2 lo studio geodetico con una campagna idrografica nell'Adriatico.\nNel 1873, entr\u00f2 a far parte dell'Istituto Geografico Militare di Firenze, mentre nel 1880 fu nominato professore di Geodesia, prima straordinario poi ordinario dal 1886, presso l'Universit\u00e0 di Roma.\nNel 1882-1883, collabor\u00f2 con Giuseppe Pisati a uno studio che port\u00f2 a una celebre determinazione assoluta di gravit\u00e0.\nMor\u00ec prematuramente a Firenze nel 1891, mentre era ancora nel pieno della sua attivit\u00e0 scientifica. Su richiesta del Prefetto di Firenze \u00e8 stato sepolto al Camposanto di Pinti. Lasci\u00f2 numerosi scritti. \nCollegamenti esterni.\nTreccani - Dizionario Biografico degli Italiani: PUCCI, Enrico "}
{"id": "576967", "revid": "2224701", "url": "https://it.wikipedia.org/wiki?curid=576967", "title": "Strada statale 1 Via Aurelia", "text": "La strada statale 1 Via Aurelia (SS 1) \u00e8 una delle pi\u00f9 importanti strade statali italiane e deriva da un'antica strada consolare, la Via Aurelia. Collega Roma con la Francia seguendo la costa del Mar Tirreno e del Mar Ligure e toccando nove capoluoghi di provincia oltre a importanti localit\u00e0 turistiche.\nCostituisce un tratto della strada europea E80 da Tarquinia a Rosignano Marittimo.\nStoria.\nLa SS 1 venne istituita nel 1928 con il seguente percorso: \"Roma - Civitavecchia - Grosseto - Livorno - Pisa - Genova - Imperia - Ventimiglia - Confine francese.\" La sua denominazione si rif\u00e0 alla Via Aurelia della Roma antica, bench\u00e9 a nord di Pisa segua le direttrici di tratti di altre strade romane: la parte pi\u00f9 settentrionale della Via Cassia, la Via Aemilia Scauri e la Via Julia Augusta.\nTra gli anni ottanta e novanta del XX secolo, a causa del pesante traffico che la strada doveva sostenere e dei numerosi centri abitati sorti intorno ad essa fu costruita, da Grosseto a Rosignano Marittimo, una variante di tipo autostradale parallela al vecchio percorso della via Aurelia: una strada a doppia carreggiata, con corsie di emergenza in entrambi i sensi di marcia. Nel tratto che va dal raccordo con l'autostrada A12, nei pressi di Tarquinia, a Grosseto l'Aurelia, pur essendo stata portata a 4 corsie, presenta ancora vari incroci a raso e brevi tratti a due corsie.\nL'Aurelia si pone, comunque, come alternativa all'A12, mai ultimata nel tratto Tarquinia-Rosignano.\nIn conseguenza del decreto sul federalismo stradale del 1999, il tratto ligure dell'Aurelia era stato ceduto alla regione Liguria (e da questa alle province), ma vista la grossa spesa che le province dovevano sopportare per la manutenzione della strada, con un trattato firmato dal Ministro alle Infrastrutture Antonio Di Pietro il 10 marzo 2008 la Regione Liguria ha ceduto nuovamente il tratto ligure dell'Aurelia all'ANAS.\nDal 2011, a seguito del progetto di prolungamento dell'autostrada A12 da Civitavecchia a Tarquinia, il tratto sotteso fu declassificato in attesa di provvedere al suo ammodernamento ed infine all'inserimento nell'itinerario della stessa A12, fase terminata nel corso del 2016.\nPercorso.\nDa Roma a Grosseto.\nLa SS 1 inizia a Roma. Il tratto urbano \u00e8 costituito, in realt\u00e0, da una variante eseguita nel corso del XIX secolo sul tracciato originario. Quest'ultimo esiste tuttora, con la denominazione di via Aurelia Antica, e ha inizio da Porta San Pancrazio al Gianicolo.\nIl piano regolatore del 1931 prevedeva una rettifica del tratto urbano, mediante un'arteria a tre corsie (la corsia centrale destinata esclusivamente al sorpasso) con inizio da Corso Vittorio Emanuele II e che, dopo aver oltrepassato il Tevere tramite un nuovo ponte, avrebbe attraversato in tunnel la collina del Gelsomino per proseguire fino all'attuale circonvallazione Cornelia.\nIl progetto, che prevedeva opere ingenti fra cui la demolizione di numerosi edifici, \u00e8 stato ultimato solo nel dopoguerra e costituisce l'attuale tracciato ponte Principe Amedeo Savoia Aosta-Galleria del Gelsomino-via Gregorio VII.\nLa via Aurelia propriamente detta ha inizio in largo di Porta Cavalleggeri, lungo le Mura vaticane; a carreggiata unica con una corsia per senso di marcia, sale sul colle Vaticano e prosegue verso piazza Irnerio, alla confluenza delle circonvallazioni Aurelia e Cornelia.\nA quel punto inizia il tratto a carreggiata unica e due corsie per senso di marcia, che arriva fino a largo Tommaso Perassi; detto tratto nel dopoguerra fu gradualmente dismesso dall'ANAS e ceduto al comune di Roma.\nNel corso degli anni Sessanta, il Comune di Roma ha eseguito degli interventi di ampliamento e adeguamento della sede stradale, sulla quale gi\u00e0 da tempo si affacciavano alcuni insediamenti abitati e importanti complessi edilizi, molti dei quali di propriet\u00e0 di istituti religiosi.\nA largo Tommaso Perassi la via Aurelia si congiunge con via Aurelia Antica e diventa a due carreggiate separate con due corsie per senso di marcia.\nIl percorso da quel punto in avanti coincide, salvo alcune eccezioni, con quello della via Aurelia storica; assunta la denominazione di SS 1, la sua progressiva chilometrica \u00e8 calcolata a partire dal Campidoglio, come le altre strade consolari che iniziano nell'urbe esclusa la SS 2.\nA partire dal secondo dopoguerra sono stati realizzati dall'Anas non pochi tratti in variante, in particolare un lungo percorso a valle che ha sostituito il tratto a monte divenuto Via Castel di Guido.\nLa via Aurelia sottopassa poi il Grande Raccordo Anulare in corrispondenza del chilometro zero di quest'ultimo uscendo cos\u00ec dall'area urbana di Roma.\nAllo svincolo di Torrimpietra (al km 26) si allaccia all'A12 Roma-Tarquinia e termina il primo tratto a carreggiata doppia.\nDa questo punto in poi la strada segue la costa tirrenica rimanendo parallela all'autostrada, toccando i centri di Ladispoli e Santa Marinella prima di giungere a Civitavecchia; oltrepassata la citt\u00e0, il suo tracciato si innesta sull'A12 Roma-Tarquinia in corrispondenza dello svincolo di Civitavecchia Porto.\nPoco dopo il centro abitato di Tarquinia, inizia un nuovo tronco della strada senza soluzione di continuit\u00e0 con l'A12 con caratteristiche di carreggiata doppia che termina al confine con la Toscana in territorio comunale di Montalto di Castro; anche qui sono stati realizzati nel tempo numerosi tratti in variante come, ad esempio, il \"by-pass\" a valle di Montalto di Castro che ne evita l'attraversamento, tanto che in alcuni punti il vecchio tracciato \u00e8 ancora ben visibile. In questo tratto sono ancora presenti accessi privati ed immissioni/uscite con la viabilit\u00e0 secondaria derivanti dalla costruzione dello spartitraffico per eliminazione dei preesistenti incroci a raso.\nIl primo tratto in Toscana, presso Capalbio, \u00e8 a carreggiata singola; successivamente, da Orbetello Scalo sino a Grosseto, dopo i lavori di raddoppio iniziati nell'aprile 1964 e completati nel 1969, le corsie diventano quattro su due carreggiate. Le opere di raddoppio, che richiesero l'abbattimento dei numerosi alberi, pini e platani, collocati ai margini del piano viabile, furono eseguite e completate in due periodi distinti: il primo tratto fu quello da Orbetello Scalo a Collecchio, mentre il secondo fu quello da Collecchio alla periferia sud di Grosseto. Inizialmente le due carreggiate erano divise dalla doppia striscia continua, ma il numero elevato di incidenti e l'entrata in vigore delle nuove norme sulla sicurezza stradale, determinarono la completa installazione dello spartitraffico. I lavori eseguiti in questo tratto non riguardarono soltanto l'ampliamento della sede stradale, ma anche il miglioramento del tracciato con l'eliminazione dei percorsi pi\u00f9 disagevoli, in particolare nelle zone di Albinia, Fonteblanda, Alberese e Rispescia. Tuttavia, nonostante diverse intersezioni dispongano di cavalcavia e rampe di accesso, anche in questa tratta rimangono ancora molti incroci a raso con strade secondarie.\nA Grosseto la SS 1 aggira il capoluogo da sud-est, innestandosi nella variante diretta a Livorno, mentre il vecchio percorso, in parte rettificato rispetto al tracciato originario, entra in citt\u00e0 dopo avere varcato il ponte sul fiume Ombrone.\nDa Grosseto a Livorno.\nLa tratta da Grosseto a Livorno \u00e8 una superstrada a carreggiate separate, classificata come strada extraurbana principale, con due corsie per senso di marcia e ampia banchina pavimentata; il vecchio tracciato, coincidente con l'Aurelia medievale e a tratti anche con il tracciato romano, \u00e8 stato dismesso dall'ANAS ed \u00e8 passato sotto la gestione diretta delle province che attraversa. La vecchia Aurelia \u00e8 divenuta strada provinciale (SP 152 in provincia di Grosseto e SP 39 in provincia di Livorno).\nAttualmente la superstrada \u00e8 gratuita, anche se in passato \u00e8 stata avanzata l'ipotesi, mai attuata, di istituire un pedaggio, a fronte, ovviamente, del suo adattamento in modo da renderla conforme agli standard autostradali. Allo svincolo di Rosignano Marittimo si allaccia l'autostrada A12, mentre la superstrada si dirige verso la costa, in direzione di Livorno.\nDopo un breve tratto nei pressi delle frazioni meridionali della citt\u00e0, reso suggestivo dall'ambiente e dalla presenza di alcune ville appartenute a personaggi famosi, la superstrada funge da tangenziale alla citt\u00e0 di Livorno, mentre il vecchio percorso della statale la attraversava interamente.\nDa Livorno al confine con la Liguria.\nLa Variante Aurelia tangente la citt\u00e0 di Livorno diviene un raccordo autostradale (vecchio tratto terminale dell'A12 prima che essa venisse prolungata verso Rosignano, nel 1992) che va ad innestarsi nella A12; poco prima dell'inizio del tratto autostradale, uno svincolo immette nella Strada di grande comunicazione Firenze-Pisa-Livorno, e in un raccordo che si riallaccia alla vecchia Aurelia in uscita dalla citt\u00e0.\nIn questo tratto la statale si presenta a carreggiata unica, anche se la sede stradale \u00e8 molto ampia; praticamente senza attraversare alcun centro abitato vero e proprio, l'Aurelia giunge a Pisa, senza per\u00f2 addentrarsi nel centro storico e tagliandone la periferia occidentale; scavalca l'Arno, e, uscendo dall'area urbana di Pisa, il Serchio in prossimit\u00e0 di Migliarino. Poco oltre, vi si innesta l'Autostrada A11 proveniente da Firenze.\nLa strada entra quindi in Versilia. A Torre del Lago Puccini, frazione di Viareggio l'Aurelia si sdoppia nuovamente. Il tracciato vecchio (oggi declassato a strada provinciale), che probabilmente ripercorre quello medievale e forse quello romano, attraversa Torre del Lago e la citt\u00e0 di Viareggio, di cui costituisce l'arteria principale; il tracciato nuovo \u00e8 una strada a carreggiata doppia, con quattro corsie complessive, tangente all'agglomerato urbano. La variante, che costituisce ormai la tangenziale di Viareggio ha pi\u00f9 svincoli intermedi, termina a Lido di Camaiore allacciandosi alla Bretella A11/A12 Lucca-Viareggio, che a sua volta termina innestandosi sul vecchio tracciato dell'Aurelia.\nLa strada attraversa quindi Lido di Camaiore, Pietrasanta e Querceta, per poi entrare in provincia di Massa e Carrara dirigendosi verso il capoluogo, Massa. Attraversata la citt\u00e0, prende a dirigersi di nuovo verso la costa, tagliando i quartieri periferici di Carrara tra il centro e il mare, in un ambiente pressoch\u00e9 interamente urbanizzato; passato il bivio per l'uscita dell'autostrada, esce dalla Toscana per entrare in Liguria.\nDal confine ligure a Genova.\nL'Aurelia entra in territorio ligure nel comune di Luni. A Sarzana si innesta la strada statale 62 della Cisa, diretta a Parma, Mantova e Verona, mentre l'Aurelia, attraversato il Magra, supera la breve dorsale collinare che separa la piana attorno alla foce del fiume dal Golfo della Spezia, e perviene alla Spezia. \nIl tratto ligure dell'Aurelia \u00e8 caratterizzato da due ambienti completamente diversi tra loro: la Riviera di Levante e la Riviera di Ponente. La Riviera di Levante, dalla Spezia sino a Genova, \u00e8 un susseguirsi di valli, montagne che si spingono sino alla costa e brevi pianure costiere. La strada segue l'andamento tormentato del terreno, e per questo \u00e8 caratterizzata, lungo tutto questo tratto, da continui cambiamenti di pendenza, restringimenti della sede stradale, parecchie curve e tornanti, e qualche galleria. Numerosi sono, inoltre, gli attraversamenti dei grossi centri costieri (Chiavari, Lavagna, Sestri Levante, Rapallo, Recco per citarne alcuni) sorti per lo pi\u00f9 allo sbocco a mare delle valli appenniniche.\nUscita dalla Spezia, l'Aurelia si inerpica verso un valico (localit\u00e0 Foce), scendendo poi, attraverso Ricc\u00f2 del Golfo di Spezia, sino alla valle del Vara dove incontra l'autostrada Azzurra ai caselli di Brugnato-Borghetto di Vara e di Carrodano-Levanto. \nSale poi al Passo del Bracco (m s.l.m. 615), punto pi\u00f9 alto dell'intero sviluppo della strada, da cui entra nella citt\u00e0 metropolitana di Genova il cui primo centro a cui perviene (una volta attraversate le colline di Moneglia), dopo circa 15 chilometri molto tortuosi, praticamente in continua discesa, \u00e8 Sestri Levante. Attraversata la citt\u00e0, inizia un tratto di circa 8\u00a0km, in riva al mare e parallelo alla ferrovia Genova-Sarzana. In un tratto rettilineo e in piano si attraversa Cavi per poi arrivare a Lavagna. \nDopo Lavagna la SS1 oltrepassa il fiume Entella ed entra nella cittadina di Chiavari dove si distacca la strada statale 225 della Fontanabuona. \nSuperata la citt\u00e0, l'Aurelia prende leggermente quota alzandosi di un centinaio di metri sopra la riva, raggiungendo, in una decina di chilometri tutti a curve e tornanti, Zoagli e successivamente Rapallo da cui \u00e8 possibile raggiungere Santa Margherita Ligure e Portofino. Da Rapallo la strada sale ancora, per superare la dorsale montuosa del Monte di Portofino; dopo lo scollinamento, posto a 200 metri sopra il livello del mare, scende in direzione di Camogli, da cui inizia l'ultimo tratto verso Genova, che passa per Recco (dove si distacca la ex strada statale 333 di Uscio diretta in val Fontanabuona), Sori, Pieve Ligure, Bogliasco. Dopo Bogliasco l'Aurelia entra nella citt\u00e0 di Genova e attraversa i quartieri (molti di questi ex comuni) di: Nervi, Quinto, Quarto, Sturla, Boccadasse, localit\u00e0 Foce (dove si pu\u00f2 raggiungere la strada statale 45 di val Trebbia diretta a Piacenza), porto antico, Principe, Dinegro, Sampierdarena, Cornigliano, Sestri Ponente, Pegli, Pr\u00e0, Voltri dove si distacca la strada statale 456 del Turchino.\nDa Genova a Ventimiglia.\nIl tratto di Aurelia che percorre la Riviera di Ponente \u00e8 profondamente diverso dal precedente; anzich\u00e9 spingersi all'interno, la strada si mantiene vicina al mare, attraversando i numerosi centri costieri. Le uniche asperit\u00e0 sono rappresentate dai vari promontori che formano il profilo costiero della riviera, alla sommit\u00e0 dei quali la strada sale, il pi\u00f9 delle volte con pendenze non eccessive, per poi scollinare e scendere sul versante opposto. Per tutto questo tratto l'Aurelia \u00e8 pressoch\u00e9 parallela all'autostrada dei Fiori, che percorre l'immediato entroterra.\nDopo Vesima (frazione di Voltri) l'Aurelia esce dal comune di Genova e dopo pochi chilometri attraversa le cittadine di Arenzano e Cogoleto. Dopo Cogoleto la SS1 entra nella Provincia di Savona e nella cittadina di Varazze. Dopo Varazze la statale 1 transita a: Celle Ligure, Albisola Superiore, Albissola Marina per poi entrare a Savona (dove si distacca la ex strada statale 29 del colle di Cadibona). Una volta uscita dalla citt\u00e0 di Savona la strada transita nei comuni di Vado Ligure, Bergeggi, Spotorno, Noli, Finale Ligure, Borgio Verezzi, Pietra Ligure, Loano, Borghetto Santo Spirito, Ceriale, Albenga, Alassio, Laigueglia, Andora. Oltre Andora si entra in provincia di Imperia e si attraversano i comuni di Cervo, San Bartolomeo al Mare, Diano Marina, Imperia, San Lorenzo al Mare, Costarainera, Santo Stefano al Mare, Riva Ligure, Taggia, Sanremo, Ospedaletti, Bordighera, Vallecrosia, Camporosso e Ventimiglia.\nQualche chilometro oltre Ventimiglia, in localit\u00e0 Ponte San Luigi (dov'\u00e8 posto il confine di Stato con la Francia) la strada statale 1 Via Aurelia ha termine, dopo quasi 700 chilometri di sviluppo. La strada prosegue in territorio transalpino, gi\u00e0 con il nome di Route nationale 7, adesso riclassificata sulla maggioranza del suo percorso in strada dipartimentale con vari nomi che ricordano l'ex strada nazionale 7, la quale finisce a Parigi sulla Porte d'Italie in Place d'Italie.\nInfrastrutture tranviarie.\nIn passato diversi tratti dell'Aurelia hanno ospitato binari tranviari per servizi urbani ed extraurbani. In particolare dal 1901 al 1936 era presente il binario a scartamento metrico fra Ventimiglia e Bordighera concesso alla societ\u00e0 Woodhouse &amp; Baillie, fra il 1913 ed il 1942 quello, anch'esso a scartamento metrico, fra Ospedaletti e Arma, concesso in ultimo alla societ\u00e0 Societ\u00e0 Tranvie Elettriche Liguri, e fra il 1912 ed il 1942, il binario della tranvia Savona-Vado Ligure, concessa alla Societ\u00e0 Tranvie Elettriche Savonesi. Binari tranviari facenti parte della rete urbana genovese interessavano anche alcuni tratti dell'Aurelia che ricadevano nell'ambito territoriale del capoluogo ligure."}
{"id": "576972", "revid": "1592097", "url": "https://it.wikipedia.org/wiki?curid=576972", "title": "Paola e Chiara", "text": ""}
{"id": "576976", "revid": "647919", "url": "https://it.wikipedia.org/wiki?curid=576976", "title": "L'Orlando furioso", "text": ""}
{"id": "576978", "revid": "729019", "url": "https://it.wikipedia.org/wiki?curid=576978", "title": "Strada statale 20 del Colle di Tenda e di Valle Roja", "text": "La strada statale 20 del Colle di Tenda e di Valle Roja (SS 20), da Carmagnola (fine centro abitato, km 21,300) alla galleria di Tenda, ed ex strada regionale 20 del Colle di Tenda (SR 20) ora strada provinciale 20 del Colle di Tenda (SP 20 R), da Moncalieri Carmagnola \u00e8 un'importante strada statale e provinciale italiana di collegamento con la Francia; nel suo tracciato unisce Torino con Ventimiglia (innestandosi sulla strada statale 1 Via Aurelia), attraverso Cuneo e il passo del Colle di Tenda.\nVenne assegnata allo Stato e cos\u00ec classificata nel 1928 con l'istituzione dell'Azienda Autonoma per le Strade Statali. Gi\u00e0 all'epoca la strada era divisa in due tronchi, con un passaggio in territorio francese dopo la dogana di San Dalmazzo di Tenda presso Breglio. In seguito alla Seconda guerra mondiale l'alta val Roia fu ceduta alla Francia e con essa 23\u00a0km di SS 20. Il chilometraggio non \u00e8 comunque stato variato.\nStrada statale 20 del Colle di Tenda e di Valle Roja (1\u00ba tronco).\nIn seguito al decreto legislativo n. 112 del 1998, dal 2001, la gestione del tratto Torino-Cuneo \u00e8 passata dall'ANAS alla Regione Piemonte, che ha ulteriormente devoluto le competenze alla Provincia di Torino e alla Provincia di Cuneo; questo tratto della strada venne quindi classificato come regionale con il nome di \"strada regionale 20 del Colle di Tenda e Valle Roja (SR 20)\".\nInfine, nel 2008, con la legge regionale Piemonte 6 agosto 2007 n. 19 (BUR 9/8/2007 n. 32) e la conseguente soppressione dell'ARES (Agenzia Regionale Strade), il tratto Torino-Cuneo venne infine classificato come strada provinciale con il nome di \"strada provinciale 20 del Colle di Tenda e Valle Roja (SP 20 R)\".\nCon il Decreto del Presidente del Consiglio dei Ministri del 21 novembre 2019 la gestione del tratto da Carmagnola (fine centro abitato, km 21,300) a Cuneo \u00e8 passata nuovamente ad ANAS.\nIl tratto da Cuneo al traforo del colle di Tenda \u00e8 parte dell'itinerario europeo E74.\nDal 2 ottobre 2020 \u00e8 chiuso un tratto di 14 km tra Vernante e il tunnel di Tenda in seguito ai gravi danni causati dal maltempo.\nVarianti e circonvallazioni.\nRispetto al tracciato storico sono state realizzate le seguenti infrastrutture, con l'obiettivo di migliorare le condizioni e la sicurezza del traffico:\nIn progetto ci sono inoltre le seguenti opere:\nStrada statale 20 del Colle di Tenda e di Valle Roja (2\u00ba tronco).\nIl secondo tronco della strada statale 20 del Colle di Tenda e di Valle Roja (SS 20), che \u00e8 interamente una strada statale, ha inizio al confine di Stato con la Francia (al km 133,782), dove finisce la D 6204 (ex N 204 b) francese, nel comune di Olivetta San Michele. Da qui la strada prosegue verso sud lungo la valle Roia, toccando il comune di Airole. Giunge infine a Ventimiglia, al km 150,850, dove si innesta nella strada statale 1 Via Aurelia.\nL'intera estensione del secondo tronco della SS 20 \u00e8 parte dell'itinerario europeo E74.\nNotizia storica.\nPrima del 1947, quando Tenda era ancora in Italia, la strada correva in territorio francese per un tratto pi\u00f9 breve, compreso tra le dogane di \"Merlo\" e di \"Piena\": l'estensione totale in territorio italiano era di 150,850\u00a0km. A tutt'oggi si mantiene ancora il vecchio chilometraggio, considerando quindi anche il tratto di 23,381\u00a0km ceduto alla Francia dopo la seconda guerra mondiale. Quindi, il primo tronco ha inizio al km 0,000 e termina al km 110,401; il secondo tronco ha inizio al km 133,782 e termina al km 150,850, per una lunghezza complessiva attuale di km 127,469."}
{"id": "576983", "revid": "57872", "url": "https://it.wikipedia.org/wiki?curid=576983", "title": "Parco di Portovenere", "text": ""}
{"id": "576987", "revid": "1305772", "url": "https://it.wikipedia.org/wiki?curid=576987", "title": "Dawn of the Black Hearts", "text": "Dawn of the Black Hearts \u00e8 la registrazione di un concerto tenuto dai Mayhem a Sarpsborg nel 1990 e a Ski in Norvegia nel 1986.\nQuesto bootleg \u00e8 diventato famoso tra gli ascoltatori del black metal per la macabra copertina che raffigura il corpo di Dead (ex cantante del gruppo Mayhem) con il cranio fracassato da un colpo di fucile che egli stesso spar\u00f2. Euronymous (chitarrista dei Mayhem), tornato a casa, trov\u00f2 il corpo senza vita: resosi conto dell'accaduto decise subito di fare delle foto al cadavere per un uso personale non ben precisato e per una futura possibile copertina di un loro CD. In seguito dopo la morte dello stesso Euronymous la polizia trov\u00f2 a casa sua le foto e le confisc\u00f2 tutte. Una tuttavia riusc\u00ec a circolare e da quel momento nacque \"Dawn of the Black Hearts\".\nPer la sua importanza e il contesto storico, \"Dawn of the Black Hearts\" \u00e8 l'unico bootleg elencato sul sito web Encyclopaedia Metallum.\nIl disco.\nL'album \u00e8 stato originariamente realizzato in vinile dalla Warmaster Records nel 1995. Mauricio \"Bull Metal\" Montoya, proprietario della Warmaster Records in Colombia nonch\u00e9 leader della band death metal Masacre (morto nel 2002, anch'egli suicida, ironicamente in circostanze simili a quelle di Dead), intratteneva un rapporto di amicizia-corrispondenza con Euronymous. \nAll'interno del libretto del disco compare un divieto messo sopra una piccola foto di Varg Vikernes e la scritta \"Kill Burzum now\" e un lungo testo scritto da Euronymous:\nCopertina.\nLa famigerata copertina dell'album \u00e8 costituita da una fotografia del cadavere del cantante dei Mayhem, Dead (Per Yngve Ohlin), dopo il suo suicidio nell'aprile 1991. La foto venne scattata dal chitarrista della band, Euronymous (\u00d8ystein Aarseth), quando scopr\u00ec il corpo. Dead si era tagliato le vene e la gola dopo aver lasciato un foglietto con il testo di una canzone intitolata \"Life Eternal\", insieme a una nota d'addio. Poi aveva preso il fucile di Euronymous e si era sparato in testa. \nEuronymous raccolse alcuni frammenti del cranio di Dead e ne fece delle collane per donarle ad alcuni membri della scena black metal locale, incluso il batterista dei Mayhem Hellhammer. Disgustato dalle azioni di Euronymous, il bassista Necrobutcher lasci\u00f2 la band e venne rimpiazzato da Varg Vikernes (che due anni dopo avrebbe ucciso Euronymous a coltellate).\nIl concerto del 1986: Ski, Norvegia.\nDel CD esistono varie versioni e la pi\u00f9 completa contiene un live in Sarpsborg (Norvegia, 1990), un live in Ski (Norvegia, 1986) e il demo \"Pure Fucking Armageddon\". "}
{"id": "576988", "revid": "200568", "url": "https://it.wikipedia.org/wiki?curid=576988", "title": "Erosione fonetica", "text": "L'erosione fonetica \u00e8 dovuta al fatto che ad un certo punto della sua storia una parola si accorcia e perde peso fonetico, cio\u00e8 diventa troppo corta per essere utilizzata.\nOrigine del problema.\nLe parole corte durano tanto pi\u00f9 \u00e8 frequente il loro uso; se vengono usate sporadicamente, muoiono e vengono sostituite.\nAd esempio:\nlat aur\u012ds (orecchia)\nPer cui si arriver\u00e0 alla parola \"or\", che \u00e8 omofona di almeno altre due parole:\nSoluzione/i.\nLe lingue ovviano al problema dell'assottigliamento ridando corpo fonetico (allungando la parola), ad esempio aggiungendo un suffisso, in questo caso un diminutivo.\nLa parola auris a questo punto \u00e8 caduta ed \u00e8 stata sostituita da auricula.\nPoi ci sono dei casi in cui il cambiamento di una parola crea due parole diverse per forma ma identiche per significato, anche se derivano da un'unica forma:\nPraticamente il canale di trasmissione dal latino all'italiano \u00e8 stato diverso: nel primo caso c'\u00e8 stata una modifica in base alle leggi fonetiche e quindi possono essere definite come continuazioni regolari della parola latina, mentre nel secondo c'\u00e8 stato un prestito di lusso (cosiddetto dotto): sono state prese dal latino e adeguate alla morfologia italiana."}
{"id": "576989", "revid": "19580", "url": "https://it.wikipedia.org/wiki?curid=576989", "title": "Il dilemma del porcospino", "text": ""}
{"id": "576990", "revid": "486946", "url": "https://it.wikipedia.org/wiki?curid=576990", "title": "Cherilyn Sarkisian La Pierre", "text": ""}
{"id": "576995", "revid": "1632387", "url": "https://it.wikipedia.org/wiki?curid=576995", "title": "Silvio Pucci", "text": "Biografia.\nLe sue opere, dalle pennellate larghe, stese con grandi campiture di colore, sono soprattutto paesaggi toscani e nature morte alle quali vanno aggiunti alcuni ritratti di scene familiari, dove emerge forte lo stile toscano degli sfondi agresti e nella pacata atmosfera. Presente in alcuni musei regionali (a Latina per esempio) le sue opere girano soprattutto nel mercato delle gallerie private.\nNegli anni '20, recatosi a Parigi, era rimasto come folgorato dalla pittura di C\u00e9zanne, rimanendone profondamente influenzato.\nNegli anni '30 e '40 era un artista stimato, quotato, premiato alla Biennale di Venezia. Compromesso con fascismo nel dopoguerra non seppe riciclarsi politicamente e fu in un certo senso \"epurato\". Oggi la sua opera \u00e8 in corso di rivalutazione e appare meritarsi un posto di rilievo tra gli artisti nel Novecento italiano. Nel 1948 acquist\u00f2 una casetta nel piccolo paese mugellano di Montepulico, dove trascorreva l'estate dipingendo paesaggi con stile fresco e luminoso. Venivano a trovarlo gli amici artisti della Compagnia del Paiolo, alcuni dei quali (per es. lo scultore Bino Bini) comprarono delle case nel paese con l'intento di fondare una comunit\u00e0 di artisti e amanti dell'arte. Sulla facciata della sua abitazione si pu\u00f2 oggi vedere una lapide che lo ricorda."}
{"id": "577021", "revid": "6340", "url": "https://it.wikipedia.org/wiki?curid=577021", "title": "Madreselva", "text": ""}
{"id": "577022", "revid": "1450446", "url": "https://it.wikipedia.org/wiki?curid=577022", "title": "Ken Akamatsu", "text": "Dopo aver fallito un test d'ingresso alla \"Todai\", l'Universit\u00e0 di Tokyo, Akamatsu decide di dedicarsi completamente al mondo dei manga.\nNel 1993 inizia la sua carriera attraverso il Comiket ed inizia a fare pratica con storie brevi, come ad esempio \"Hitonatsu no Kids game\" nel 1993, la sua prima storia originale, e \"My Santa\" nel 1997, con i quali utilizza lo pseudonimo di .\nAncora negli anni del periodo universitario, Akamatsu riesce a vincere per ben due volte i concorsi indetti dal \"Weekly Sh\u014dnen Magazine\".\nLa svolta avviene nel 1999, quando crea \"Love Hina\", opera in 14 \"tank\u014dbon\", che subito diventa un titolo di successo in Giappone, arrivando a vendere pi\u00f9 di 6 milioni di copie in tutta la nazione e vincendo il Kodansha Manga Award nella categoria sh\u014dnen nel 2000. In questa serie Akamatsu inserisce molti elementi autobiografici, come il suo fallimento nella \"Todai\".\nTerminato \"Love Hina\" nel 2001, Ken Akamatsu nel 2003 lancia \"Negima: Magister Negi Magi\", manga che riscuote un notevole riscontro di pubblico permettendo all'opera di diventare la punta di diamante di alcune riviste di manga non monografiche come l'italiana \"Yatta!\". La serie, conclusasi nel marzo 2012, \u00e8 stata la pi\u00f9 lunga di tutta la carriera di Akamatsu.\nDall'agosto 2013 comincia la pubblicazione di una nuova serie lunga, \"UQ Holder!\", seguito di \"Negima\".\nCarriera politica.\nIl 16 dicembre 2021, Akamatsu ha annunciato che si candider\u00e0 per la Camera dei Consiglieri, la camera alta della Camera dei Rappresentanti del Giappone, come membro del Partito Liberal Democratico nelle imminenti elezioni estive per proteggere la libert\u00e0 artistica in Giappone da censure, standard e regolamentazioni puritani e politicamente corretti al di fuori del Giappone (principalmente occidentali) e i diritti dei creatori, con altri artisti giapponesi veterani che intendono seguire il suo esempio."}
{"id": "577030", "revid": "78273", "url": "https://it.wikipedia.org/wiki?curid=577030", "title": "Basilica del Vastato", "text": ""}
{"id": "577034", "revid": "1318658", "url": "https://it.wikipedia.org/wiki?curid=577034", "title": "Via Balbi", "text": "Via Balbi \u00e8 una delle principali vie di Genova.\nStoria e descrizione.\nSituata ai margini del centro storico, collega piazza della Nunziata, sede della Basilica del Vastato, con piazza Acquaverde, dove \u00e8 situata la stazione ferroviaria di Genova Piazza Principe.\nProgettata gi\u00e0 nel 1585 dall'architetto Bartolomeo Bianco, fu costruita fra il 1601 e il 1618 per volere di Stefano Balbi, ricchissimo esponente della famiglia Balbi, banchieri genovesi, allora all'apice dalla ricchezza, e per questo motivo venne chiamata \"Strada delli Signori Balbi\". Rappresent\u00f2 un intervento urbanistico dello stesso stampo di quello avvenuto in Via Garibaldi, derivato dal decentramento delle residenze di lusso dal nucleo del centro storico verso nuove zone della citt\u00e0, all'epoca meno dense di edificato, pi\u00f9 tranquille e marginali.\nOltre che celebrare lo status e la potenza economica raggiunta della famiglia, la strada veniva ad assolvere ad una funzione urbanistica importante in quanto apriva una via alternativa all'antica Via Pr\u00e8 per l'uscita della citt\u00e0 verso ponente, ormai insufficiente.\nPraticamente immutata dall'epoca della sua realizzazione, ha subito delle modifiche solo nella parte occidentale dove, al posto della curva verso sinistra che portava alla Porta di San Tommaso, \u00e8 stata ricavata la piazza della stazione, nel 1860, e sono sorti i grandi alberghi ad inizio Novecento.\nVia Balbi annovera numerosi palazzi prestigiosi, capolavori del barocco genovese, fra cui il Palazzo Reale, molti dei quali iscritti nei Rolli genovesi e dichiarati patrimonio dell'umanit\u00e0 dall'UNESCO. \u00c8 sede del polo principale dell'Universit\u00e0 di Genova e i suoi palazzi ospitano, fra l'altro, le facolt\u00e0 di Giurisprudenza, Scienze Politiche, Lettere e Filosofia (Palazzo Balbi Senarega, Palazzo dell'Universit\u00e0 di Genova e limitrofi) e la Biblioteca universitaria, biblioteca seicentesca appartenuta ai Gesuiti (oggi Biblioteca universitaria di Genova istituzione del MIBACT).\nIl suo nome \u00e8 purtroppo legato anche agli Anni di piombo. In una delle sue principali traverse della zona occidentale, la Salita di Santa Brigida, l'8 giugno 1976 venne assassinato da un commando delle Brigate Rosse il procuratore della Repubblica Francesco Coco, insieme ai suoi due agenti di scorta. Fu il primo omicidio politico premeditato e rivendicato da parte dei terroristi della stella a cinque punte."}
{"id": "577036", "revid": "124123", "url": "https://it.wikipedia.org/wiki?curid=577036", "title": "Pasquale Malipiero", "text": "Biografia.\nOrigini e formazione.\nNacque dai Malipiero del ramo detto \"di San Severo\", una famiglia del patriziato veneziano non particolarmente ricca. Il padre era Francesco di Fantino, che nel 1400 fu uno dei 41 che elessero doge Michele Steno; della madre, invece, non si sa nulla. Il genealogista Marco Barbaro gli attribuisce cinque fratelli: Girolamo, Domenico, Fantino, Bernardo e Giorgio.\nNel 1414 spos\u00f2 Giovanna di Antonio Dandolo del ramo \"della Giudecca\" dalla quale ebbe almeno tre figli maschi: Lorenzo, Antonio e Polo. Quest'ultimo fu l'unico a sposarsi, con Perina di Francesco Ruzzieri; dal matrimonio nacque un solo figlio maschio, Carlo, con cui estinse la linea familiare. Ebbe anche una figlia, Maddalena, sposata a Giacomo di Zaccaria Gabrielli.\nNon abbiamo alcuna notizia sulla sua giovinezza e tanto meno sulla formazione. Probabilmente segu\u00ec il consueto \"cursus\" previsto per i rampolli del patriziato veneziano, dividendosi tra gli studi e i commerci per mare, che pi\u00f9 tardi lasci\u00f2 in gestione ai fratelli per potersi dedicare appieno alla vita politica.\nCarriera politica.\nIl primo incarico pubblico di cui si ha notizia certa \u00e8 la nomina a sindico e provveditore in Albania, Dalmazia e Istria, assieme a Paolo Vallaresso, avvenuta il 28 febbraio 1429. In questa veste ebbe il compito di indagare sulle presunte irregolarit\u00e0 finanziarie attuate da alcuni governatori veneziani a scapito degli abitanti. I due ispettori, partiti in aprile, tornarono a Venezia gi\u00e0 a fine ottobre e confermarono il fondamento di molte delle accuse: nei mesi successivi furono in Senato per riferire delle indagini, sostenendo una severa condanna per l'ex conte di Zara Alessandro Zorzi e per l'ex bailo e capitano di Durazzo Andrea Minio.\nNel maggio 1430 tornarono a Zara con l'ordine di revisionare i conti della locale Camera fiscale. Dall'analisi, condotta con estrema precisione e perizia, emersero pesanti irregolarit\u00e0 contabili.\nLe notizie tornano a scarseggiare sino al settembre 1435, quando fu eletto console a Trani. Il 21 febbraio 1437 assunse il primo incarico diplomatico in qualit\u00e0 di ambasciatore a Genova e lo tenne sino al dicembre 1438 (lo interruppe solo tra il dicembre 1437 e la primavera successiva, a causa di alcune questioni familiari).\nTornato a Venezia all'inizio del 1439, il 3 febbraio di quell'anno divenne uno dei cinque Savi a conzar la terra. Abbandon\u00f2 l'incarico qualche mese dopo, essendo stato nominato ambasciatore presso il concilio di Firenze; questo evento gli imped\u00ec inoltre di entrare in Senato, nonostante vi fosse stato eletto il 20 settembre.\nIl 3 maggio 1440 fu creato oratore di Francesco Sforza il quale era stato posto a capo degli eserciti veneziani in Lombardia in qualit\u00e0 di provveditore; tra i due si instaur\u00f2 un rapporto di profonda stima, che perdur\u00f2 anche quando il condottiero, divenuto duca di Milano, si schier\u00f2 contro la Repubblica. Durante questo mandato fu in trattativa con i rappresentanti delle Comunit\u00e0 bresciane e bergamasche per definire le condizioni della loro sottomissione alla Serenissima.\nIl 25 novembre 1440 fu eletto al vertice della podesteria di Verona ma vi rinunci\u00f2 optando, il 6 dicembre, per quella di Padova. Concluso il mandato verso la met\u00e0 del 1442, il 12 agosto fu eletto in Senato, il 9 settembre al Consiglio dei dieci e il 30 settembre Savio di Terraferma. Il 27 gennaio 1443 entr\u00f2 nel Minor Consiglio e vi rimase sino al settembre successivo, essendo stato creato ambasciatore a Bologna dove rimase sino all'aprile 1444. Il 31 dicembre successivo divenne Savio al Consiglio.\nNel 1445 rifiut\u00f2, adducendo ragioni di salute, le nomine ad ambasciatore a Milano, Bologna e nuovamente a Milano. Accett\u00f2, invece, la carica di avogadore di Comun il 12 giugno di quell'anno.\nDogado.\nFu eletto il 30 ottobre 1457, quando l'ex doge Foscari era ancora vivo. Due giorni dopo la morte del suo predecessore decise di presenziare ai funerali di stato in abiti senatoriali anzich\u00e9 dogali.\nEletto dalle famiglie politicamente avverse al partito del Foscari, si mostr\u00f2 troppo legato ad esse e per questo la sua azione di governo risult\u00f2 debole e inconcludente. Spesso si rifiut\u00f2 di prendere anche le pi\u00f9 elementari decisioni rinviandole continuamente.\nIl confronto con il predecessore, che era sempre stato sicuro di s\u00e9 e deciso, presto si fece sentire ed il popolo percep\u00ec questa debolezza motteggiandolo e non portandogli sempre il dovuto rispetto.\nNel 1458 firm\u00f2 alcune leggi che limitarono il potere del Consiglio dei Dieci.\nNel 1459 papa Pio II richiese a Venezia delle galee per poter partecipare ad una nuova crociata contro gli infedeli, ma il doge mosse delle riserve e tutto and\u00f2 a monte.\nGli anni successivi trascorsero tranquilli sino alla sua morte, avvenuta il 7 maggio 1462."}
{"id": "577051", "revid": "110157", "url": "https://it.wikipedia.org/wiki?curid=577051", "title": "Ballens", "text": "Ballens (toponimo francese) \u00e8 un comune svizzero di 509 abitanti del Canton Vaud, nel distretto di Morges.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nInfrastrutture e trasporti.\nBallens \u00e8 servito dall'omonima stazione, sulla ferrovia Bi\u00e8re-Apples-Morges.\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune."}
{"id": "577055", "revid": "767487", "url": "https://it.wikipedia.org/wiki?curid=577055", "title": "Pomodori verdi fritti alla fermata del treno", "text": "Pomodori verdi fritti alla fermata del treno (\"Fried Green Tomatoes\") \u00e8 un film statunitense del 1991 diretto da Jon Avnet e basato sul libro di Fannie Flagg \"Pomodori verdi fritti al caff\u00e8 di Whistle Stop\".\nLa storia ruota attorno alla vita di diversi personaggi degli anni trenta abitanti nel Sud degli Stati Uniti d'America, affrontando temi quali l'amicizia e l'amore.\nTrama.\nEvelyn Couch, una casalinga sovrappeso frustrata dalla sua difficile situazione coniugale, e suo marito Edd si recano in una casa di riposo dell'Alabama dove alloggia la zia di lui. Evelyn, non essendo gradita all'anziana signora, attende nel salotto della casa di riposo dove viene avvicinata dall'anziana Ninny che comincia a raccontarle della sua vita. Ninny racconta ad Evelyn che si trova l\u00ec solo temporaneamente, ma che vive in realt\u00e0 a Whistle Stop, una vecchia stazione ferroviaria nelle vicinanze ormai in disuso.\nLa storia di Ninny inizia negli anni 1920 con Idgie, la pi\u00f9 giovane dei figli Threadgoode, quando la sua stretta relazione con suo fratello maggiore Buddy viene bruscamente interrotta per la morte del ragazzo, investito da un treno. Devastata dalla morte del fratello, Idgie si ritira dalla societ\u00e0 per gran parte della sua infanzia e adolescenza fino a quando quella che era la fidanzata di Buddy, Ruth Jamison, interviene su richiesta della famiglia Threadgoode per cercare di riportare Idgie alla vita civile. Idgie inizialmente resiste ai tentativi di amicizia di Ruth, ma col tempo tra loro nasce un sincero affetto reciproco. Poco tempo dopo, per\u00f2, Ruth lascia Whistle Stop per sposare Frank Bennett e si trasferisce a Valdosta, in Georgia. Idgie cerca di dimenticarla, ma non riuscendoci decide di andare a casa sua dove trova una ragazza profondamente diversa da come la ricordava: Ruth \u00e8 incinta ma subisce costantemente abusi fisici da parte di Frank.\nDopo la morte di sua madre, Ruth con l'aiuto di Idgie lascia il marito e di torna a Whistle Stop, dove nasce il bambino, che chiama come il fratello di Idgie e suo primo amore: Buddy Junior. I genitori di Idgie danno alla figlia i soldi per avviare un'attivit\u00e0 in modo che possa prendersi cura di Ruth e il figlio: le due ragazze aprono quindi il Whistle Stop Caf\u00e8, sfruttando la grande frequentazione della zona, impiegando la cuoca di famiglia Sipsey e suo figlio Big George. Dopo qualche tempo Frank per\u00f2 torna a Whistle Stop per rapire suo figlio, ma viene fermato da un aggressore sconosciuto. Di lui non si sa pi\u00f9 nulla, ma quando cinque anni pi\u00f9 tardi il suo camioncino viene ripescato dal fondo del fiume vicino, pur senza trovare il corpo, Idgie e Big George sono immediatamente sospettati dell'omicidio, poich\u00e9 lo avevano pubblicamente minacciato per aver picchiato Ruth. Vengono arrestati dallo sceriffo locale, che suggerisce a lei di attribuire il crimine esclusivamente a Big George; Idgie per\u00f2 si rifiuta e durante il successivo processo, il reverendo Scroggins mente fornendo a Idgie e Big George solidi alibi per la notte della scomparsa di Frank. Tenendo conto della reputazione di Frank come ubriacone, il giudice archivia la sua morte come incidente. L'anno dopo il processo tuttavia Ruth muore di tumore e negli anni successivi con la soppressione della linea ferroviaria e il diminuire della clientela, il Caf\u00e8 chiude e ognuno va per la sua strada, tranne Ninny e suo marito Leo che sono gli unici a rimanere a vivere l\u00ec.\nAl presente Ninny torna a Whistle Stop e scopre che casa sua \u00e8 stata demolita perch\u00e9 pericolante ed Evelyn, divenuta sua amica, le offre di andare a vivere con lei. Ninny accetta con qualche reticenza e rivela ci\u00f2 che accadde realmente a Frank: fu la cuoca Sipsey ad ucciderlo con una padellata per impedirgli di rapire Buddy Junior. Idgie per disfarsi del cadavere convinse Big George a farlo a pezzi e cucinarlo per i clienti del Caf\u00e8, tra i quali l'investigatore che lo stava cercando con insistenza. In seguito gettarono il suo camioncino nel fiume e vissero come se niente fosse, convincendo Ruth che Frank non sarebbe mai pi\u00f9 tornato a infastidire lei o il bambino. Mentre si allontanano, Evelyn e Ninny passano davanti alla tomba di Ruth, adornata con un barattolo di miele e un biglietto che recita: \"Ti amer\u00f2 sempre, l'incantatrice di api\", il soprannome di Ruth per Idgie.\nDifferenze con il romanzo.\nNel romanzo ci sono alcuni personaggi con proprie storie parallele che non compaiono nemmeno nella versione cinematografica, come Artis O. Peavey.\nNel libro \u00e8 presente una storia d'amore fra le due protagoniste, mentre il film fa apparire Idgie e Ruth semplicemente come grandi amiche. L'edizione in DVD del film ha un commento audio in cui il regista riconosce questo fatto, ma sostiene che una scena in cui le due donne hanno un litigio col cibo era intesa come una metafora del fare l'amore fra le due.\nNel film inoltre la morte di Ruth \u00e8 stata resa con una scena sentimentale tra lei e Idgie. Nel romanzo invece Ruth, affetta da un tumore del pancreas in fase terminale, muore assistita da una delle domestiche di colore, Onzell, che vedendola soffrire in modo insopportabile, le pratica l'eutanasia con una dose di morfina all'insaputa di tutti.\nIl film lascia infine intendere velatamente che la signora Ninny non \u00e8 altro che Idgie da anziana. Nel libro invece risulta chiaro che Ninny e Idgie siano due persone diverse, poich\u00e9 sono cognate.\nProduzione.\nIl film \u00e8 stato interpretato da Jessica Tandy (Oscar per \"A spasso con Daisy\"), Kathy Bates (Oscar per \"Misery non deve morire\"), Mary Stuart Masterson e Mary-Louise Parker, e la stessa autrice Fannie Flagg ha partecipato alla stesura della sceneggiatura."}
{"id": "577056", "revid": "1977996", "url": "https://it.wikipedia.org/wiki?curid=577056", "title": "Cristoforo Moro", "text": "Biografia.\nFiglio unico di Lorenzo Moro, si spos\u00f2 con Cristina Memmo da cui ebbe un solo figlio, premortogli.\nFece una buona carriera sia in ambito amministrativo che militare, pur senza mai distinguersi davvero.\nDiversamente da uno dei dogi suoi predecessori, Andrea Contarini, aveva convinto una monaca a tornare in convento dopo che era scappata per suo amore.\nAmico di importanti e colti frati, coltiv\u00f2 sempre rapporti amichevoli con il papato.\nDogato.\nEletto pi\u00f9 perch\u00e9 era il rappresentante delle famiglie in contrasto con Marco Foscari, fratello del doge Francesco Foscari, che per veri meriti, cerc\u00f2 subito di rendersi attivo a favore della chiesa.\nNel 1463 rinverd\u00ec l'invito di Pio II ad un crociata, invito fatto una prima volta nel 1459, e convinse il senato ad inviare una flotta; il problema nacque quando i senatori proposero lui come capo.\nIl doge prima cerc\u00f2 di tirarsi indietro poi, costretto dai vertici governativi, accett\u00f2 a malincuore.\nPer sua fortuna, quando la flotta si form\u00f2 nell'agosto 1464, Pio II era appena morto e tutto venne lasciato cadere.\nIn quegli anni i turchi cominciarono ad insidiare i possessi veneziani, iniziando la prima lunga e dura guerra veneto-turca (1463 - 1479).\nLa tensione prese a salire cos\u00ec come la ferocia della guerra finch\u00e9 nel luglio 1470 i turchi sbarcarono a Negroponte (l'odierna Eubea) conquistando l'isola senza incontrare grande resistenza. Una riconquista dell'isola fu tentata da Girolamo Longo e Giovanni Tron, ma il tentativo fall\u00ec e i due comandanti furono barbaramente impalati.\nI colpevoli vennero puniti con pene miti visto che la colpa era soprattutto collettiva: la guerra doveva esser condotta con pi\u00f9 energia anche se le proporzioni delle forze in campo non lasciavano scampo alla Repubblica lagunare. Alcuni, scontenti dell'operato del governo, si lasciarono andare a calunnie verso il doge, visto come l'unico responsabile.\nIl comando della flotta veneziana pass\u00f2 a Pietro Mocenigo, futuro doge, che per\u00f2, vista la limitatezza dei mezzi, pot\u00e9 solo permettersi di fare piccole incursioni.\nSenza che la situazione migliorasse, Cristoforo Moro spir\u00f2 il 9 novembre 1471 tra l'indifferenza del popolo, lasciando tutti i propri beni ad istituti religiosi."}
{"id": "577057", "revid": "121637822", "url": "https://it.wikipedia.org/wiki?curid=577057", "title": "Carlo Nesti", "text": "Biografia.\nGli inizi.\nI suoi maestri sono Giovanni Arpino, scrittore e opinionista sportivo de \"La Stampa\", e Pier Cesare Baretti, direttore di \"Tuttosport\".\nComincia la carriera di giornalista sportivo nel 1974, sul settimanale \"Calciofilm\"; dall'anno seguente inizia a collaborare con il \"Guerin Sportivo\" e con il \"Corriere d'Informazione\". Dal 1976 al 1979 lavora a \"Tuttosport\", diventando professionista nel 1978 a 23 anni.\nTelecronista alla Rai.\nNel 1980 entra in Rai. Il lavoro da telecronista lo porta a commentare 6 edizioni dei mondiali di calcio (dall'edizione 1982 a quella 2006, fatta eccezione per il 2002), e 6 edizioni degli europei di calcio (dal 1988 al 2008).\nDal 1982 al 2002, passa dalla posizione numero 6, dietro a Martellini, Pizzul, Martino, Vitanza e Viola, alla posizione numero 2, con Cerqueti, dietro a Pizzul (come suo opinionista, Italia vice-campione del mondo 1994), nella graduatoria dei telecronisti calcistici della Rai. \u00c8 l'unico radio-telecronista italiano, con Nicol\u00f2 Carosio, ad avere partecipato a 2 Mondiali vinti dall'Italia. In tutto, racconta 11 successi italiani, in campo europeo, distribuiti fra 3 sport.\nDal 1991 al 2002 si occupa delle telecronache della nazionale Under-21 , con 3 edizioni consecutive degli Europei di categoria (1992, 1994 e 1996), dominate dagli azzurri di Cesare Maldini.\nNegli anni ottanta e fino al 1992 lavora come radiocronista nel programma \"Tutto il calcio minuto per minuto\", commentando le partite interne della e del . Inoltre, affianca Enrico Ameri, nel 1985, in occasione della tragica vittoria della Juventus, a Bruxelles, in Coppa dei Campioni.\nNello stesso periodo collabora con \"Il processo del luned\u00ec\", realizzando la \"Scheda\" introduttiva del programma, basata su una fusione di testo, immagini rallentate, canzoni con testi adattati al tema, caricature e grafica.\nNello stesso periodo collabora con \"La Domenica Sportiva\", realizzando i servizi sulle partite interne della e del . Subentra nel 1992 a Cesare Castellotti, come corrispondente da Torino.\nNel 2005, arriva secondo, come paroliere (attivit\u00e0 intrapresa dal 1999), nel concorso Sony per la scelta del nuovo inno della Juventus: \"\u00c8 bianconero\", brano realizzato con Pier Agostino Casalegno, Tommaso Lubrano e Gigi Venegoni.\nDopo la Rai.\nNel 2010 lascia la Rai per continuare la carriera di giornalista sportivo da libero professionista, che affianca alle attivit\u00e0 di scrittore e paroliere musicale.\nLavora inizialmente per Dahlia TV, commentando le partite di calcio di Serie A, al di fuori del pacchetto di Mediaset Premium. Dal 2011 al 2013, partecipa, come opinionista, ai programmi pomeridiani di Rai Uno (75 puntate): Se... a casa di Paola e Buon pomeriggio Italia!.\nNel 2012 realizza, per la Web Radio del Nesti Channel, la cronaca della partita di addio di Alessandro Del Piero alla maglia bianconera, e la sintesi, pubblicata su You Tube, supera 1.000.000 di ascoltatori. \nSempre dal 2012 collabora con Radio Sportiva, come opinionista durante le partite di calcio principali, e in \"Microfono aperto\".\nDal 2014 collabora con Radio Vaticana, opinionista su temi a cavallo fra Fede e sport, sulla scia dell'attivit\u00e0 di collaboratore del Sermig di Ernesto Olivero, e di scrittore per le Edizioni San Paolo e Paoline, entrata nel vivo nel 2007, grazie alle letture di Fede e psicologia di Valerio Albisetti.\nDal 2014 porta in giro per l'Italia lo spettacolo multimediale (un video-monologo personale) \"Lo sport di vivere\", che racconta la storia dello sport attraverso i sentimenti, e gli eventi agonistici, che li hanno espressi meglio.\nDal 2016 \u00e8 telecronista e commentatore saltuario delle partite di Serie A e Champions League nel programma Diretta stadio... ed \u00e8 subito goal! su Italia 7 Gold.\nNello stesso anno scrive, con Silvano Borgatta, l'inno \"Filadelfia\", dedicato alla ricostruzione del vecchio stadio del Grande Torino.\nNello stesso anno diventa dirigente sportivo, per una stagione, nell'Alassio F.C., nel ruolo di \"motivatore mediatico\", vincendo il campionato e la Coppa Italia nella Promozione ligure.\nNel 2018 diventa dirigente sportivo per l'Albissola, neo-promossa in Serie C, nel ruolo di \"testimonial mediatico\".\nDal 2020 \u00e8 opinionista su Top Planet, canale del gruppo Mediapason, che si occupa 24 ore su 24 della Juventus.\nPubblicazioni.\nIn campo cattolico, dal 1996, collabora con la rivista del Sermig \"Nuovo Progetto\", e dal 2013, per le Edizioni San Paolo, con il settimanale \"Credere\"."}
{"id": "577058", "revid": "110157", "url": "https://it.wikipedia.org/wiki?curid=577058", "title": "RTS (Svizzera)", "text": "La RTS, sigla di Radio T\u00e9l\u00e9vision Suisse, \u00e8 la filiale in lingua francese della SRG SSR, l'azienda radiotelevisiva pubblica svizzera.\nFino al 19 marzo 2009 si chiamava Radio T\u00e9l\u00e9vision Suisse Romande ed era suddivisa in TSR (\"T\u00e9l\u00e9vision suisse romande\" \u2013 \u00abTelevisione svizzera romanda\u00bb) e RSR (\"Radio suisse romande\" \u2013 \u00abRadio svizzera romanda\u00bb).\nNell'era delle radio a onde medie l'emittente era individuata sui quadranti degli apparecchi radio come Sottens, dal nome della localit\u00e0 dove sorgeva il trasmettitore.\nCanali.\nTelevisione.\nRTS dispone di due canali televisivi diffusi via satellite e via cavo e di un canale virtuale diffuso via internet:\nI due canali televisivi RTS Un e RTS Deux, inoltre, forniscono anche contenuti per TV5 Monde.\nRicezione.\nTutte le emittenti sono fruibili via satellite, cavo e Internet in tutta la Svizzera. In Valle d'Aosta \u00e8 possibile ricevere RTS Un attraverso il Mux 1 della Rai.\nI canali sono ricevibili, inoltre, tramite il satellite Hot Bird in tutta Europa (con segnale codificato, decriptabile solo tramite la smart card fornita dalla SRG SSR ai soli cittadini elvetici)."}
{"id": "577059", "revid": "958185", "url": "https://it.wikipedia.org/wiki?curid=577059", "title": "Dinaro", "text": "Il dinaro \u00e8, o \u00e8 stato, la valuta di numerosi paesi. Nella maggior parte dei casi si tratta di paesi in territori un tempo sotto il governo dell'impero ottomano; ci\u00f2 si spiega con il fatto che il \"dinaro d'oro\" fu la valuta dell'impero per 13 secoli, molto pi\u00f9 a lungo dell'attuale sistema monetario fondato sul dollaro. La parola \"\"dinar\" (\u062f\u064a\u0646\u0627\u0631 in arabo e farsi) deriva dal latino \"denarius\"\", una moneta in uso nella Roma antica."}
{"id": "577061", "revid": "2134764", "url": "https://it.wikipedia.org/wiki?curid=577061", "title": "Alessandro Tonolli", "text": "Alto 202 centimetri, 99\u00a0kg di peso, in campo ha ricoperto prevalentemente il ruolo di ala grande.\nCarriera.\nClub.\nCresciuto nella squadra di basket di Brescia (con cui esordisce in prima squadra nel 1992 in serie B1), approda in serie A a 20 anni, nel corso del campionato 1994-95, ingaggiato dalla Virtus Roma, squadra in cui ha militato fino al 2014 e di cui \u00e8 diventato un'autentica bandiera, assumendone anche il ruolo di capitano dal 2000.\nLa stagione 2013-14 \u00e8 stata la sua ventesima stagione a Roma, record assoluto nella storia della formazione capitolina. A lui appartiene, ovviamente, anche il record di presenze in campionato con la maglia della Virtus Roma, con cui nel 2000 ha conquistato la vittoria della Supercoppa Italiana; Tonolli detiene altri 4 record assoluti di squadra in Serie A: rimbalzi difensivi, offensivi, totali e palle recuperate. Nel 2006 \u00e8 stato finalista di Coppa Italia persa contro Napoli; nel 2008 ha giocato la finale scudetto persa ai play-off 4-1 contro Siena.\nEccellente difensore, ottimo rimbalzista, nel corso degli anni ha sviluppato una sempre maggiore propensione per il tiro dalla media distanza e per il tiro da tre punti. Il suo costante impegno in campo, il suo spirito di sacrificio e la sua grinta lo rendono un fondamentale punto di riferimento per i compagni di squadra.\nIl 1\u00ba luglio 2011 gli scade il contratto con la Virtus Roma e quindi dal 2 luglio diventa un free agent ma il 9 agosto c'\u00e8 la firma di Tonolli sul contratto che lo lega un altro anno con la squadra capitolina\nNazionale.\nConta anche 65 presenze nella Nazionale italiana, ed anche se non \u00e8 mai riuscito a disputare una fase finale delle maggiori competizioni internazionali, ha comunque avuto la soddisfazione di indossare al collo una medaglia:\n1997 Argento ai Giochi del Mediterraneo di Bari. Nel 1996 \u00e8 arrivato 5\u00ba ai Campionati Europei Under 22."}
{"id": "577064", "revid": "2216500", "url": "https://it.wikipedia.org/wiki?curid=577064", "title": "Franco Alfano (compositore)", "text": "Pu\u00f2 essere considerato come uno degli ultimi rappresentanti della scuola verista italiana ed ebbe i suoi maggiori successi in campo teatrale, dove attenu\u00f2 progressivamente l'enfasi verista per giungere a composizioni pi\u00f9 meditate e complesse.\nLa sua opera di maggior successo \u00e8 \"Risurrezione\", del 1904 che prende spunto dall'omonimo romanzo di Lev Tolstoj.\nIl suo nome \u00e8 tra l'altro legato al completamento, nel 1925-1926, dell'opera \"Turandot\", rimasta incompiuta alla morte di Puccini.\nBiografia.\nStudi\u00f2 pianoforte a Napoli con Alessandro Longo, quindi frequent\u00f2 il Conservatorio di San Pietro a Majella dove ebbe come insegnante di armonia Camillo De Nardis (1857-1951) e di composizione Paolo Serrao (1863-1907).\nSi trasfer\u00ec a Lipsia nel 1895 dove studi\u00f2 con Hans Sitt e Salomon Jadassohn, a Berlino nel 1896 dove inizi\u00f2 la carriera di pianista e compose la sua prima opera, \"Miranda\". \"La Fonte di Enschir\", sua seconda opera composta nel 1898, fu accolta freddamente a Breslavia.\nAnd\u00f2 quindi a Parigi dove compose per le Folies Berg\u00e8re i balletti \"Napoli\" e \"Lorenza\" che saranno rappresentati con successo l'anno successivo.\nIl 30 novembre 1904 venne rappresentata al teatro Vittorio Emanuele di Torino la sua prima opera importante, \"Risurrezione\", scritta alcuni anni prima quando si trovava a Mosca. Quest'opera di taglio verista d\u00e0 fama internazionale al compositore, e verr\u00e0 rappresentata con grande successo a Berlino, Bruxelles, Madrid, Parigi e fuori Europa, tanto da arrivare alle rappresentazioni verso il 1950. Proprio quest'opera fece catalogare il compositore come verista.\nTuttavia lo stile di Alfano si stava evolvendo sotto l'influenza delle moderne correnti europee e la stessa opera italiana stava acquisendo nuovi timbri sotto l'influsso di Debussy, Nikolaj Rimskij-Korsakov e Richard Strauss.\nTornato in Italia nel 1914 viaggi\u00f2 molto e soggiorn\u00f2 in varie citt\u00e0. Nel 1926 soggiorn\u00f2 a Bordighera nella Villa delle Onde dove compose l'opera \"Madonna Imperia\". Forse fu in quel periodo che scopr\u00ec il romanzo di Giovanni Ruffini \"Il Dottor Antonio\" che music\u00f2 nel 1953 su libretto di Mario Ghisalberti.\nMor\u00ec il 27 ottobre 1954 a Sanremo. Alcuni suoi cimeli e il pianoforte Steinway sono conservati a Sanremo, presso l'abitazione che fu dell'amico fraterno Giuseppe \"Pipin\" Ferrari, per lascito testamentario della figlia adottiva Nina Alfano. Il Comune di Sanremo ha dedicato a Franco Alfano l'anfiteatro all'aperto posto nei Giardini Marsaglia.\nCompose inoltre \"L'ombra di Don Giovanni\" (1913, rifatta nel 1941 col titolo \"Don Juan de Manara\"), \"La leggenda di Sak\u00f9ntala\" (1921, ristrumentata nel 1952), suo capolavoro, e \"Cyrano de Bergerac\" (1936).\nIncarichi professionali e il finale incompiuto di Turandot.\nFranco Alfano rivest\u00ec prestigiosi incarichi tra i quali ricordiamo l'insegnamento al Liceo di Bologna, nel 1918 la direzione del Conservatorio di Bologna e dal 1923 la direzione del conservatorio \"Giuseppe Verdi\" di Torino che mantenne sino al 1939. In quegli anni fece dei lunghi soggiorni a Bordighera, dove nel 1926 lavor\u00f2 alla sua opera \"Madonna Imperia\", e a Sanremo.\nNel 1940 divenne sovraintendente al Teatro Massimo di Palermo, incarico che mantenne per due anni. Infine fu direttore tra il 1942 e il 1947 dell'Opera all'Accademia nazionale di Santa Cecilia in Roma e tra il 1947 e il 1950 al Conservatorio Rossini di Pesaro.\nNonostante abbia scritto e completato dodici opere (due sono rimaste incompiute), Alfano deve oggi la sua fama, come gi\u00e0 ricordato, soprattutto al completamento della Turandot, sulla base degli appunti di Puccini. La scelta di far completare l'opera cadde su Alfano e fu dovuta a Arturo Toscanini ed all'editore Ricordi sulla base delle affinit\u00e0 che l'opera \"La Leggenda di Sak\u00f9ntala\" aveva con il finale incompiuto di \"Turandot\".\nAlfano e la Massoneria.\nFranco Alfano fu membro di una Loggia di Napoli all'Obbedienza del Grande Oriente d'Italia e della Loggia \"Giuseppe Mazzini\" di Sanremo.\nFu anche membro del Rito scozzese antico ed accettato di cui raggiunse il 33\u00ba e ultimo grado.\nConsiderazioni sull'artista.\nCompositore attento alle novit\u00e0 musicali europee (Debussy e gli impressionisti francesi, Ravel, Strauss, Puccini), nelle sue opere dimostr\u00f2 di avere ottime capacit\u00e0 di orchestrazione e inventivit\u00e0 melodica fluente, qualit\u00e0 riconoscibili nelle sue opere pi\u00f9 importanti, cio\u00e8 \"Risurrezione\", in cui si riflettevano la poetica e il carattere musicale del teatro \"verista\" e \"La leggenda di Sakuntala\", il suo capolavoro, caratterizzato da una strumentazione scintillante ed estremamente raffinata, che avvolge in modo suggestivo un libretto di grande qualit\u00e0 poetica (aspetto, questo, che si ritrova in tutta la sua produzione operistica); tuttavia anche le opere meno conosciute hanno una certa importanza, perlomeno per la cura della veste strumentale, gli impasti coloristici e timbrici e la larga cantabilit\u00e0.\nInteressante \u00e8 poi la sua produzione strumentale (in particolare, 2 sinfonie) e vocale, aggiornata sugli esempi europei a lui contemporanei, ma al contempo di impronta originale e personale: vi si riscontra la delicata poesia musicale che caratterizzava la sua opera maggiore.\nDiscografia.\n- Direttore Friedman Layer * \"Cyrano de Bergerac\"; William Johns, Olivia Stapp, Gianfranco Cecchele, Miti Truccato Pace, Ezio Di Cesare, Alfredo Giacomotti - Direttore: Maurizio Arena - Orchestra RAI di Torino - Live - 2 CD Opera d'Oro IOD (2004);"}
{"id": "577065", "revid": "1543377", "url": "https://it.wikipedia.org/wiki?curid=577065", "title": "Bi\u00e8re", "text": "Bi\u00e8re (toponimo francese) \u00e8 un comune svizzero di 1\u00a0551 abitanti del Canton Vaud, nel distretto di Morges.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nIstituzioni, enti e associazioni.\nBi\u00e8re ospita una delle pi\u00f9 grandi piazze d'armi dell'Esercito svizzero per superficie occupata (). La piazza d'armi di Bi\u00e8re ospita il Centro d'Istruzione dell'Artiglieria.\nInfrastrutture e trasporti.\nBi\u00e8re \u00e8 servito dall'omonima stazione, capolinea della ferrovia Bi\u00e8re-Apples-Morges.\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune."}
{"id": "577069", "revid": "48344", "url": "https://it.wikipedia.org/wiki?curid=577069", "title": "Magna Mater", "text": ""}
{"id": "577070", "revid": "48344", "url": "https://it.wikipedia.org/wiki?curid=577070", "title": "Witold Gombrowitz", "text": ""}
{"id": "577072", "revid": "308552", "url": "https://it.wikipedia.org/wiki?curid=577072", "title": "\u0141", "text": "Il simbolo \u0141 (minuscolo: \u0142) \u00e8 una lettera che viene usata in alcune lingue slave, nella lingua navajo e, fino al 1995, nella lingua veneta dove venne sostituito, in una delle sue tante graf\u00ece, con il simbolo \u023d. Venne usato per la prima volta in testi polacchi del XV secolo (trattato di Jakub Parkoszowic).\nLa \u0141 nelle lingue slave.\nIl simbolo fu introdotto in polacco alla fine del Quattrocento. Viene oggi utilizzato in polacco, casciubiano, sorabo, e nella scrittura in alfabeto latino della lingua bielorussa (la cosiddetta \"\u0141acinka\").\nNel polacco moderno, rappresenta una consonante approssimante labiovelare sonora /w/ (la dell'italiano \"uomo\").\nLa \u0141 in veneto.\nAlcune proposte di standard ortografico per la lingua veneta utilizzano la cosiddetta \"L tagliata\" (veneto: \"L taj\u00e0\") per unificare alcune differenze di pronuncia esistenti tra le diverse variet\u00e0 del veneto (ad esempio, nelle parole \"&lt;g\u00f3ndo\u0142a&gt;\" o \"&lt;cava\u0142o&gt;\", che si pronunciano e in alcuni dialetti, e e in altri). \nIn pratica, in alcuni dialetti questo grafema &lt;\u0142&gt; pu\u00f2 corrispondere, quando precede una \"a\" oppure una \"o\", ad una \"e\" pronunciata velocemente e che si porta immediatamente verso la vocale che precede. Dal punto di vista etimologico, la &lt;\u0142&gt; corrisponde ad una effettiva &lt;l&gt; in latino, da cui i dialetti veneti derivano, e per questo motivo \u00e8 stata mantenuta anche per i casi in cui non rappresenta una consonante liquida, ma un'approssimante velare.\nNel 1995, con la pubblicazione del manuale \"Grafia Veneta Unitaria\" a cura della giunta regionale del Veneto \u0141 viene usato solo in alcune grafie, mentre nella GVU viene sostituita con ."}
{"id": "577075", "revid": "767487", "url": "https://it.wikipedia.org/wiki?curid=577075", "title": "Yens", "text": "Yens (toponimo francese) \u00e8 un comune svizzero di 1\u00a0382 abitanti del Canton Vaud, nel distretto di Morges.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nInfrastrutture e trasporti.\nYens \u00e8 servito dall'omonima stazione sulla ferrovia Bi\u00e8re-Apples-Morges.\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune."}
{"id": "577082", "revid": "125654483", "url": "https://it.wikipedia.org/wiki?curid=577082", "title": "Pordenone Calcio", "text": "Il Pordenone Calcio, meglio noto come Pordenone, \u00e8 una societ\u00e0 calcistica italiana con sede nella citt\u00e0 di Pordenone. Milita in Serie B, la seconda divisione del campionato italiano.\nNato nel 1920 da una \"costola\" dell'Unione Sportiva (polisportiva cittadina sorta nel 1913 e attiva in varie discipline), \u00e8 in termini di tradizione sportiva il terzo consorzio calcistico (dopo Udinese e Triestina) della regione Friuli-Venezia Giulia. Vanta quali maggiori successi della propria storia tre partecipazioni al campionato di Serie B, una Supercoppa di Serie C e uno Scudetto Serie D.\nStoria.\nLe origini.\nIl contesto: Pordenone all'alba del XX secolo.\nNei primi anni del Novecento, la citt\u00e0 di Pordenone aveva conosciuto un notevole sviluppo economico ed industriale nelle lavorazioni metalmeccaniche, siderurgiche, chimiche e del legno, andate ad affiancarsi ai gi\u00e0 avviati settori del tessile, della ceramica e della carta, grazie anche all'avvento dell'energia idroelettrica utilizzata fin dal 1888. La citt\u00e0 cresceva e i suoi cittadini sapevano lavorare quanto divertirsi: se gli operai preferivano al freddo delle case il tepore delle osterie, chi aveva maggiori possibilit\u00e0 frequentava i caff\u00e8, il teatro, le feste da ballo. Opere, operette, commedie, balli, concerti bandistici e, dal 1908, spettacoli cinematografici allietavano le serate, alle quali partecipavano spesso e volentieri anche gli abitanti dei paesi vicini.\nPordenone (che all'epoca contava quasi abitanti) era conosciuta in tutta Italia anche per il campo di aviazione della Comina inaugurato nella primavera del 1910, dal quale si alzavano in volo i vari Francesco Baracca, Oreste Salomone, Alfredo Barbieri e il \"vate\" D'Annunzio, che in citt\u00e0 trovavano alloggio e svago. In breve, la vita cittadina dei primi quattordici anni del XX secolo risentiva ancora di quella \"belle \u00e9poque\" che sar\u00e0 poi spazzata via dalla guerra.\nA tanto fervore di iniziative, non poteva rimanere estraneo il calcio o, come si diceva allora, il \"foot-ball\".\nIn citt\u00e0 arriva il \"foot-ball\".\nAll'inizio del Novecento il gioco del pallone col bracciale, per secoli il passatempo pi\u00f9 popolare tra i rampolli della nobilt\u00e0 e della borghesia di Pordenone, venne soppiantato dal football, diffusosi in citt\u00e0 probabilmente a partire da Udine, dove aveva cominciato a essere praticato dai membri della Societ\u00e0 Udinese di Ginnastica e Scherma.\nIn Italia esistevano gi\u00e0 club che avrebbero fatto la storia del calcio nazionale, come il Genoa (fondato nel 1893), il F.C. Torinese (1894, antenato dell'attuale Torino), l'Udinese (1896), la Juventus (1897), l'Ascoli (1898), il Milan (1899), la (la cui sezione calcio fondata nel 1899, che dar\u00e0 i natali alla ), la Lazio (1900). Altri (S.S. Alba nel 1907, S.G.S. Fortitudo nel 1908, S.S. Pro-Roma nel 1911, tutte progenitrici dell'attuale A.S. Roma; Venezia nel 1907, Palestra Ginnastica Fiorentina Libertas \u2013 antenata dell'attuale compagine gigliata \u2013 nel 1912, Parma nel 1913) sarebbero sorti in quegli stessi anni.\nIn breve tempo il numero dei praticanti crebbe notevolmente e non era raro, come riportano le cronache giornalistiche dell'epoca, incontrare \u00abnumerosi monelli\u00bb intenti a giocare a pallone anche \u00abnella via prospiciente la chiesa di San Giorgio con grave incomodo dei passanti\u00bb. I tempi erano ormai maturi perch\u00e9 anche a Pordenone venisse costituita una squadra ufficiale di football: nel 1913 un gruppo di appassionati decise di dar vita all\"'Unione Sportiva\", con lo scopo di sostenere e favorire la pratica delle discipline gi\u00e0 radicate nel territorio (ciclismo, podismo e alpinismo), alle quali si affianc\u00f2 il neonato calcio. La formazione di \"foot-ball\" inizi\u00f2 la sua attivit\u00e0 in quello stesso anno iscrivendosi al campionato regionale di Terza Divisione con il nome di \"Unione Sportiva Pordenone\".\nAlla fine del 1914 alcuni appassionati formarono una seconda compagine, denominata \"Helios Football Club\", che aveva a disposizione per gli allenamenti un terreno nella zona della Comina.\nLo scoppio del primo conflitto mondiale pose momentaneamente fine ai sogni di gloria dei pionieri del calcio pordenonese e, anche se l'entrata in guerra dell'Italia (24 maggio 1915) non ferm\u00f2 del tutto lo sport (si organizzavano incontri fra reparti militari ai quali partecipavano anche civili), ogni attivit\u00e0 ufficiale, campionati di calcio compresi, venne interrotta.\nDopo Caporetto (24 ottobre 1917) e l'invasione della citt\u00e0 da parte dell'esercito austro-tedesco (6 novembre 1917) anche Pordenone conobbe gli effetti devastanti del conflitto: furono mesi contrassegnati da fame, emergenza medica, espropri e soprusi vari. Le forze di occupazione cominciarono ad andarsene solo a fine ottobre 1918 (non prima di aver fatto saltare il ponte di Adamo ed Eva, sul Noncello), proprio mentre infuriava la pandemia influenzale conosciuta come \"spagnola\". Il 4 novembre arriv\u00f2 la notizia tanto attesa dell'armistizio che significava la fine della guerra.\nLa voglia della popolazione di tornare in fretta alla normalit\u00e0 fece s\u00ec che la passione per il pallone riesplodesse con prepotenza: mentre l'Helios non riusc\u00ec a sopravvivere al conflitto, per parte sua nel 1919 l'Unione Sportiva iscrisse nuovamente la Sezione Calcio al campionato di Terza Divisione.\nL'atto ufficiale di nascita.\nLa vera svolta arriv\u00f2 pochi mesi pi\u00f9 tardi: cos\u00ec il numero 235 di mercoled\u00ec 6 ottobre 1920 del quotidiano \"La Patria del Friuli\" descrive nel caratteristico linguaggio dell\u2019epoca un progetto di crescita ancora allo stadio embrionale:\n\"\u00abVenerd\u00ec sera, 1 ottobre, nella sala delle Quattro Corone, si tenne la Assemblea generale dei soci dello Sport Club Unione di questa Citt\u00e0. Numerosi gli intervenuti; ai quali fu esposta dal Presidente rag. Tinti Frediano, la relazione finanziaria degli ultimi festeggiamenti. In seguito alle dimissioni dell'intero Consiglio Direttivo, si procedette seduta stante alle nuove elezioni, che diedero i seguenti risultati: Tinti rag. Frediano, presidente, Anversa dott. Umberto, vice-presidente, Capriolo Umberto, Taiariol Pietro, Toffoli G. Batta, Sartori Paolo e Zotti Renato consiglieri.\"\n\"Si provvide alla nomina delle commissioni delle sezioni Ciclismo e Podismo, Calcio, Alpinismo, che nell'annata sportiva prossima avranno gi\u00e0 raggiunto un ottimo sviluppo. Il nuovo Consiglio Direttivo, riconvocher\u00e0 quanto prima l'assemblea per esporre il proprio programma, e tutto ci\u00f2 che ha in animo di preparare perch\u00e9, anche nella prossima stagione invernale, il Club Unione, mantenga sempre una simpatica attivit\u00e0.\"\n\"La laboriosa seduta si chiude inneggiando all'avvenire del fiorente Club.\u00bb\"\nNel 1921 la denominazione sociale della Sezione Calcio dell'Unione venne cambiata in un pi\u00f9 moderno \"Football Club Pordenone\", sancendo \"de facto\" - se non un vero e proprio affrancamento (nel 1927 il sodalizio torner\u00e0 per un breve periodo alla vecchia denominazione \"Unione Sportiva Pordenonese\") - l'inizio di un cammino via via pi\u00f9 autonomo rispetto alle altre discipline.\nLa diffusione del nuovo sport tra i giovani raggiunse un livello tale che nel 1922 in citt\u00e0 esistevano, oltre al Football Club Pordenone, altre tre formazioni calcistiche: il \"Club Torre\", la societ\u00e0 \"Avvenire di Borgomeduna\" (composta da giovani operai tessili e sostenuta dalla Camera del Lavoro) e l\"'Associazione Sportiva Pordenone\", fondata e presieduta da Giuseppe Giovanetti.\nIn quel periodo, inoltre, venivano inaugurati il Teatro Licinio, nello stesso luogo in cui oggi sorge il Teatro Comunale \"Giuseppe Verdi\", e subito dopo il cinema teatro \"Pollini\" (oggi chiuso), mentre nella \"campagna Cossetti\" inizi\u00f2 la costruzione di una nuova scuola elementare, poi intitolata ad Aristide Gabelli.\nDagli esordi alle prime esperienze in Serie C.\nGli anni 1920.\nNei suoi primi anni di attivit\u00e0 il Football Club Pordenone milit\u00f2 in Terza Divisione, Comitato Regionale Veneto; \"palcoscenico\" dell'epoca il campo delle Casermette di via Molinari (ove oggi sorge il Palamarmi, sede delle gare della squadra di hockey a rotelle) su un terreno di propriet\u00e0 dell'Ospedale Civile che gi\u00e0 aveva ospitato un maneggio di cavalleria.\nLa disdetta da parte dell'amministrazione ospedaliera comport\u00f2 il provvisorio trasferimento dell'attivit\u00e0 agonistica nel cortile interno di un'ex caserma di artiglieria, su autorizzazione del comandante del presidio militare cittadino dopo intercessione dell'allora sindaco Arturo Cattaneo (non sar\u00e0 l'ultima situazione di questo tipo per il sodalizio neroverde); il tutto in attesa della realizzazione di un nuovo campo sportivo. A tale scopo, nel 1924 venne costituito un comitato provvisorio - poi trasformato in Societ\u00e0 Anonima - che, ottenuto in affitto ventennale dal Comune un terreno situato tra la ferrovia e il cimitero, nella primavera del 1926 diede avvio ai lavori di costruzione dell'opera: giusto in tempo per poter disputare le gare interne del campionato di Seconda Divisione 1926-1927 sul terreno del nuovo, seppur non ancora ultimato, stadio-velodromo, battezzato \"Campo del Littorio\" (siamo nei primi anni del ventennio fascista).\nIl Pordenone era stato ammesso alla categoria superiore per ragioni di completamento organici, dopo aver vinto il girone C del Comitato Regionale Veneto-Trentino e giungendo terzo nel proprio girone di finale dei Comitati Lega Nord; sub\u00ec esso stesso l'influsso del regime, che impose una denominazione sociale decisamente pi\u00f9 \"italiana\": \"Terza Coorte A. Salvato, 63\u00aa Legione Tagliamento\".\nSia la categoria che il nome non ebbero vita lunga: nonostante il settimo posto finale, sufficiente a garantire la permanenza in Seconda, il sodalizio non si iscrisse al campionato successivo, e si sciolse per poi ripartire dalla Terza Divisione Venezia Giulia 1927-1928 come \"Unione Sportiva Pordenonese\".\nNel 1929 il team si iscrisse alla Prima Categoria del campionato U.L.I.C. (una federazione autonoma inglobata dalla FIGC nel luglio 1927 con la qualifica di \"Sezione Autonoma di Propaganda\") con la denominazione \"Pordenone Liber Foot-Ball Club\": giunse primo nel proprio raggruppamento, ripetendosi nel 1930-1931 come \"Associazione Sportiva Dante Alighieri\": in questa occasione perse poi in semifinale contro la S.C. Olimpia Udine.\nNel frattempo, si provvedeva al completamento dell'impianto cittadino (che gi\u00e0 disponeva di una pista in cemento per le gare ciclistiche) con la costruzione della tribuna coperta, dei riflettori per l'illuminazione, degli spogliatoi per gli atleti e dei servizi igienici. Nel 1930, per sopravvenute difficolt\u00e0 finanziarie della societ\u00e0 anonima, il Comune acquis\u00ec la propriet\u00e0 del campo sportivo, intitolato dopo la Seconda guerra mondiale al bersagliere-ciclista Ottavio Bottecchia, morto in circostanze mai del tutto chiarite il 15 giugno 1927: veneto di nascita (era nativo di Colle Umberto, in provincia di Treviso), dopo l'esordio in sella ai cicli dell\u2019Unione Sportiva Pordenonese si trasfer\u00ec in citt\u00e0 e venne subito \"adottato\" dai pordenonesi. Vinse il Tour de France nel 1924 e nel 1925.\nGli anni 1930.\nNei primi anni Trenta la citt\u00e0 di Pordenone vide il suo territorio ingrandirsi, con l'accorpamento del borgo di Vallenoncello (sino ad allora comune a s\u00e9 stante), mentre diverse strade e piazze cittadine venivano sistemate e allargate; nonostante una forte emigrazione, la popolazione era salita a circa residenti.\nPer il forte sviluppo, Antonio Zanussi dovette trasferire in zona pi\u00f9 periferica la sua \"Officina Fumisteria\" per la produzione di cucine economiche: sotto la guida dei figli Guido e Lino negli anni Sessanta le Industrie Zanussi sarebbero diventate leader italiano prima, ed europeo poi, nella produzione e vendita di elettrodomestici bianchi.\nTornando alle questioni calcistiche, il sodalizio neroverde si iscrisse nuovamente ai campionati federali FIGC, venendo ammesso direttamente in Seconda Divisione: rinominato \"Associazione Calcio Pordenone\" e ormai in piena orbita dell'Opera Nazionale Dopolavoro, nel 1931-1932 arriv\u00f2 terzo nel girone unico della Venezia Giulia, venendo ammesso alle finali di categoria e quindi promosso in Prima Divisione.\nL'impatto con la categoria superiore non fu dei pi\u00f9 semplici: 13\u00ba posto nel 1932-1933 (retrocessione, con successiva riammissione in Prima), 12\u00ba nel 1933-1934 e 9\u00ba nel 1934-1935.\nCausa difficolt\u00e0 organizzative e finanziarie, la dirigenza decise di non partecipare al torneo 1935-1936; l'anno successivo - anche su pressione del Direttorio della Venezia Giulia - il club, nel frattempo resosi indipendente dall'O.N.D., pot\u00e9 iscriversi al campionato, giungendo al 3\u00ba posto del proprio girone.\nNel 1937-1938, per protesta contro gli organi federali dopo la punizione per invasione di campo da parte del pubblico nella gara interna contro lo Spilimbergo (7 novembre 1937), il Pordenone si ritir\u00f2 a campionato in corso e la societ\u00e0 venne sciolta.\nGi\u00e0 nel 1938, tuttavia, su iniziativa del segretario politico del fascio pordenonese venne ricostituita la sezione calcio dell'O.N.D., con la gestione affidata a Luigi Rallo: al termine di un campionato anonimo, la formazione si piazz\u00f2 all'8\u00ba posto nel torneo di Prima Divisione 1938-1939, ma in virt\u00f9 della conquista della Coppa Venezia Giulia, con decisione \"una tantum\" della F.I.G.C. il Pordenone fu ammesso a disputare la Serie C 1939-1940, prima volta nella sua storia.\nLa categoria si rivel\u00f2 tuttavia troppo ostica per la squadra, che pag\u00f2 la propria inesperienza a questi livelli e chiuse ultima, al quattordicesimo posto, retrocedendo dopo solo un anno.\nNel frattempo, il nuovo conflitto mondiale condizioner\u00e0 pesantemente ma non interromper\u00e0 le attivit\u00e0 agonistiche.\nGli anni 1940.\nNella Prima Divisione 1940-1941 la societ\u00e0 decise di puntare su una formazione composta per lo pi\u00f9 da giovani giocatori locali animati \u00abdall'entusiasmo e dalla voglia di far ben figurare i colori cittadini\u00bb. Il Pordenone concluse il campionato al secondo posto, qualificandosi al girone finale per la promozione in serie C: giunse secondo alle spalle del Valvasone, ma venne ugualmente ammesso a disputare la categoria superiore per motivi di completamento organici.\nNonostante tutte le buone intenzioni di riscattare l'umiliazione di due anni prima, ancora una volta il verdetto del campo fu l'ultimo posto in classifica (16\u00ba), e conseguente ritorno in Prima Divisione.\nChiuso il successivo torneo 1942-1943 al quarto posto, la stagione 1943-1944 fu caratterizzata da due novit\u00e0: un cambio di colori sociali, con il passaggio al bianco-rosso del gonfalone cittadino; nonch\u00e9, essendo la societ\u00e0 non pi\u00f9 soggetta alle organizzazioni del regime dopo la caduta di Mussolini, la nuova denominazione \"Associazione Calcio SAFOP\", secondo la pratica dell'abbinamento (sorta di sponsorizzazione \"ante litteram\", seppur dettata da motivazioni diverse, adottata tra le altre anche da Juventus e Torino). In quell'annata il Pordenone disput\u00f2 il \"Torneo del Litorale Adriatico\", arrivando primo e guadagnandosi il titolo di \"Campione Giuliano di Prima Divisione\".\nSiamo nel periodo dell'occupazione tedesca: dal 28 gennaio 1944 e fino alla fine della guerra Pordenone fu bombardata dagli alleati oltre quaranta volte, con decine di morti e danni pesantissimi al centro cittadino come pure ai quartieri periferici, con numerosi palazzi e abitazioni inagibili (municipio compreso), quando non ridotti a cumuli di macerie. In tali condizioni la disputa dei campionati divenne impossibile.\nAlle ore 18 del 30 aprile 1945 in piazza XX Settembre fece la sua comparsa un reparto di autoblindo dell'8\u00aa Armata inglese: la citt\u00e0 era stata liberata. Il 20 maggio successivo i calciatori pordenonesi si misurarono in amichevole con la rappresentativa delle Truppe Alleate Sudafricane.\nNel dopoguerra la ripresa delle attivit\u00e0 agonistiche fu pesantemente condizionata da ovvie difficolt\u00e0 di natura logistica. Per il 1945-1946 la FIGC dovette organizzare campionati con formule del tutto eccezionali (per questo motivo la manifestazione, pur pienamente efficace nei suoi esiti, non viene usualmente ricompresa nelle statistiche storiche e non ha valore ai fini del computo della tradizione sportiva): alla neocostituita Lega Nazionale Alta Italia venne delegata la gestione dei campionati da disputare in Italia Settentrionale: il Pordenone - sempre \"targato\" SAFOP - fu aggregato alla Serie C e termin\u00f2 secondo nel proprio girone, alle spalle della Mestrina ammessa alle finali di categoria per la promozione in Serie B.\nL'anno successivo la Serie C venne ugualmente suddivisa in tre tornei organizzati su base territoriale: il Pordenone, inserito nel girone H della Lega Interregionale Nord, concluse al nono posto in classifica. Archiviata la stagione 1946-1947, cess\u00f2 l'abbinamento con la SAFOP e il sodalizio (che mantenne i colori bianco-rossi) torn\u00f2 \"Associazione Calcio Pordenone\": tale sarebbe rimasto fino al 1981 quando fu trasformato in Pordenone Calcio S.p.A.\nIl campionato 1947-1948 fu concluso al 15\u00ba posto e conseguente ritorno in Prima Divisione; nel 1948-1949 il Pordenone - tornato a vestirsi di nero-verde - vinse il proprio girone accedendo alle finali regionali: il quarto posto finale non fu sufficiente per il passaggio al campionato interregionale di Promozione (istituito proprio in quell'anno). L'obiettivo venne invece raggiunto la stagione successiva grazie alla vittoria del girone unico del Friuli-Venezia Giulia.\nGli anni 1950.\nPrimo passo per affrontare la nuova e pi\u00f9 impegnativa categoria fu la crescita a livello societario: entrarono nel consiglio direttivo Giulio Locatelli (nominato presidente), affiancato da Luciano Savio e Lino Zanussi, insomma il \"gotha\" dell'imprenditoria pordenonese dell'epoca. Nel 1950-1951 i neroverdi sfiorarono la promozione di un soffio, classificandosi al secondo posto del proprio girone.\nL'anno successivo (1951-1952), con una formazione notevolmente ringiovanita affidata al friulano Luigi Comuzzi coadiuvato per il settore giovanile da \"Toni\" Bertoli, il Pordenone si fece valere chiudendo al terzo posto, risultato che valse l'accesso alla neocostituita IV Serie.\nLa stagione 1952-1953 fu caratterizzata da un lungo testa a testa con la Mestrina, al termine del quale i neroverdi, sotto la guida del nuovo allenatore Felice Arienti, vinsero il girone venendo ammessi alle finali per l'accesso alla Serie C insieme a Carrarese, Lecco e Magenta: al termine del girone all'italiana conclusero in testa alla classifica tre squadre per due soli posti-promozione disponibili; nell'ulteriore ciclo di spareggi il Pordenone vide svanire il sogno del ritorno in Serie C pareggiando con la Carrarese e perdendo con il Lecco.\nDopo il quarto posto del 1953-1954, il direttivo venne ulteriormente rinnovato con l'ingresso di altri pordenonesi di spicco: tra questi il conte Vincenzo Panciera di Zoppola-Gambara, nuovo presidente, Pietro Brisotto, vicepresidente, e Giulio Missinato, consigliere. Ciononostante, seguirono anni tutt'altro che esaltanti per i neroverdi: sesto posto nel 1954-1955, decimo nel 1955-1956, quinto nel 1956-1957. Al termine di quest'ultima stagione, grazie all'intervento dell'allora sindaco Gustavo Montini, la societ\u00e0 venne acquistata da Silvio Cirielli, professore di medicina, direttore del laboratorio ricerche cliniche dell'ospedale cittadino, coadiuvato da Guido Zanussi (fratello di Lino).\nDall'era Cirielli all'era Setten.\nNel campionato Interregionale di Prima Categoria 1957-1958 la squadra pot\u00e9 avvalersi delle prestazioni di Omero Tognon: gi\u00e0 protagonista per undici stagioni con la maglia del Milan, si sdoppi\u00f2 nella duplice veste di giocatore-allenatore, con Toni Bertoli in panchina. Nonostante la presenza dell'ex-centromediano rossonero, il Pordenone non and\u00f2 oltre un anonimo decimo posto ma, grazie alla ristrutturazione dei campionati di Terza Divisione, allargati a due gironi, pot\u00e9 iscriversi alla Serie C 1958-1959.\nL'era Cirielli \u00e8 ricordata come un'epoca felice, contraddistinta non tanto da successi in campionato, quanto dal fatto che il Pordenone divenne in quegli anni societ\u00e0 satellite della Juventus, grazie a una scuola calcio riconosciuta a livello nazionale: diversi giocatori del vivaio neroverde approdarono al calcio professionistico, sia con i bianconeri piemontesi (un nome per tutti: il fantasista Gianfranco Zigoni), sia con altri club di prestigio. Nel 1958 da Torino arrivarono in riva al Noncello l'italo-argentino Renato Cesarini, che assumer\u00e0 la carica di allenatore, Giorgio Rossano, Piergiorgio Sartore, Guido Del Grosso e gli argentini Longo, Sacco e Ricaldone.\nIndimenticabile la partecipazione alla Coppa Italia: eliminato al primo turno il Verona (3-2), il 14 settembre 1958 il Pordenone affront\u00f2 il Talmone Torino perdendo di misura (1-2). In campionato le cose non andarono altrettanto bene: primo successo neroverde alla decima giornata, Cesarini richiamato alla casa-madre juventina (al suo posto Carlo Scarpato) e stagione chiusa all'ultimo posto con soli 25 punti. Per fortuna dei neroverdi in quella stagione erano state abolite le retrocessioni, cosicch\u00e9 la squadra pot\u00e9 iscriversi nuovamente alla serie C.\nGli anni 1960 e 1970.\nNella stagione di Serie C 1959-1960, i neroverdi allenati da Giovanni Varglien arrivarono terzi dietro Pro Patria e Bolzano. L'annata successiva, i neroverdi si piazzarono quattordicesimi e la formazione Juniores guidata da Giuseppe Romano divenne campione d'Italia della categoria semiprofessionisti.\nLa retrocessione in Serie D avvenne nella stagione 1963-1964, dopo sei anni terminati intorno al decimo posto. La squadra neroverde rimase in questa categoria per 15 anni fino alla stagione 1978-1979: il 20 maggio 1979, battendo il Montebelluna, ottenne la matematica promozione nella nuova Serie C2 con alla guida Silvano Flaborea prima e Adriano Buffoni poi, il tutto sotto la presidenza di Ugo Caon.\nGli anni 1980 e 1990.\nDurante gli anni della Serie C2, la prima stagione tra i professionisti si concluse con una salvezza molto sofferta e un quartultimo posto con Enrico Burlando in panchina. Nelle stagioni successive, dopo molti problemi legati alle situazioni economiche della societ\u00e0 che portarono all'addio della presidenza da parte di Ugo Caon, la societ\u00e0 pass\u00f2 nelle mani di Giuseppe Gregoris, con cui i neroverdi raggiunsero come miglior piazzamento in Serie C2 un settimo posto nella stagione 1987-1988 con Adriano Fedele in panchina.\nL'anno seguente la compagine neroverde concluse il campionato al penultimo posto, retrocedendo in Serie D dopo dieci anni; nei due anni successivi, con Giuseppe D'Antuono alla presidenza e nonostante la presenza in organico nella stagione 1989-1990 del fantasista ex-Inter Evaristo Beccalossi, retrocesse per tre volte fino ad arrivare in Prima Categoria nel campionato 1991-1992.\nSolo dalla Prima Categoria 1992-1993 il Pordenone cominci\u00f2 la sua lenta risalita prima con il passaggio in Promozione l'annata successiva, e poi con l'incontro del presidente Ettore Setten che porter\u00e0 il Pordenone alla risalita nel campionato nazionale dilettanti al termine della stagione 1995-1996.\nAnni 2000.\nDopo sei anni passati a lottare per la promozione in Serie C2, questa arriv\u00f2 nella stagione 2001-2002, a tredici anni di distanza dall'ultima presenza in questa categoria, sotto la guida di Adriano Fedele (subentrato a Paolo Marin).\nNella Serie C2 2002-2003 i naoniani, con il riconfermato Fedele in panchina, arrivarono ad una tranquilla salvezza ma, a causa di inadempienze finanziarie (mancata presentazione di una fideiussione), nell'estate del 2003 la FIGC escluse il sodalizio dalla C2, cancellandolo di fatto dal calcio professionistico. Ettore Setten lasci\u00f2 in favore di Lino Mungari e il neo presidente riusc\u00ec a iscrivere il club nel campionato di Eccellenza Friuli Venezia Giulia, ma la stagione 2003-2004 si rivel\u00f2 altamente problematica: tra difficolt\u00e0 economiche e contrasti interni al club, la squadra fin\u00ec per sfaldarsi a stagione in corso. Il 12 novembre 2003, in segno di protesta verso la societ\u00e0, giocatori e allenatore non si presentarono in campo per la partita contro il Vesna (sconfitta a tavolino 0-3 e 1 punto di penalizzazione in classifica). Uno dopo l'altro, i giocatori se ne andarono, come pure mister Fedele; il capitano Massimo Pavanel prov\u00f2 in tutti i modi a tenere la squadra unita, giocando e rivestendo per un periodo anche la carica di allenatore \"ad interim\". In qualche modo si riusc\u00ec a mandare in campo undici giocatori ogni domenica, ma si trattava pi\u00f9 che altro di una squadra amatoriale, tanto che per finire la stagione la nuova coppia di tecnici Burlando-Ferrari si affid\u00f2 all'ormai ex calciatore Angelo Orlando e soprattutto a tre piloti delle Frecce Tricolori: inevitabile fu la retrocessione in Promozione, ma con il rischio concreto di dover ripartire addirittura dalla Terza Categoria.\nNell'estate del 2004, per\u00f2, su iniziativa di Sergio Bolzonello, all'epoca sindaco di Pordenone, la Salesiana Don Bosco (club concittadino militante in Promozione) cedette il titolo sportivo ai neroverdi, permettendone cos\u00ec la rinascita. Protagonisti dell'accordo di fusione, oltre a Bolzonello, furono Giampaolo Zuzzi e Vittorio Anzovino (rispettivamente presidente e direttore sportivo degli \"oratoriani\", i quali conservarono le cariche nella nuova societ\u00e0); Gian Paolo Zanotel, chiamato a gestire la nuova societ\u00e0; e l\u2019avvocato Antonio Pollini, che fece da tramite tra la vecchia e la nuova gestione. Giampaolo Zuzzi \u00e8 presente a tutt'oggi in qualit\u00e0 di socio nonch\u00e9 presidente onorario.\nCon il nuovo tecnico Attilio Da Pieve, ex gloria neroverde degli anni '70, il Pordenone riconquist\u00f2 immediatamente l'Eccellenza e vinse la Coppa Italia regionale per la prima volta nella sua storia, il 6 gennaio 2005, superando 3-0 in finale il Gonars.\nDopo due promozioni consecutive, i neroverdi tornarono in Serie D (sotto la guida del tecnico Giovanni Tortolo) nel 2005-2006, salvo poi retrocedere immediatamente in Eccellenza e riconquistare la massima categoria dilettantistica al termine della stagione 2007-2008, con Mauro Lovisa nuovo presidente e con Massimo Pavanel in panchina.\nLo scudetto di Serie D e il ritorno tra i professionisti.\nNella stagione 2012-2013 la squadra neroverde termin\u00f2 seconda la stagione regolare, raggiungendo i play-off per l'accesso alla Lega Pro Seconda Divisione, ma uscendo in semifinale contro il Real Vicenza; in seguito il Pordenone venne comunque scelto dalla Lega Nazionale Dilettanti per disputare la Coppa Italia 2013-2014, uscendo al secondo turno. Nel 2013-2014 i neroverdi vincono il girone C della Serie D (scavalcando il Marano all'ultima giornata), tornando, dopo 11 anni dall'esclusione, in terza serie. A fine stagione la squadra riesce a vincere anche il primo Scudetto Serie D nella sua storia: 1-0 in finale alla Lupa Roma, gol di Denis Maccan.\nNella stagione della nuova Lega Pro (stagione 2014-2015), trascorsa costantemente nella parte bassa della classifica del girone A e con quattro cambi d'allenatore (in sequenza Lamberto Zauli, Stefano Daniel, Luciano Foschi e Fabio Rossitto), i neroverdi vengono sconfitti nello spareggio play-out di Lega Pro contro il , retrocedendo in Serie D. Tuttavia il 4 agosto 2015 il Consiglio Federale della FIGC decreta il ripescaggio della societ\u00e0 in terza serie, a completamento degli organici lasciati parzialmente liberi dalla mancata iscrizione di diversi club.\nL'annata 2015-2016 si rivela radicalmente diversa: la squadra (sulla cui panchina torna Bruno Tedino) si propone fin da subito ai vertici del girone A, chiudendo la stagione regolare al secondo posto alle spalle del solo Cittadella e qualificandosi pertanto ai play-off promozione, persi in semifinale contro il Pisa.\nL'anno successivo, nella stagione di Lega Pro 2016-2017, la squadra (alla cui guida c'\u00e8 sempre Bruno Tedino) prosegue il buon andamento della stagione precedente, terminando al terzo posto nel girone B, preceduta da Venezia (promosso in serie B) e Parma. La posizione in classifica finale permette alla squadra neroverde di accedere, per il secondo anno consecutivo, ai play-off promozione. La squadra, dopo aver avuto la meglio contro (in sequenza temporale) , Giana Erminio e Cosenza, approda in semifinale play-off dove incontra lo stesso Parma. Quest'ultimo tuttavia riesce a vincere ai calci di rigore dopo i tempi supplementari, accedendo alla finale play-off e interrompendo la corsa della compagine friulana.\nIngaggiato Leonardo Colucci come allenatore per la stagione 2017-2018, i neroverdi superano ben quattro turni di Coppa Italia eliminando anche il Cagliari, squadra militante in Serie A. Agli ottavi di finale incontrano cos\u00ec l'Inter, contro cui si arrendono soltanto ai rigori (5-4) dopo lo 0-0 dei supplementari. Successivamente un'involuzione delle prestazioni della squadra porta all'esonero di Colucci e all'arrivo in panchina di Fabio Rossitto che torna cos\u00ec alla guida dei Ramarri per la terza volta nella sua carriera: l'avvicendamento rivitalizza la squadra, che termina il campionato in nona posizione e accede ai play-off per il terzo anno consecutivo, venendo per\u00f2 eliminata gi\u00e0 al primo turno dalla Feralpisal\u00f2.\nLa Serie B.\nLa stagione 2018-2019 \u00e8 quella della prima storica promozione in Serie B: sotto la guida del nuovo allenatore Attilio Tesser il Pordenone resta stabilmente al comando del girone B e il 28 aprile 2019, battendo per 3-1 la e staccando cos\u00ec la di 5 punti a una giornata dal termine, conquista l'accesso alla seconda serie. Il 25 maggio 2019 i ramarri si aggiudicano anche la Supercoppa di Serie C, prevalendo nel triangolare con e .\nIl 2019 \u00e8 anche l'anno della storica campagna di equity crowdfunding con il portale specializzato \"The Best Equity\": l'iniziativa, denominata \"Pordenone 2020\" e chiusa il 19 giugno, termina con l'apporto di euro grazie al contributo di 270 investitori. Per la cifra raccolta, questa prima campagna di equity crowdfunding avviata da una societ\u00e0 sportiva, \u00e8 la seconda pi\u00f9 grande realizzata in Italia.\nContemporaneamente, in attesa della costruzione a Pordenone di un nuovo stadio idoneo alla categoria, la societ\u00e0 neroverde stipula un accordo con l'Udinese per disputare le proprie gare interne nella stagione 2019-2020 allo Stadio Friuli di Udine. Qui il 26 agosto i ramarri, con Tesser riconfermato in panchina, esordiscono vittoriosamente nella nuova categoria imponendosi per 3-0 sul Frosinone grazie ad una doppietta di Pobega e un gol di Barison. Il girone di andata viene chiuso al secondo posto in solitaria.\nDopo un inizio difficile del girone di ritorno, con 2 soli punti in 6 partite, arrivano tre vittorie consecutive (ultima contro il ), che valgono il quarto posto al momento della sospensione dei campionati decretata a seguito della Pandemia di COVID-19 del 2019-2021. Poco prima della ripresa delle attivit\u00e0 agonistiche, la societ\u00e0 raggiunge un accordo con il Comune di Trieste e l'U.S. Triestina per la disputa delle restanti gare interne della stagione allo Stadio Nereo Rocco, e contestuale risoluzione anticipata della convenzione stipulata con l'Udinese per l'utilizzo della Dacia Arena. Il Pordenone, dopo un calo nell'ultimo mese, termina il campionato con un eccellente quarto posto, giungendo cos\u00ec alla semifinale play-off, ma perde contro il Frosinone.\nColori e simboli.\nColori.\nSalvo due brevi parentesi (1943-1948 e 1988-1989) in cui vennero adottate uniformi di gioco in bianco e rosso (tinte del gonfalone cittadino), da sempre i colori sociali del Pordenone sono il \"nero\" e il \"verde\", testimonianza di un legame quanto meno affettivo con il Venezia (i lagunari vestivano stabilmente tali colori dal 1909). Secondo una suggestiva ipotesi, purtroppo priva di conferme scritte, a suggerire le tinte della divisa sociale potrebbero essere stati proprio alcuni mercanti veneziani appassionati del nuovo sport e residenti in riva al Noncello.\nTradizionalmente a strisce verticali, di stagione in stagione si sono alternate maglie caratterizzate da variazioni del colletto, dello spessore delle righe e della tonalit\u00e0 del verde, ma non sono mancate le versioni particolari:\nNel 2014-2015 la maglia venne \"impreziosita\" dallo scudetto tricolore per la vittoria nel Campionato di Serie D nell'annata precedente.\nCaratteristica del 2015-2016 (rimasta poi caso unico), fu la presenza sul fianco sinistro di un ramarro (mascotte della squadra), contenente lo stemma cittadino, la scritta \"Portus Naonis\" (antico nome di Pordenone) e i nomi dei 50 comuni della provincia: scelte motivate dal rafforzamento del legame con il territorio. Concetto ripetuto nel 2017-2018, con la seconda maglia tinta del bianco e rosso della citt\u00e0, e il logo del Comune sul petto: con questa divisa il Pordenone affront\u00f2 l'Inter a San Siro il 12 dicembre 2017, negli ottavi di finale della Coppa Italia. Spinto da 4.000 tifosi, costrinse l\u2019allora capolista della serie A ai rigori, cedendo solo a oltranza.\nL'omaggio alla citt\u00e0 viene in qualche modo ricalcato anche nella prima maglia 2019-2020, stagione del debutto in Serie B: le classiche strisce verticali lasciano il posto a una nuova grafica in cui il nero e il verde trovano posto nella parte frontale e sulle maniche, con righe di maggior spessore (a sfumare verso il fondo della maglia e delle maniche): le strisce verticali nere vengono stilizzate a ricordare l'immagine del municipio di Pordenone, simbolo cittadino, posizionando centralmente sul petto il logo sociale della squadra, esattamente come svetta l'orologio del palazzo comunale sulla citt\u00e0. Sulla schiena un ramarro con le date \"1920-2020\", a ricordare l'avvicinamento al Centenario della societ\u00e0.\nSimboli ufficiali.\nStemma.\nPer diversi anni il Pordenone non cuc\u00ec sulle maglie dei giocatori alcuno stemma, mentre su documenti e tessere sociali possono rintracciarsi esempi di utilizzo dell\u2019acronimo F.C.P. (Football Club Pordenone), come pure dello stemma cittadino, composto da un portale di pietra naturale, merlato alla guelfa di tre pezzi, con battenti d'oro aperti sul mare, fiancheggiato in ognuno degli angoli superiori del campo da una corona d'oro.\nNella stagione 1982-1983, al posto del logo societario, la divisa portava il leone simbolo dell'azienda dell'allora presidente e amministratore delegato, Giuseppe Gregoris.\nDal 1998 fino al 2004, sulla maglia comparvero varianti consistenti in un ramarro stilizzato (inizialmente su fondo libero, poi inserito in un tondo suddiviso in pannelli pentagonali ed esagonali a formare un pallone da calcio) circondato dalla dicitura \"Pordenone Calcio\".\nA seguito della rifondazione del club (estate 2004), lo stemma ufficiale \u00e8 consistito in uno scudo ovale bianco con il nome del club impresso nella parte superiore, mentre in quella centrale trovava posto lo stemma della citt\u00e0 (nelle stesse tinte del gonfalone comunale); nella parte inferiore due \"ondine\" arancio-blu, colori del club concittadino Don Bosco, che aveva ceduto il titolo sportivo al Pordenone. L'annata successiva le \"ondine\" sono sostituite dall'anno di fondazione (1920).\nNel 2006 lo scudo si riempie di pali neri e verdi, immutati gli altri elementi; nel 2014 lo stemma cittadino viene elaborato in diverse tonalit\u00e0 di argento.\nNel giugno del 2018 \u00e8 stato introdotto un nuovo logo caratterizzato da una grafica essenziale, che intende riassumere le identit\u00e0 societaria e cittadina: del club elementi forti sono una grande \"P\" stilizzata e i colori nero e verde; mentre, dallo stemma cittadino vengono riprese le porte (una rappresentata dalla stessa \"P\") e le onde del fiume Noncello.\nInno.\nL'inno ufficiale del club neroverde \u00e8 \"Forza Ramarri\", composto da Nica Band e Nicole Pellacani. Il brano precede gli incontri casalinghi in occasione dell'ingresso delle squadre sul terreno di gioco.\nMascotte.\nLa mascotte ufficiale del club \u00e8 il ramarro: l\u2019intuizione si deve al decano dei giornalisti locali, Gildo Marchi (detto \"il maestro\", scomparso nel 2004 all\u2019et\u00e0 di 85 anni) che nei primi anni Sessanta soprannomin\u00f2 i neroverdi come i \"Ramarri del Noncello\". Anni dopo raccont\u00f2 di essersi ispirato \u00aballe rive del Noncello, che sono scure e verdi e non dimentichiamo neppure che i ramarri, almeno allora, nel Noncello vivevano, e vivevano bene\u00bb.\nStrutture.\nStadio.\nIl Pordenone disputava le proprie gare interne presso lo stadio Ottavio Bottecchia, impianto polisportivo costruito nel 1925 e capace di ospitare circa spettatori. Originariamente denominato \"Stadio del Littorio\" e successivamente intitolato alla memoria del grande ciclista trevigiano, \u00e8 altres\u00ec provvisto di un velodromo in cemento lungo 400 metri, ospitante varie competizioni di ciclismo su pista di rilevanza nazionale e internazionale.\nIl 17 giugno 2019, vista la necessit\u00e0 di un impianto all'altezza degli standard della Serie B (serie in cui la squadra \u00e8 stata appena promossa), viene firmata una convenzione con l'Udinese per l'utilizzo del rinnovato stadio Friuli durante la stagione 2019-2020. Da giugno 2020 alla fine della stagione, le partite casalinghe vengono disputate allo stadio Nereo Rocco di Trieste. Nella stagione 2020-2021 la propria casa \u00e8 stata lo stadio Guido Teghil di Lignano Sabbiadoro.\nCentro di allenamento.\nDal 2010 il Pordenone usufruisce del centro sportivo \"Bruno De Marchi\", ubicato in localit\u00e0 Villanova di Sotto a Pordenone, per accogliere le sedute d'allenamento di tutte le selezioni societarie e le gare casalinghe delle squadre giovanili. La struttura, di propriet\u00e0 dell'amministrazione comunale, copre una superficie di e dispone di tre campi da gioco in erba (il principale di 110x70 metri con annessa tribuna da 260 posti pi\u00f9 due campi accessori da 95x60 metri) e uno in erba sintetica adatto al calcio a 7.\nNelle pertinenze dei campi vi sono inoltre tre palestre occupanti , una sala attrezzi, una sala conferenze e un percorso adatto allo jogging. Il centro ospita inoltre la sede legale della societ\u00e0 e il quartier generale della sezione cittadina dell'Associazione Italiana Arbitri.\nSociet\u00e0.\nSponsor.\nDi seguito la cronologia dei fornitori tecnici e degli sponsor ufficiali:\nSettore giovanile.\nIl settore giovanile del Pordenone \u00e8 attualmente formato da dodici squadre maschili: Primavera 2, Under 17, Under 16, Under 15, Under 14, Under 13, due rappresentative di Esordienti, due di Pulcini, una di \"Primi Calci\" e una di \"Piccoli Amici\".\nIl palmar\u00e8s comprende due titoli di Campione d'Italia per la formazione Juniores (1960-1961 e 1964-1965), con sette vittorie ai campionati regionali; due titoli di Campione d'Italia per la formazione Under 17 (2017-2018 e 2018-2019); due titoli di Campioni Regionali per gli Allievi (1967-1968 e 1968-1969, in entrambi i casi classificatisi poi al terzo posto in campo nazionale); un titolo di Campioni Regionali per i Giovanissimi, all'epoca allenati dall'ex-gloria neroverde Ezio Vendrame (1988-1989, con terzo posto finale a livello nazionale).\nSezione femminile.\nA seguito del progetto FIGC che prevede l'obbligo per le societ\u00e0 professionistiche maschili (anche di terza serie) di sviluppare gradualmente un settore giovanile femminile, prima dell'inizio della stagione 2017-2018 venne sottoscritto un accordo tra i presidenti Mauro Lovisa e Antonello Colle, per annettere al sodalizio neroverde la Graphistudio Pordenone, realt\u00e0 femminile di riferimento del territorio.\nContemporaneamente, venne istituito anche un settore giovanile femminile, che comprende tre squadre: Under 17, Under 15 e Under 10.\nAllenatori e presidenti.\nDi seguito la cronologia degli allenatori e dei presidenti:\nCalciatori.\nProtagonista in neroverde nei primi anni Trenta fu Mario Pagotto, detto \"Rino\": difensore arcigno classe 1911, originario della vicina Fontanafredda, nel 1937 si trasfer\u00ec al Bologna, con cui vinse tre scudetti e il Torneo Internazionale dell'Expo Universale di Parigi (1937), sorta di Champions League \"ante litteram\". L'8 settembre 1943, giorno dell'armistizio, fu fatto prigioniero dalle truppe della Wehrmacht e trasportato in diversi campi di concentramento d'Europa: a Cernovizza (l'odierna \u010cernivci, in Ucraina) insieme ad altri deportati italiani ex-calciatori riusc\u00ec a formare una squadra e a organizzare una sorta di \"torneo dei lager\", vincendo 18 partite consecutive e superando anche una selezione di militari dell'Armata Rossa. Dopo pi\u00f9 di due anni di prigionia, riusc\u00ec infine a fare rientro in Italia (ottobre 1945).\nA oggi Pagotto \u00e8 uno dei due giocatori neroverdi (l'altro \u00e8 Manuel Pasqual) ad aver indossato, seppure da ex, la maglia azzurra.\nNel 1978-1979 decisivo ai fini della promozione in Serie C si rivel\u00f2 l'ingaggio a stagione in corso di Ezio Vendrame, fantasista originario di Casarsa della Delizia (a pochi chilometri da Pordenone), con trascorsi in Serie A a Ferrara, e Vicenza. Giocatore fantasioso ed estroso, nelle sette presenze messe insieme da aprile in poi a fine campionato Vendrame diede un apporto sostanziale, non tanto in termini di reti (una), quanto piuttosto per assist e giocate decisive.\nL'anno successivo non segu\u00ec i ramarri in Serie C, preferendo continuare a giocare tra i dilettanti dell'Azzanese: torner\u00e0 anni dopo al Pordenone come allenatore delle giovanili, guidando i neroverdi (categoria giovanissimi) al titolo di campioni regionali e al terzo posto ai campionati nazionali (1988-1989) dietro Bologna e Napoli, a pari merito con il Torino.\nNella stagione 2020 acquista il giovane Matteo Scarfone per 500mila euro.\nStatistiche e record.\nStatistiche individuali.\nDi seguito le top 10 di primatisti di presenze e reti in campionato:\nTifoseria.\nStoria.\nAttualmente, la tifoseria pordenonese si divide in due gruppi ultras: \"Supporters Pordenone\" (nati nel 2008) e \"Bandoleros Pordenone\" (2016). Altri gruppi di tifosi o meglio definiti \"fan club\", nati in tempi diversi sono: \"Cuori Neroverdi\" e \"Pn Neroverde 2020\" (2020).\nOrganico.\nRosa 2021-2022.\nDi seguito la rosa tratta dal sito internet ufficiale della societ\u00e0 e aggiornata al 31 gennaio 2022:\nStaff tecnico.\nDi seguito lo staff tecnico tratto dal sito internet ufficiale della societ\u00e0:"}
{"id": "577086", "revid": "729019", "url": "https://it.wikipedia.org/wiki?curid=577086", "title": "Assedio di Cuneo (1691)", "text": "L'assedio di Cuneo del 1691 fu un fatto d'armi svoltosi tra i francesi di Luigi XIV ed i piemontesi di Vittorio Amedeo II di Savoia.\nAntefatto.\nDopo l'invasione del Piemonte, dovuta al rifiuto del giovane duca di Savoia Vittorio Amedeo II di lasciare la piazzaforte di Torino in mani francesi, l'esercito del Nicolas Catinat, il migliore maresciallo che l'esercito di Francia poteva vantare in quegli anni, assedi\u00f2 Cuneo.\nPer la citt\u00e0 pedemontana quello del 1691 era il quinto assedio della sua storia. I Piemontesi si trovavano in inferiorit\u00e0 numerica ed erano scoraggiati dalla devastante sconfitta subita l'anno precedente a Staffarda, ad opera dello stesso Catinat.\nL'assedio.\nIl Catinat, occupate due delle principali piazzeforti sabaude, Pinerolo ed Avigliana, decise di occupare anche la cittadella di Cuneo. Egli ordin\u00f2 al maresciallo Fouquieres di accamparsi ai piedi della citt\u00e0 e di stringerla d'assedio. L'attacco furibondo alla cittadella si risolse in un disastro per i francesi, che dovettero ritirarsi nei loro accampamenti desistendo temporaneamente dall'impresa. Catinat, credendo che lo smacco fosse da imputarsi all'imperizia del Fouquieres, ne ordin\u00f2 la sostituzione con il Bullonde.\nAnche il Bullonde non seppe fare di meglio; anzi, abbandon\u00f2 precipitosamente il campo di battaglia quando apprese la notizia dell'avvicinarsi del principe Eugenio di Savoia alla testa di un corpo di cavalleria inviato a soccorrere la citt\u00e0.\nRitirandosi disordinatamente verso Racconigi i francesi lasciarono sul campo 4300 morti oltre ad innumerevoli bandiere, cannoni e munizioni. L'assedio era durato diciassette giorni appena."}
{"id": "577091", "revid": "125380019", "url": "https://it.wikipedia.org/wiki?curid=577091", "title": "Kemp Malone", "text": "Kemp Malone \u00e8 stato un importante e prolifico studioso del Medio Evo, etimologo, filologo e profondo conoscitore dello scrittore medievale inglese Geoffrey Chaucer (XIV secolo). Fu lettore e poi professore di letteratura inglese alla Johns Hopkins University dal 1924 al 1956.\nNato in una famiglia di accademici, Malone si laure\u00f2 all'Emory College nel 1907, con l'ambizione di specializzarsi in tutte le lingue che avevano influenzato l'inglese medio. Pass\u00f2 quindi molti anni in Germania, Danimarca e Islanda. Serv\u00ec poi nell'esercito americano per due anni allo scoppio della Prima guerra mondiale. Fu infine congedato col grado di capitano.\nFu poi presidente della Modern Language Association e di altre associazioni filologiche, collaborando poi come etimologo alla realizzazione dell\u2019\"American College Dictionary\" (1947). Non accett\u00f2 mai la vecchia interpretazione secondo cui la poesia inglese era il prodotto di una tradizione puramente orale.\nI suoi interessi hanno spaziato dai manoscritti di X secolo all'etimologia dei nomi dei moderni fumetti, dalla lingua americana a quella inglese, dalla storicit\u00e0 di re Art\u00f9 (che a suo parere sarebbe stato il \"dux\" romano Lucio Artorio Casto), alle figure di C\u00e6dmon, Beowulf e Deor. Pubblic\u00f2 e tradusse un grande \"corpus\" (cio\u00e8 una raccolta) di poesia medioevale: (il \"Widsith\" dal \"Libro dell'Exeter\", 1936)."}
{"id": "577093", "revid": "217591", "url": "https://it.wikipedia.org/wiki?curid=577093", "title": "Miracolo eucaristico di Alatri", "text": "Il miracolo dell'ostia incarnata, avvenuto ad Alatri nel 1228, \u00e8 riconosciuto dalla Chiesa cattolica come uno dei quattro miracoli eucaristici principali (gli altri vengono riportati a Bolsena, Lanciano e Siena).\nStoria.\nIl documento in cui \u00e8 meglio descritto l'avvenimento \u00e8 la bolla inviata da Gregorio IX al vescovo diocesano Giovanni V, datata 13 marzo 1228 e nota come \"Fraternitatis Tuae\". L'evento assunse un particolare valore simbolico poich\u00e9 sarebbe avvenuto pochi anni dopo il Concilio Lateranense IV (1215), che aveva definito la dottrina della Transustanziazione.\nLa storia, cos\u00ec come viene tramandata, \u00e8 raffigurata su una serie di affreschi presenti nelle pareti laterali della cattedrale di Alatri: una giovane donna, istigata da una vecchia malefica, al momento di ricevere l'eucaristia trattenne nella bocca l'ostia consacrata, nascondendola poi in un panno per portarla a casa e consegnarla alla vecchia in un secondo momento. Nascosta l'ostia in un'arca per il pane, la giovane si rec\u00f2 a prenderla dopo tre giorni rinvenendo tuttavia, invece del pane, un pezzo di carne umana. Pentita per il suo gesto sacrilego, confess\u00f2 l'accaduto e consegn\u00f2 al vescovo il frammento di carne ancora sanguinante.\nLa reliquia del miracolo \u00e8 oggi conservata nella cappella a essa dedicata, nella navata destra della cattedrale di San Paolo ad Alatri."}
{"id": "577094", "revid": "6066", "url": "https://it.wikipedia.org/wiki?curid=577094", "title": "Goffredo Chaucer", "text": ""}
{"id": "577095", "revid": "1776051", "url": "https://it.wikipedia.org/wiki?curid=577095", "title": "Gimel (Svizzera)", "text": "Gimel (toponimo francese) \u00e8 un comune svizzero di 1\u00a0951 abitanti del Canton Vaud, nel distretto di Morges.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nInfrastrutture e trasporti.\nGimel \u00e8 servito dall'omonima stazione, capolinea della ferrovie Rolle-Gimel e Allaman-Aubonne-Gimel.\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune."}
{"id": "577097", "revid": "121058377", "url": "https://it.wikipedia.org/wiki?curid=577097", "title": "Dinaro jugoslavo", "text": "Dinaro jugoslavo \u00e8 il nome collettivo della serie di valute ufficiali della ex Jugoslavia. Le prime quattro fanno riferimento ai periodi di esistenza della propriamente detta entit\u00e0 statuale panslavica, mentre le ultime cinque sono relative alle tribolate vicissitudini della Federazione serbo-montenegrina. Il dinaro era normalmente diviso in 100 para, ad eccezione del \"Dinaro jugoslavo riformato\", \"Dinaro jugoslavo di ottobre\" e del \"Dinaro jugoslavo del 1994\" che non avevano divisioni decimali.\nDinaro regio.\nIl primo dinaro jugoslavo fu emesso a partire dal 1920.\nNon fu null'altro che la continuazione del dinaro serbo, che sostitu\u00ec progressivamente alla pari. Nei territori gi\u00e0 asburgici la nuova valuta rimpiazz\u00f2 invece la corona austro-ungarica, che era stata sovraimpressa come corona jugoslava, ad un tasso politicamente fissato in un rapporto di 4 corone per 1 dinaro. Postumamente gli fu informalmente assegnato un codice ISO 4217 denominato YUS.\nQuesta valuta circol\u00f2 fino alla Seconda guerra mondiale, quando la Jugoslavia fu occupata e disciolta dai nazisti nel 1941. Croazia e Bosnia da una parte, e Serbia dall'altra, adottarono quindi proprie valute che successero al dinaro alla pari, mentre nelle regioni periferiche vennero estese le monete dei vari paesi invasori.\nDinaro federale.\nIl secondo dinaro, o dinaro jugoslavo federale, fu quello emesso dal maresciallo Tito a partire dal 1944, a cui postumamente assegnato un codice informale ISO 4217 scritto YUF.\nAl fine di attutire la pesante inflazione che aveva colpito il paese durante l'occupazione, la nuova valuta fu emessa con un tasso di cambio fissato rispetto al dinaro serbo del periodo di guerra nella misura di 20 vecchi dinari per uno nuovo. Quando nel 1945 anche la Croazia fu reintegrata nella federazione, la kuna croata fu cambiata con un valore di 40:1, dato che il perdurare della presenza tedesca aveva aggravato il problema inflativo. Il governo jugoslavo prov\u00f2 a mantenere un tasso di cambio col dollaro USA pari a 50:1, ma il tentativo fu vano.\nDinaro pesante.\nIl terzo dinaro fu introdotto nel 1965, poco dopo la mutazione della denominazione della repubblica da \"popolare\" a \"socialista\". Fu il dinaro pesante, creato in un valore cento volte inferiore al suo svalutato predecessore, sull'esempio da quanto fatto in Francia da De Gaulle col nuovo franco. Per non ingenerare confusione, le banconote furono uguali, salvo ovviamente il valore, a quelle ritirate. Fu il dinaro di pi\u00f9 lunga durata, e gli fu assegnato ufficialmente il codice ISO 4217 siglato YUD.\nDinaro convertibile.\nIl quarto dinaro fu introdotto nel 1990, gli fu assegnato il codice ISO 4217 siglato YUN, e fu chiamato dinaro jugoslavo convertibile, poich\u00e9 la nuova valuta torn\u00f2 sul libero mercato internazionale dei cambi. Il governo comunista decise di eliminare quattro zeri, stabilendo un cambio di 10.000 ad uno col vecchio conio. Come nella precedente rivalutazione, i disegni delle banconote non furono cambiati, per agevolare la popolazione.\nSmembramento ed iperinflazione.\nCol contemporaneo crollo del regime comunista e dello stato federale nel 1991, e lo scoppio delle Guerre jugoslave, il dinaro jugoslavo fu progressivamente abbandonato dagli stati che nascevano dallo smembramento della Jugoslavia:\nLe enclavi serbe in Croazia e Bosnia ed Erzegovina si diedero una propria versione del dinaro (rispettivamente dinaro della Krajina e dinaro della Repubblica Srpska) agganciandolo al dinaro jugoslavo. Queste versioni cessarono di esistere con la conclusione dei conflitti tra le diverse fazioni.\nA questo punto della sua storia il dinaro jugoslavo era la valuta usata solo nella Federazione serbo-montenegrina costituita da Serbia e Montenegro. Ma le recrudescenze del conflitto armato portarono il dinaro jugoslavo a divenire protagonista di uno degli episodi di iperinflazione pi\u00f9 estremi dell'epoca moderna, che port\u00f2 a ripetute rivalutazioni. Dopo quella pari a 10.000:1 del 1990, seguirono altre rivalutazioni che crearono estemporanee valute.\nTuttavia questa sequenza di rivalutazioni non fu in grado di fermare l'iperinflazione, cos\u00ec il 24 gennaio 1994 il governo federale decise di introdurre il nuovo dinaro assegnandogli un cambio forzoso alla pari con il marco tedesco, che nel frattempo era divenuta la valuta de facto usata sul territorio jugoslavo. Non fu definito un cambio ufficiale tra il nuovo dinaro e il dinaro del 1994, istituto appena una ventina di giorni prima, tuttavia \u00e8 stato stimato essere di circa 10-13 milioni:1.\nNuovo dinaro.\nUna nuova valuta fu dunque introdotta nella Federazione serbo-montenegrina nel 1994. La moneta fu chiamata ancora dinaro in omaggio alla tradizione, ma in realt\u00e0 non aveva nessuna relazione con la storica valuta jugoslava, essendo in realt\u00e0 null'altro che una versione locale del marco tedesco, a cui era agganciata. Gli fu assegnato il codice ISO 4217 siglato YUM.\nIl nuovo dinaro, anche se non mantenne la parit\u00e0 con il marco, riusc\u00ec ad attraversare gli ultimi anni del decennio senza ulteriori rivalutazioni e nel 2000 fu deciso di sopprimere l'aggettivo \"nuovo\".\nIntanto, il 6 novembre 1999, il Montenegro aveva deciso che sul proprio territorio anche il marco tedesco fosse riconosciuto come valuta ufficiale. Il 13 novembre 2000, la decisione divenne pi\u00f9 radicale, riconoscendo solo il marco come valuta ufficiale.\nQuando nel 2003 la Federazione serbo-montenegrina lasci\u00f2 il posto all'Unione Statale di Serbia e Montenegro, in Serbia il nuovo dinaro jugoslavo fu ribattezzato come dinaro serbo."}
{"id": "577098", "revid": "1305772", "url": "https://it.wikipedia.org/wiki?curid=577098", "title": "Gimel", "text": ""}
{"id": "577105", "revid": "963244", "url": "https://it.wikipedia.org/wiki?curid=577105", "title": "Cynewulf di Wessex", "text": ""}
{"id": "577107", "revid": "110157", "url": "https://it.wikipedia.org/wiki?curid=577107", "title": "Mono-Ha", "text": "Mono-Ha \u00e8 il nome comunemente attribuito ad una corrente artistica, ed al gruppo dei suoi appartenenti, che hanno operato in Giappone tra la fine degli anni sessanta e l'inizio degli anni settanta.\nSebbene radicalmente differenti e diversificati tra loro, il lavoro di ciascun artista del Mono-Ha condivide alcune caratteristiche comuni quali: l'impiego di materiali naturali, l'assimilazione di alcuni aspetti dell'Occidente, la sfida al concetto tradizionale di arte.\nLa scuola delle cose.\nIl termine Mono-Ha, coniato dagli appartenenti al gruppo artistico, tradotto dal giapponese all'italiano significa \"La scuola delle cose\".\nL'utilizzo di materiali semplici, sia naturali sia manipolati (preferibilmente in modo da creare delle forme organiche), \u00e8 aspetto fondamentale e unificatore dei vari esponenti del movimento: vegetali, tessuti, rocce, legno, carta, corde, vetro sono le sostanze predilette e, nella mentalit\u00e0 dell'artista, diventano mezzi che spingono a riconsiderare sotto uno sguardo diverso il rapporto tra l'arte, l'uomo e il suo relazionarsi con lo spazio, la materia e la realt\u00e0.\nEmergendo quale espressione d'avanguardia dell'arte giapponese del secondo Novecento, l'interesse del Mono-Ha consiste nel ricercare e rivelare la realt\u00e0 oltre l'apparenza:\nIl concettualismo del Mono-Ha, quindi, non \u00e8 sterile o fine a s\u00e9 stesso, ma diventa occasione di \"rivelazione\", di espressione di vacuit\u00e0: un oggetto, un'opera non \u00e8 mai diversa dallo spazio che occupa ne tuttavia coincide con esso.\nEntrambi, invece, contribuiscono a creare il significato: del divenire, della nascita o della dissoluzione. Importante \u00e8 quindi l'aspetto dinamico e della trasformazione, della mutevolezza impermanente delle cose e, per estensione, della realt\u00e0.\nLa seriet\u00e0 di tali principi \u00e8 dimostrata dagli artisti Mono-Ha: le loro opere, la loro natura effimera, non si presta al contesto delle collezioni o dei musei (nessuno ne possiede una). Il rifiuto della perfezione, del definitivo, del compiuto, \u00e8 quindi totale. Fondamentale \u00e8, invece, il gesto creativo ancora pi\u00f9 che l'opera.\nIl legame delle opere con il luogo in cui nascono, e la loro natura effimera, provoca spesso problemi logistici se non addirittura di specificit\u00e0 col luogo in cui nascono.\nLa prima esposizione del Mono-Ha si \u00e8 tenuta nel 1969: piuttosto rare le successive, di cui alcune tenutesi in Francia, Italia e U.S.A.\nGli artisti.\nTutti nati in Giappone negli anni quaranta e attivi verso la fine degli anni sessanta e l'inizio degli anni settanta."}
{"id": "577112", "revid": "767487", "url": "https://it.wikipedia.org/wiki?curid=577112", "title": "Montherod", "text": "Montherod (toponimo francese) \u00e8 un comune svizzero di 515 abitanti del Canton Vaud, nel distretto di Morges.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune."}
{"id": "577115", "revid": "122113607", "url": "https://it.wikipedia.org/wiki?curid=577115", "title": "Bernard-Marie Kolt\u00e8s", "text": "Biografia.\nNato nel 1948 in una famiglia medio-borghese di Metz, ebbe una vita violenta e segnata dal desiderio di rivolta.\nIn giovent\u00f9 tent\u00f2 pi\u00f9 volte di dedicarsi alla scrittura, ma sulle prime rinunci\u00f2. Dopo aver visto a teatro l'attrice Mar\u00eda Casar\u00e8s, nel 1969, ne fu ispirato e ricominci\u00f2 a scrivere. Scrisse 15 testi teatrali, alcuni dei quali rimasti incompiuti. \nDopo una controversa fase di militanza politica nel PCF (il Partito Comunista Francese), rifiut\u00f2 i suoi primi 7 drammi e dichiar\u00f2 che il primo testo teatrale che riconosceva come suo era il lungo monologo \"La notte poco prima della foresta\", rappresentato nel 1977 al Festival d'Avignone. Omosessuale, mor\u00ec nel 1989 a causa di complicazioni dovute all'AIDS. \u00c8 sepolto nel cimitero di Montmartre.\n\u00c8 universalmente famoso per \"Nella solitudine dei campi di cotone\" (\"Dans la solitude des champs de coton\", 1986), sorta di delirio a due sulla ricerca impossibile del desiderio. Molte delle sue opere sono state allestite per la prima volta da Patrice Ch\u00e9reau quando era direttore artistico del Th\u00e9\u00e2tre des Amandiers a Nanterre.\nStile.\nLe opere di Kolt\u00e8s, che indagano problemi della vita contemporanea come il razzismo, la violenza contro il diverso, la questione omosessuale, l'emigrazione, la lotta di classe e il pacifismo, sono tutte percorse dalla tragedia della solitudine. Lo stile della scrittura \u00e8 sovente anti-naturalistico e lirico; le situazioni, condotte all'estremo fino al paradosso.\nKolt\u00e8s a teatro.\nNumerosi i registi che si sono occupati di Kolt\u00e8s, fra i quali:"}
{"id": "577116", "revid": "76652", "url": "https://it.wikipedia.org/wiki?curid=577116", "title": "Choudhary Rahmat Ali", "text": "\u00c8 inoltre ritenuto l'inventore del nome \"Pakistan\", insieme a Pir Ahsan-ud-Din e Khawja Abdul Rahim. Vuole la leggenda che il trio abbia creato il nome mentre passeggiava lungo le rive del fiume Tamigi, nel 1932 (come riferito da un altro loro amico, Kareem Abdul-Jabbar).\nNato a Balachaur nello Hoshiarpur (oggi in India), dopo aver completato gli studi a Lahore, nel 1930 si trasfer\u00ec nel Regno Unito dove studi\u00f2 all\"'Emmanuel College\" presso l'Universit\u00e0 di Cambridge e di Dublino.\nIl 28 gennaio 1933 pubblic\u00f2 un pamphlet dal titolo \"Nor or Never. Are we to live or perish forever?\" (Ora o mai pi\u00f9) nella quale coni\u00f2 per la prima volta il termine Pakistan.\nCome Allama Iqbal, anche Ali era convinto che i musulmani dell'India dovevano riformarsi politicamente per rimanere una comunit\u00e0 vitale e indipendente. Come il profeta Maometto era riuscito a unire le frazionate trib\u00f9 dell'Arabia, cos\u00ec questo esempio doveva ispirare i musulmani dell'India ad unirsi per sopravvivere di fronte ad una comunit\u00e0 hindu sempre pi\u00f9 ostile.\nNel 1943 si diede alla professione legale esercitando al Temple Inn di Londra e fino al 1947 continu\u00f2 a scrivere pubblicazioni sulla sua visione dell'indipendentismo islamico in India. Fu quindi di opinione favorevole riguardo alla suddivisione territoriale tra India e Pakistan, che egli considerava come la problematica pi\u00f9 scottante. Tuttavia, il processo di suddivisione del subcontinente indiano lo lasci\u00f2 molto amareggiato, a causa dei numerosi eccidi e massacri che lo accompagnarono ma anche dell'esito di un Pakistan assai pi\u00f9 piccolo di quello che aveva prefigurato. Rese pubblica la sua insoddisfazione fin dal suo rientro a Lahore il 6 aprile 1948, cercando di organizzare un movimento politico che rimettesse in discussione gli accordi di spartizione. Per questa ragione gli fu negato il passaporto pakistano e fu successivamente espulso verso la Gran Bretagna, dove aveva vissuto gran parte della sua vita adulta e dove mor\u00ec."}
{"id": "577119", "revid": "88740", "url": "https://it.wikipedia.org/wiki?curid=577119", "title": "Retiro", "text": ""}
{"id": "577130", "revid": "110157", "url": "https://it.wikipedia.org/wiki?curid=577130", "title": "San Javier de Loncomilla", "text": "San Javier de Loncomilla \u00e8 una citt\u00e0 e comune del Cile situata nella provincia di Linares, Regione del Maule, e dista circa 270 chilometri a sud di Santiago de Chile, 31 chilometri a nord-ovest del capoluogo provinciale, Linares e 24 chilometri a sud di Talca, il capoluogo regionale.\nDati.\nLa citt\u00e0 di San Javier contava circa 21.000 abitanti nel 2002 e il comune circa 38.000. Il 40% della popolazione abita in zone rurali.\nStoria.\nFondata 18 novembre 1852, San Javier ha una forte tradizione vinicola. Il comune appartiene alla Valle del Maule, una delle regioni viticole pi\u00f9 prestigiose del Cile."}
{"id": "577132", "revid": "124639471", "url": "https://it.wikipedia.org/wiki?curid=577132", "title": "Belucistan (regione geografica)", "text": "Il Belucistan (in beluci \u0628\u0644\u0648\u0686\u0650\u0633\u062a\u0627\u0646\u200e) \u00e8 una vasta regione dell'Asia sud-occidentale, politicamente suddivisa tra Iran, Afghanistan e Pakistan.\nSocieta'.\nEtnie e Lingue.\nPrende il nome da quello della popolazione prevalente, i Beluci, una popolazione iranica, che migr\u00f2 dall'ovest nella regione intorno al 1000 a.C. In realt\u00e0 tutti gli abitanti della regione possono essere considerati \"Beluci\", in un'accezione pi\u00f9 ampia del termine, anche se non parlano la lingua beluci; pure le lingue Pashto, persiana e brahui sono parlate infatti nell'area. La parte meridionale del Belucistan \u00e8 nota come Makran.\nPolitica.\nSuddivisione amministrativa.\nDa un punto amministrativo la regione si articola nella provincia pakistana del Belucistan (347.190 km\u00b2, capoluogo Quetta), nel settore meridionale della regione iraniana di Sistan e Belucistan (181.785 km\u00b2, capoluogo Zahedan) e nelle aree pi\u00f9 meridionali delle province afghane di Nimruz, Helmand e Kandahar.\nEconomia.\nRisorse economiche.\nLa regione \u00e8 molto importante dal punto di vista strategico; inoltre nel sottosuolo baluci passa un importante gasdotto (dal quale derivano diritti economici di transito per un ammontare annuo che supera i 500 milioni di dollari). \nSituazione geopolitica.\nIl popolo baluci subisce, da anni, una vera e propria, costante, violazione dei diritti umani, perpetrata dal governo di Islamabad. L'obiettivo dello stato centrale \u00e8 l'annullamento della societ\u00e0 civile baluci impedendo, di fatto, l'accesso all'istruzione. Negli ultimi anni numerosi investimenti stranieri (soprattutto cinesi) si sono riversati in Belucistan, senza per\u00f2 che le infrastrutture abbiano portato un effettivo miglioramento della vita per la popolazione locale. A lavorare negli impianti \"esportati\" dal governo di Pechino sono infatti soprattutto cittadini cinesi, senza ricadute positive sul territorio. Questo ha portato a una crescita del livello di tensione tra il governo centrale, che ha permesso questo, e la popolazione baluci."}
{"id": "577136", "revid": "1543377", "url": "https://it.wikipedia.org/wiki?curid=577136", "title": "Legio VI Victrix", "text": "La Legio VI \"Victrix\" (\"Vincitrice\") era una legione romana creata da Ottaviano nel 41 a.C. Era la legione gemella della VI Ferrata. Forse inglob\u00f2 nei suoi ranghi i veterani proprio della Ferrata e alcuni soldati delle legioni di Gaio Giulio Cesare. La Legio VI Victrix aveva sede nella citt\u00e0 di Eburacum (l\u2019attuale York).\nStoria.\nScese per la prima volta in campo durante l'assedio di Perugia (41 a.C.) e poi serv\u00ec nella guerra contro Sesto Pompeo (figlio di Pompeo Magno), che aveva occupato la Sicilia, rendendo cos\u00ec difficili i rifornimenti di grano necessari per Roma. Nel 31 a.C. la legione combatt\u00e9 nella battaglia di Azio contro le forze di Marco Antonio e della regina egiziana Cleopatra. Nel 30 a.C. fu dislocata nella provincia della Spagna Tarraconense, dove serv\u00ec nelle guerre cantabriche (25 a.C.-13 a.C.).\nLa legione rimase poi in Spagna per circa un secolo, ricevendo per questo motivo l'appellativo di \"Hispaniensis\" o \"Hispana\". Alcuni dei suoi soldati, insieme a quelli della X \"Gemina\" furono tra i primi coloni di Saragozza. Il soprannome di \"Victrix\" risale invece al tempo dell'imperatore Nerone, quando la VI si spost\u00f2 a \"Castra Vetera\" in Germania Inferior. Ma quando Servio Sulpicio Galba, governatore della Tarraconense, si ribell\u00f2 a Nerone, questa legione gli diede il suo appoggio e fu proprio nel suo accampamento che Galba venne proclamato imperatore. Galba cre\u00f2 la VII \"Gemina\" e marci\u00f2 su Roma.\nNel 119, Adriano spost\u00f2 la VI \"Victrix\" nella Britannia settentrionale come rinforzo alle truppe che si trovavano gi\u00e0 nell'area per combattere la resistenza anti-romana. Questa legione ebbe un ruolo chiave nel successo delle operazioni militari e alla fine avrebbe rimpiazzato la Legio IX \"Hispana\" che aveva subito molte perdite. Nel 122 la legione inizi\u00f2 la costruzione del Vallo di Adriano che avrebbe garantito la pace per decenni.\nNel 142 partecip\u00f2 anche alla realizzazione del Vallo di Antonino, che fu per\u00f2 presto abbandonato.\nNel 185, le legioni di stanza in Britannia Romana si ribellarono e spinsero un loro comandante, Prisco, a rimpiazzare l'impopolare imperatore Commodo, ma lui rifiut\u00f2. La rivolta fu sedata da Pertinace, che sarebbe poi salito al soglio imperiale dopo l'uccisione di Commodo. Durante questo periodo il generale della cavalleria romana, Lucio Artorio Casto (per alcuni sarebbe la figura storica alla base del personaggio di Re Art\u00f9) serviva nella VI \"Victrix\", anche se sembra che sia rimasto fedele a Roma."}
{"id": "577142", "revid": "465169", "url": "https://it.wikipedia.org/wiki?curid=577142", "title": "Let the Music Play (album Barry White)", "text": "Let the Music Play \u00e8 il quinto album del cantante statunitense Barry White, pubblicato nel 1976 dalla 20th Century Records.\nStoria.\nL'album raggiunse il #8 della classifica R&amp;B e ottenne il #42 della Billboard 200. Raggiunse anche il #22 della UK Albums Chart. L'album raggiunse la top ten R&amp;B con il singolo \"Let the Music Play\", che raggiunse il #4. Ottenne anche il #32 della Billboard Hot 100 e il #9 della UK Singles Chart. Un altro singolo, \"You See the Trouble with Me\" raggiunse il #14 della classifica R&amp;B e il #2 della UK Singles Chart. Un terzo singolo, \"Baby, We Better Try to Get It Together\", ottenne il #29 della classifica R&amp;B, il #92 della Billboard Hot 100 ed il #15 della UK Singles Chart. Il disco \u00e8 stato rimasterizzato in digitale e ristampato su CD con l'aggiunta di alcune bonus tracks nel 2012 dalla Hip-O Select.\nClassifiche.\nAlbum\nSingoli"}
{"id": "577144", "revid": "2121138", "url": "https://it.wikipedia.org/wiki?curid=577144", "title": "Sindh", "text": " \nIl Sindh o Sind (sindhi \u0633\u0646\u068c; in urdu \u0633\u0646\u062f\u06be), vasto \u00a0km\u00b2, costituisce una delle quattro province del Pakistan, la seconda pi\u00f9 popolosa (47,9 milioni), patria del popolo sindhi autoctono, dei profughi immigrati dall'India nel 1947 e di varie altre etnie.\nGeografia fisica.\nLe regioni limitrofe sono il Belucistan ad ovest e nord, il Punjab a nord, il Rajasthan (India) ad est e il Mar Arabico e il Gujarat (India) a sud. Le lingue principali sono il Sindhi e l'Urdu.\nLa citt\u00e0 principale \u00e8 Karachi (24 milioni di abitanti), dove si concentrano gli immigrati indiani e che fu capitale del Pakistan fino al 1958 (vi era nato Mohammad Ali Jinnah). Un'altra grande citt\u00e0 \u00e8 Hyderabad, l'antica capitale del Sindh. Zulfikar Ali Bhutto e la figlia Benazir Bhutto erano originari di Larkana. Il Sindh conta 23 distretti.\nStoria.\nL'origine del nome \u00e8 dal sanscrito \"Sindhu\" che significa \"fiume\", che \u00e8 il nome del fiume Indo. Da tale nome deriva anche il toponimo \"India\" per il tramite del persiano \"Hind\", che perde la \"s\" iniziale. Nello Shrimad Bhagavatam \u00e8 menzionato come parte di \"Abhirrdesh\" (regno Abhira). In passato esistevano due regioni in quest'area: \"Sindh\" ad ovest, che si estendeva fino alla citt\u00e0 di Multan, e \"Hind\" (India moderna) ad est.\nFu conosciuto con diversi nomi nel passato: gli Assiri (gi\u00e0 nel VII secolo a.C.) lo conoscevano come Sinda, i Persiani come Abisind, i Greci come Sinthus, i Romani come Sindus, i Cinesi come Sintow, mentre per gli Arabi era il Sind.\nSociet\u00e0.\nLingue e dialetti.\nNella provincia del Sindh si parla l'urdu, che \u00e8 la lingua ufficiale del Pakistan, il sindhi \u00e8 la lingua autoctona, ma circa persone parlano la lingua goaria. L'alfabeto utilizzato da tutte e tre le lingue \u00e8 quello arabo modificato.\nDistretti.\nLa provincia ha 23 distretti.\nCuriosit\u00e0.\nNel 1842 il Generale Charles James Napier conquist\u00f2 la regione per conto dell'Impero britannico. I suoi ordini erano solo quelli di placare delle rivolte ma, di propria iniziativa, la conquist\u00f2, dovendo per\u00f2 spedire una missiva a Londra per giustificare il proprio comportamento: in essa si limit\u00f2 a scrivere l'espressione latina \"Peccavi\" (\"ho peccato\") che, tradotta in inglese, diventa \"I have sinned\", che viene letta allo stesso modo di \"I have Sindh\" (\"Io ho il Sindh\"). La cosa fu molto apprezzata in patria, dove la conquista fu vista di buon occhio e la rivista \"Punch\" ritrasse il Generale vittorioso durante la battaglia con la parola \"Peccavi\" ad ornamento della vignetta."}
{"id": "577145", "revid": "114385", "url": "https://it.wikipedia.org/wiki?curid=577145", "title": "Castellammare Adriatico", "text": "Castellammare Adriatico fu un comune istituito nel 1807, nato dalla divisione dell'universitas di Pescara che separ\u00f2 il nuovo comune dalla fortezza di Pescara. Il comune di Castellammare occupava la porzione di territorio dell'attuale citt\u00e0 di Pescara a nord dell'omonimo fiume. Fu aggregato al distretto di Penne all'interno dell'Abruzzo Ulteriore Primo, ente che nel 1881 si trasformer\u00e0 nella provincia di Teramo, in seguito all'unit\u00e0 d'Italia. I comuni sulle sponde opposte del fiume vennero riuniti nel 1927.\nGeografia Fisica.\nCastellammare Adriatico si trovava sulla costa adriatica a circa occupando la porzione a nord del fiume Pescara all'interno dell'odierno comune, istituito nel 1927.\nTerritorio.\nLa costa castellammarese non ha subito particolari alterazioni nel corso del tempo, e presentandosi bassa e sabbiosa si estende senza soluzione di continuit\u00e0 fra il fiume Pescara a sud e l'abitato di Montesilvano a nord. Il tessuto urbano, originatosi da varie piccole frazioni nei colli cittadini, si sviluppava in massima parte nella pianeggiante fascia costiera, occupando al momento dell'unificazione con Pescara la zona compresa fra il litorale, la linea ferroviaria, via Venezia e piazza Duca degli Abruzzi, con ulteriori piccole frazioni sparse lungo la nazionale Adriatica verso Montesilvano.\nUna grande pineta si estendeva lungo tutta la costa del comune; il massiccio sviluppo urbano del XX secolo l'ha per\u00f2 ridotta ad una stretta e lunga fascia protetta sul lungomare, la riserva naturale Pineta di Santa Filomena.\nOrigini del nome.\nIl nome Castellammare deriva da una fortificazione presente in et\u00e0 medievale sul colle del Telegrafo. Le prime tracce umane sulla sommit\u00e0 del colle, in quello che \u00e8 uno dei luoghi pi\u00f9 antichi del popolamento pescarese, sono riferibili all'Et\u00e0 del bronzo, e il piccolo insediamento perdur\u00f2 in et\u00e0 italica e romana sino all'incastellamento, gi\u00e0 documentato nel XI secolo.\nStoria.\nDalle origini all'unit\u00e0 d'Italia (1700-1861).\nIl territorio castellammarese, gi\u00e0 abitato da prima che vi venisse istituito il comune, comprendeva diversi insediamenti e nuclei sparsi, che iniziarono a compattarsi gi\u00e0 dal XVII secolo attorno la basilica della Madonna dei sette dolori; nonostante il piccolo insediamento si trovasse a nord del fiume Pescara, nel 1747 la villa venne chiamata \"Pescara Ultra\" (in contrapposizione con la \"Pescara Citra\" a sud del fiume) e fu aggregata alla provincia teatina, legandola cos\u00ec alle sorti dei dirimpettai pescaresi.\nLa successiva separazione da Pescara fu conseguenza dell'abolizione del feudalesimo voluta da Giuseppe Bonaparte: con la legge 132 dell'8 agosto 1806 \"sulla divisione ed amministrazione delle province del Regno\" e con la successiva legge 211 del 18 ottobre 1806, si ordinava la formazione dei decurionati e consigli provinciali e distrettuali, e la sostituzione della figura del camerlengo con quella del sindaco. L'universitas pescarese fu quindi divisa, e dalla sua soppressione vennero istituiti i due comuni di Pescara, nel distretto di Chieti e Castellammare, nel distretto di Penne, ristabilendo il fiume Pescara come confine fra i territori teramani e chietini.\nNel 1807, al momento dell'istituzione del comune, Castellammare contava circa abitanti, sparsi prevalentemente in piccole frazioni nella zona collinare, dette \"ville,\" senza un nucleo centrale ben definito. La sede comunale originaria, prima del trasferimento del 1881 nella sede di viale Bovio che oggi ospita il conservatorio Luisa D'Annunzio, si trovava in un edificio andato distrutto nei bombardamenti di Pescara del 1943 di fronte alla Basilica della Madonna dei sette dolori, all'inizio della salita Tiberi. Bench\u00e9 a nord del fiume, fu esclusa dal territorio comunale la zona di Rampigna, oggi occupata dalla questura e dall'omonimo campo, in quanto storicamente appartenuta a Pescara e sede delle caserme di cavalleria e di due dei sette bastioni della fortezza; ci\u00f2 tuttavia non impedir\u00e0 alle due amministrazioni comunali di contendersi l'area fino alla riunificazione del 1927, rallentandone di fatto lo sviluppo.\nLa divisione fu problematica, soprattutto perch\u00e9 il nuovo comune di Castellammare non intendeva farsi carico di nessuno dei debiti della vecchia amministrazione dell'universitas di Pescara; inoltre, si cre\u00f2 un problema di immagine per il comune di Pescara, che ospitava nella sua fortezza un'intera guarnigione dell'esercito e che, allo stesso tempo, si vedeva comprimere il proprio ruolo a livello locale: per questi motivi il comune di Pescara sin da subito si adoper\u00f2 per la riunificazione dei due enti. Una comunicazione del Ministero dell'Interno del Regno di Napoli del 17 gennaio 1810 per\u00f2 neg\u00f2 tale possibilit\u00e0, costringendo i due comuni a trovare un accordo sulla ripartizione dei debiti, che arriv\u00f2 solo nel 1811.\nLa rivalit\u00e0 rimase per\u00f2 molto accesa, al punto che si resero necessari interventi della guarnigione militare borbonica per evitare la degenerazione di scaramucce in vere e proprie battaglie.\nL'economia del borgo non si svilupp\u00f2 fino all'unit\u00e0 d'Italia, e complice anche la totale assenza di infrastrutture come scuole, reti idriche ed ospedali, le attivit\u00e0 del borgo rimasero del tutto legate alla realt\u00e0 rurale e campestre; questo stato di cose cambi\u00f2 radicalmente dal 16 maggio del 1863 quando, alla presenza del re d'Italia Vittorio Emanuele II, fu inaugurata la stazione ferroviaria sulla linea adriatica. L'arrivo della ferrovia diede un grandissimo impulso all'economica locale, sia per l'avvio di attivit\u00e0 legate al commercio, sia per lo sviluppo del turismo, settore fondamentale per la vita economica di Castellammare. Difatti prima della costruzione della stazione, i territori pianeggianti del comune erano molto desolati e l'abitato si sviluppava in buona parte lontano dalla linea ferroviaria, sui colli retrostanti. Nel giro di due decenni per\u00f2 la zona tra la stazione ed il mare prosper\u00f2 e fu largamente edificata, poich\u00e9 i latifondisti teramani si avvidero delle possibilit\u00e0 di sviluppo ed acquistarono a prezzi irrisori le relative aree, facendo tracciare strade (a spese del comune) e cominciando ad urbanizzare la zona. Intorno a questi primi insediamenti, per lo pi\u00f9 aziende agricole legate al modello della masseria, si andr\u00e0 rapidamente formando il nuovo paese, irradiandosi dalle due zone di piazza Sacro cuore e di villa Muzii (in origine sede del mercato settimanale cittadino e della chiesetta di sant'Anna, unica parrocchia esistente a valle prima della costruzione nel 1886 della chiesa del Sacro Cuore di Ges\u00f9). Inizier\u00e0 cos\u00ec uno \"scontro urbanistico\" per fissare il ruolo di centro citt\u00e0, conteso da queste due realt\u00e0, e per la direzione che avrebbe dovuto prendere lo sviluppo edilizio fra le due aree, geograficamente vicine ma portatrici di interessi contrapposti, che caratterizzer\u00e0 la vita politica castellammarese dei decenni seguenti. In seguito ad una delibera del consiglio comunale dell'agosto 1862, Il 12 settembre del 1863 il comune acquis\u00ec ufficialmente la nuova denominazione \"Castellammare Adriatico\", per distinguersi dai numerosi comuni italiani omonimi.\nL'era Muzii e la discesa a valle (1870-1903).\nLa fine del secolo fu fortemente caratterizzata dalla presenza politica e culturale di Leopoldo Muzii, personaggio controverso ma di grande carisma e peso decisionale, il quale da sindaco fece approvare nel 1882 il primo \"Piano regolatore di ampliamento\" e sar\u00e0 uno dei principali artefici del definitivo spostamento a valle del centro della cittadina, fino ad allora limitato alla fascia collinare ed a pochi lotti coltivati da ricchi possidenti (fra i quali egli stesso) in pianura.\nIl piano regolatore originario, elaborato dall'ing. Tito Altobelli, prevedeva la divisione della citt\u00e0 in tre aree: una a vocazione commerciale in direzione sud, tra la stazione ed il fiume, una amministrativa in direzione opposta, tra la stazione ed il Municipio, ed una residenziale a nord del Municipio.\nGli interessi del Sindaco erano per\u00f2 rivolti in direzione dei suoi terreni (dove sorgeva la sua piantagione e fabbrica di liquirizia, nell'odierna zona di via del Milite ignoto), e spinse per modificare il piano di ampliamento con l'obiettivo di incanalare verso nord le direttrici dello sviluppo, e non verso Pescara come appariva pi\u00f9 naturale nell'ottica di un inevitabile avvicinamento delle due cittadine, con l\u2019evidente intento di valorizzare le aree di sua propriet\u00e0. Altobelli cos\u00ec comment\u00f2 gli interventi del sindaco:\nSempre in quegli anni, nei paraggi della villa (con annesso oleificio a vapore) di un altro possidente locale, il barone Giuseppe De Riseis, si andava formando il \"borgo marino\", piccola e modesta frazione a ridosso del fiume che ospitava la crescente comunit\u00e0 dei pescatori, arrivati in citt\u00e0 prevalentemente da altri centri marinari del teramano e dell'ascolano.\nNonostante i problemi, fu un momento molto importante per l'evoluzione urbanistica e culturale di Castellammare, in quanto si realizz\u00f2 il primo forte tentativo di attenuare il disordine urbanistico e, soprattutto, di limitare le ambizioni latifondiste della nobilt\u00e0 terriera teramana rispetto agli interessi pubblici. Il risultato concreto della politica di Muzii fu l'avvio deciso della colonizzazione della fascia costiera, tramite la costruzione di un nuovo acquedotto, di nuove strade alberate, la creazione delle prime linee di illuminazione pubblica e la sistemazione, inizialmente in strutture precarie ed inadeguate, dei primi edifici scolastici. Nel 1883 venne completata la costruzione del grande edificio del convitto nazionale di Chieti: succursale per la villeggiatura estiva dell'istituto teatino, il convitto sar\u00e0 trasformato nell'istituto tecnico \"Tito Acerbo\" nel 1923.\nGabriele D'Annunzio fa questa simpatica descrizione di Leopoldo Muzii nelle \"Novelle della Pescara\":\nBurbero ma di animo generoso, affarista ma spesso attento alle necessit\u00e0 delle classi sociali pi\u00f9 deboli, Leopoldo Muzii fu l'artefice della trasformazione di Castellamare da piccolo agglomerato collinare a moderna cittadina costiera dotata di tutte le infrastrutture urbane necessarie per il suo sviluppo, recuperando velocemente il divario che la divideva dalla ben pi\u00f9 antica Pescara. La sua vicinanza alla classe operaia venne raccontata pi\u00f9 volte anche dallo stesso D'Annunzio ed \u00e8 significativo un episodio avvenuto durante un'epidemia di colera nella zona dei colli, che vide Leopoldo Muzii recarsi insieme ad altri cittadini fin da subito a contatto con gli ammalati per portare loro aiuto e conforto. Alla sua morte per peritonite il 22 marzo 1903 \"\u00abla coscienza che un momento felice si sia perso per lunghissimo tempo \u00e8 pronta ed immediata, e le autorit\u00e0 cittadine gli tributarono ogni onore\u00bb\", intitolandogli financo la via del Municipio di Castellamare, prima di allora nota come via Marilungo, ed apponendo una lapide sulla sua casa in viale Bovio 71, che recita: \u00ab\"Qui visse operosa e benedetta si spense l'eletta mente di Leopoldo Muzii\"\u00bb.\nIl nuovo ponte e la Prima guerra mondiale (1903-18).\nUno dei grandi dibattiti di quel periodo riguard\u00f2 la costruzione di un nuovo ponte sul fiume Pescara: la costruzione di un nuovo attraversamento che finalmente unisse in modo sicuro e stabile le due sponde dopo il crollo definitivo dell'antico ponte romano in muratura e l'evidente inadeguatezza del ponte di barche, ricordato anche da D'Annunzio, che lo sostituiva ormai da secoli, divent\u00f2 una questione non pi\u00f9 rinviabile per i due comuni rivieraschi. Malgrado la spesa annua di lire dell'epoca infatti, la manutenzione e la sicurezza dell'attraversamento erano molto carenti, ed occorse la tragedia del 19 giugno 1886, dove persero la vita sette donne annegate in una barca rovesciatasi nella melma per l'eccessivo carico mentre il ponte a battelli era in riparazione, per fornire al problema una sua drammatica dimensione umana e sociale, imponendone la rapida soluzione.\nVi furono per\u00f2 molte polemiche tra Pescara e Castellammare, con i dirigenti pescaresi divisi tra coloro che continuavano a rifiutare qualsiasi forma di collaborazione con gli odiati cugini e coloro che invece cominciavano ad auspicare in maniera concreta una futura riunificazione dei due centri. Oggetto della contesa fu l'ubicazione del ponte di ferro (che dur\u00f2 fino al 1933, quando fu sostituito dal ponte Littorio): fra gli amministratori pescaresi c'era infatti chi voleva sorgesse a monte del fiume (dove 70 anni dopo sorger\u00e0 il ponte D'Annunzio) per rimarcare la divisione con i teramani della sponda settentrionale e per favorire lo sviluppo delle zone ad ovest della ferrovia, altri invece lo auspicavano sulla direttrice di una delle vie principali di Castellammare (come poi avvenne): fu inaugurato il 27 aprile 1893 all'inizio dell'attuale corso Vittorio Emanuele II ed \u00e8 ancora oggi, sostituito dalla nuova costruzione del ponte Risorgimento, l'arteria principale della citt\u00e0.\nIn questo periodo Castellammare crebbe molto pi\u00f9 velocemente di Pescara (ancora alle prese con lo smantellamento della fortezza e la bonifica delle paludi della pineta), superando nettamente la storica rivale come mostrano le rilevazioni del censimento del 1921 che riportano residenti a Castellammare Adriatico e a Pescara. Questo fattore comporter\u00e0 il mantenimento del ruolo centrale castellammarese, anche dopo l'unificazione con Pescara.\nIl 4 maggio 1917, sul finire della Prima guerra mondiale, a Castellammare Adriatico si verific\u00f2 un'incursione aerea austriaca che, se da un lato provoc\u00f2 trascurabili danni materiali (la morte di tre persone, due donne e un uomo, e la distruzione del dormitorio e della mensa dei ferrovieri presso la stazione), dall'altro fece comprendere come la grande storia si preparava ad affacciarsi, in modi non sempre pacifici, nella vita della giovane citt\u00e0. Le vittime di tale tragico evento sono ricordate ancora oggi da una lapide, apposta presso l'attuale numero civico 253 di corso Vittorio Emanuele II, nello storico edificio, in passato sede dell'arbergo dei ferrovieri, noto come \"Ferrhotel\".\nLa strada verso l'unificazione con Pescara (1918-27).\nNei decenni, le rivalit\u00e0 con i vicini della sponda meridionale del fiume si sopirono ed i politici locali si resero conto della necessit\u00e0 di fondere i due comuni per meglio valere da un punto di vista economico ed amministrativo; inizialmente si pensava di dare alla citt\u00e0, finalmente riunita, il nome di \"Aterno\" in omaggio alla antica citt\u00e0 romana, ma probabilmente la stessa notoriet\u00e0 di D'Annunzio fin\u00ec per favorire il prevalere del nome della citt\u00e0 che diede i natali al Vate. Il 2 gennaio del 1927, venne finalmente firmato il decreto di elevazione a Provincia della citt\u00e0 di Pescara e tra i comuni da amministrare c'era anche quello di Castellammare. Al successivo articolo 4 del decreto si diceva, per\u00f2, \"\u00abil comune di Castellammare Adriatico \u00e8 unito a quello di Pescara\u00bb\". A favore del provvedimento, comunque inserito in una pi\u00f9 ampia azione di riorganizzazione amministrativa del territorio a livello nazionale operata dal regime, sono state decisive la forte spinta popolare e, soprattutto, l'autorit\u00e0 politica del ministro abruzzese Giacomo Acerbo ed il prestigio di cui godeva Gabriele D'Annunzio all'interno del regime fascista.\nDopo l'unificazione di Castellammare Adriatico e Pescara, divenne celebre la frase del Vate, che cos\u00ec volle placare gli animi dei contendenti: \"\u00abSono Castellammarese da sempre, non meno che Pescarese\u00bb\".\nDurante la Seconda guerra mondiale tutta la zona di Castellammare, divenuta nel frattempo centro della riunita Pescara, sar\u00e0 ripetutamente e duramente bombardata dagli Alleati durante i bombardamenti di Pescara. Nei tragici eventi, in cui persero la vita un numero stimato fra i ed i pescaresi, gran parte di Castellammare venne rasa al suolo, e poco oggi rimane di quel periodo, oscurato da una impetuosa ricostruzione post bellica che ha stravolto ogni equilibrio urbanistico ed estetico della vecchia cittadina. In seguito il territorio comunale verr\u00e0 ripartito nelle due circoscrizioni comunali di Castellammare e Pescara Colli.\nMonumenti e luoghi di interesse.\nGran parte del patrimonio storico edilizio venne distrutto durante la Seconda guerra mondiale, anche se diversi edifici di rilievo artistico e di importanza storico-testimoniale sono sopravvissuti, tra i quali:\nPalazzo Muzii.\nSituato in piazza della Rinascita, il palazzo fu realizzato su un primo progetto di Vincenzo Pilotti, con forma ad U; durante i lavori il progetto venne modificato per l'inserimento di locali commerciali al piano terra e per adibire il corpo a cinema. Risulta evidente l'impianto classico adottato, ispirato a quello usato per i palazzi monumentali nel 1500.\nPalazzo Verrocchio.\nSituato nell'area pi\u00f9 centrale della citt\u00e0, in corso Umberto I 120, presenta il caratteristico muro esterno a bugnate. L'edificio \u00e8 di forma quasi cubica e si sviluppa su quattro piani pi\u00f9 un quinto adibito a ristorante aggiunto in epoca recente. Sub\u00ec varie ristrutturazioni, come quella attuata tra il 1929 e il 1934 a opera di Vittorio Verrocchio, Antonino Liberi e Nicola Simeone. Ha pianta quadrangolare, a 5 piani. Le angolature hanno finti contrafforti, a mo' di torrette, con architravi in stile rinascimentale, cos\u00ec come le cornici delle finestre, che pure possiedono elementi classici. La struttura \u00e8 in intonaco bianco.\nChiesa del Sacro Cuore.\nLa chiesa fu costruita nell'omonima piazza a partire dal 1886 dall'architetto Porta di Torino, in sostituzione della vecchia chiesa di sant'Anna, in viale Bovio, divenuta troppo piccola per la crescente popolazione della citt\u00e0. La chiesa fu realizzata in stile neoromanico, mentre il campanile fu aggiunto solo successivamente, negli anni 1920.\nHa pianta a basilica rettangolare, con la facciata tripartita in mattoni, a salienti con cuspidi, che delineano la differenza di altezza delle tre navate interne. Ha un arcone strombato a tutto sesto al centro, e un portale in stile pseudo romanico, con lunetta a mosaico, nonch\u00e9 colonne binate in ordine doppio al centro. Le doppie colonne sono concluse in alto dai pinnacoli, e sulle pareti laterali si aprono finestre gotiche. In asse col portale centrale c'\u00e8 un rosone a raggi, di fattura gotica.\nPalazzo Imperato.\nProgettato da Antonino Liberi e Nicola Simeone nel 1926, \u00e8 una delle architetture liberty pi\u00f9 significative della citt\u00e0. Situato ai margini di piazza Sacro Cuore, lungo corso Umberto I, presenta un netto contrasto tra i piani inferiori finalizzati all'uso commerciale e quelli superiori ad uso abitativo. \u00c8 decorato in tutte le facciate.\nAltri esempi di architettura Liberty a Castellammare.\nDiversi i villini le residenze di rilievo architettonico sopravvissuti, molti dei quali sul viale della Riviera, tra i quali:\nLa stazione di Castellammare venne colpita dalle bombe solo su uno dei due padiglioni laterali (in seguito demoliti), e il corpo centrale in piazza della Repubblica \u00e8 divenuto sede centrale dell'ICRANet. Nel piazzale prospiciente sono presenti la vecchia stazione della dismessa ferrovia Pescara-Penne ed una locomotiva FS 740 del primo 900 in esposizione. Nella zona collinare della citt\u00e0, nei pressi della basilica della Madonna dei Sette dolori, \u00e8 conservata la Fontana delle cinque cannellle, costruita nel 1882 dall'allora sindaco Muzii come compensazione per lo spostamento a valle della sede comunale.\nAltri monumenti.\nMolti monumenti come \"La Nave\" di Pietro Cascella (1987) e il ponte del Mare (2009), inclusi nei confini storici dell'ex comune, sono in seguito diventati i pi\u00f9 identitari e rappresentativi della citt\u00e0:\nGeografia antropica.\nAl momento della fusione con Pescara, il centro di Castellammare si sviluppava in massima parte nel quadrilatero costiero compreso tra via Cavour e via Venezia a nord e a sud e tra via Raffaello Sanzio e viale della Riviera a est e ovest. La cittadina era attraversata nella sua lunghezza dagli assi viari di via Regina Margherita, via Regina Elena, viale della Riviera e corso Vittorio Emanuele II. Il quartiere del borgo marino sorse, separato dal nucleo urbano, intorno ai possedimenti del barone De Riseis a ridosso del fiume Pescara, in via Gobetti. Il borgo originario circostante la basilica della Madonna dei Sette Dolori rester\u00e0 invece urbanisticamente isolato, e la sua integrazione nel tessuto urbano avverr\u00e0 solamente a partire dagli anni 1970.\nL'asse di corso Umberto I, che dalla stazione raggiungeva il mare, fu realizzato con lo scopo di sviluppare un viale commerciale e turistico, e venne popolato da palazzi e ville liberty, di cui solo il lato settentrionale sopravvivr\u00e0 alle distruzioni del secondo conflitto mondiale. Anche l'area di corso Vittorio Emanuele II subir\u00e0 negli anni numerose trasformazioni, e le uniche testimonianze antecedenti ai bombardamenti, oltre a qualche palazzina, sono il Palazzo delle poste, Palazzo Clerico (ex sede del liceo classico ginnasio) e l'adiacente ex \"ferrhotel\" (entrambi in stato di abbandono e degrado), la cassa di risparmio e l'ex Banco di Napoli.\nLa zona di piazza dei Vestini, in seguito piazza Italia, fu pianificata nel periodo immediatamente successivo all'uinificazione dei due comuni, con la costruzione degli edifici del Palazzo di Citt\u00e0 e Palazzo del Governo, sede di comune e provincia, mentre nel 1933 fu completato il ponte Littorio, nuovo e monumentale attraversamento del fiume Pescara, distrutto durante la guerra e ricostruito in forme pi\u00f9 sobrie, con il nome di ponte Risorgimento.\nNel secondo dopoguerra il centro di Pescara rest\u00f2 gravitante intorno a corso Umberto I, e come previsto dai piani di ricostruzione di Luigi Piccinato, uno slargo in una zona completamente bombardata venne lasciato libero e riprogettato come nuova piazza centrale, dando vita a piazza della Rinascita, detta anche \"piazza Salotto\".\nInfrastrutture e trasporti.\nIl collegamento viario principale di Castellammare era la strada nazionale 69 Adriatica inferiore, strada nota in precedenza semplicemente come \"provinciale per Teramo\", e che in seguito alle riforme del 1928 prender\u00e0 il nome di strada statale 16 Adriatica. L'asse viario a tutt'oggi rappresenta l'asse principale di gran parte dell'area metropolitana di Pescara.\nLa cittadina era attraversata dalla ferrovia adriatica, la cui stazione Centrale fu uno dei principali artefici dello sviluppo del comune stesso. La stazione, dal 1863 fino al 1881, si chiam\u00f2 stazione di Pescara, in quanto al momento della costruzione della linea ferroviaria i territori pescaresi erano ancora ingombrati dalla fortezza e dai consistenti lavori per il suo smantellamento, e si scelse cos\u00ec di costruire la stazione provvisoriamente a poca distanza nel comune di Castellammare, al tempo ancora per lo pi\u00f9 disabitato nella porzione costiera. Con la costruzione nel 1881 della stazione di Pescara (oggi stazione Porta Nuova), la stazione prese il nome di Castellammare Adriatico, e contestualmente il vecchio fabbricato in legno venne demolito e sostituito dalla costruzione tuttora presente in piazza della Repubblica.\nDal 1929 fino al 1963 il territorio sar\u00e0 attraversato anche dalla ferrovia Pescara-Penne, oggi dismessa, che nel tratto cittadino operava come un vero e proprio tram, collegando rapidamente i due centri ormai riuniti sulle sponde del fiume. Sul territorio castellammarese vi erano due fermate e due stazioni: la fermata Santa Filomena (oggi una cooperativa sociale in via Nazionale Adriatica nord 486), la stazione Centrale di piazza della Repubblica, di fronte l'omonima stazione FS, la stazione di Pescara porto su lungomare Matteotti e la fermata Duca D'Aosta nell'omonima piazza, quest'ultima senza fabbricato viaggiatori.\nIn seguito alla conclusione del porto, condiviso con i dirimpettai pescaresi, i cui lavori di ricostruzione ed ampliamento si avviarono nel 1910, i traffici commerciali crebbero notevolmente, facendo dell'approdo pescarese il primo porto abruzzese, superando i traffici del porto di Ortona, nel periodo tra il 1928 e la Seconda guerra mondiale.\nSport.\nCoppa Acerbo.\nCastellammare Adriatico \u00e8 stata la sede di una rinomata gara automobilistica del passato; dal 1924 al 1961 infatti si disputava fra Castellammare, Spoltore e Montesilvano la Coppa Acerbo, gara che si districava su un tracciato cittadino di circa .\nNello stesso tracciato, noto come Circuito di Pescara, si tenne il Gran Premio di Pescara, la settima gara della stagione 1957 del Campionato mondiale di Formula 1, disputata il 18 agosto.\nNelle numerose edizioni hanno partecipato alla gara le pi\u00f9 prestigiose case automobilistiche italiane e straniere dell'epoca; fu Enzo Ferrari a vincere la prima gara del circuito castellammarese nel 1924.\nCalcio.\nLe prime notizie di una formazione calcistica cittadina menzionano una squadra di nome \"Edera\", attiva nel 1923, ma la prima vera squadra di calcio che parteciper\u00e0 con costanza ai tornei, in un primo momento locali, fu la Ursus Castellammare, nata nel 1925. Anche altre squadre erano attive in citt\u00e0, come la Pro Abruzzo, la Fulgor e la Andrea Doria, ma era l'Ursus a conseguire i piazzamenti migliori. Con l'unificazione cittadina, anche la squadra di calcio castellammarese sar\u00e0 fusa nel 1926 con l'omologa pescarese Aternum Pescara, acquisendo inizialmente il nome di Ursus Aternum per poi cambiare denominazione prima in Tito Acerbo e poi in Associazione sportiva Abruzzo, ma i risultati sportivi furono deludenti, tanto che nella stagione 1929-30 la squadra non partecip\u00f2 a competizioni ufficiali. In quegli anni si tent\u00f2 di rifondare la societ\u00e0 Ursus, e si hanno notizie anche della presenza di un Pescara football club e di una Pescarese, ma i risultati sono modesti; per la formazione di un club calcistico stabile occorrer\u00e0 attendere il 1936, con la fondazione della Societ\u00e0 sportiva Pescara, che giocando le partite domestiche nello stadio Rampigna centr\u00f2 la prima promozione in Serie B nella stagione 1940-1941."}
{"id": "577148", "revid": "1748167", "url": "https://it.wikipedia.org/wiki?curid=577148", "title": "Pescara Portanuova", "text": ""}
{"id": "577151", "revid": "2", "url": "https://it.wikipedia.org/wiki?curid=577151", "title": "Variabile UV Ceti", "text": ""}
{"id": "577155", "revid": "287204", "url": "https://it.wikipedia.org/wiki?curid=577155", "title": "Passo del Giogo", "text": "Il passo del Giogo \u00e8 un valico dell'appennino tosco-romagnolo posto ad un'altitudine di 882 m s.l.m., che ne fa uno dei pi\u00f9 bassi valichi dell'appennino settentrionale. \u00c8 ubicato in provincia di Firenze, tra il comune di Firenzuola e il comune di Scarperia, lungo la ex strada statale 503 del Passo del Giogo (dal 2005 strada provinciale). Separa la valle del Santerno dalla valle del Mugello.\nDurante la seconda guerra mondiale fu presidiato dalla linea difensiva tedesca denominata Linea Gotica. Nel settembre 1944 fu qui che si realizz\u00f2 lo sfondamento alleato della linea gotica, con una serie di assalti durati 5 giorni da parte dei soldati del II Corpo U.S.A.\nIn particolare vennero investite le alture di Monticelli e monte Altuzzo, prospicienti il versante sud del passo e difese dai soldati tedeschi della 4\u00aa divisione paracadutisti della Luftwaffe.\nNei pressi del valico \u00e8 ubicata la stazione meteorologica di Rifredo Mugello del servizio meteorologico dell'Aeronautica Militare, situata nei pressi dell'omonima localit\u00e0 e di fondamentale importanza per lo studio del clima della zona."}
{"id": "577158", "revid": "767487", "url": "https://it.wikipedia.org/wiki?curid=577158", "title": "Saint-Livres", "text": "Saint-Livres (toponimo francese) \u00e8 un comune svizzero di 688 abitanti del Canton Vaud, nel distretto di Morges.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune."}
{"id": "577163", "revid": "112912437", "url": "https://it.wikipedia.org/wiki?curid=577163", "title": "Maule (fiume)", "text": "Il Maule (nel mapudungun \"piovoso\") \u00e8 uno dei fiumi pi\u00f9 importanti del Cile e, per estensione di bacino, uno dei maggiori fiumi del paese.\nIl Maule nasce dall'omonima laguna, nel comune di San Clemente.\nIl Maule \u00e8 fortemente collegato alla storia del Cile gi\u00e0 dal tempo preispanico, alla conquista del paese, al periodo coloniale, alle guerre di indipendenza, alla storia moderna, all'agricoltura (vini, raccolti tradizionali), all'economia, alla cultura (letteratura, poesia, folklore), alla religione ed alla politica.\nIl fiume segnalava il confine sud dell'impero inca.\nMolti uomini e donne famosi nella storia del Cile sono stati nati nella regione (Regi\u00f3n del Maule) che prende nome dal fiume."}
{"id": "577164", "revid": "1305772", "url": "https://it.wikipedia.org/wiki?curid=577164", "title": "Strumentista", "text": ""}
{"id": "577165", "revid": "253269", "url": "https://it.wikipedia.org/wiki?curid=577165", "title": "Brian Stepanek", "text": "Carriera.\nStepanek \u00e8 noto per il suo ruolo di Arwin nella sitcom di Disney Channel \"The Suite Life di Zack &amp; Cody\". \u00c8 apparso nel film del 2005 \"The Island\".\nStepanek ha fatto altre voci fuori campo nei film \"Una serie di sfortunati eventi di Lemony Snicket\", \"Kim Possible\", \"Charlotte's Web\" e \"Over the Hedge\". Ha doppiato Roger in \"Father of the Pride\". \u00c8 apparso nelle sit-com \"What I Like About You\" e \"Malcolm in the Middle\". \u00c8 stato co-conduttore per i primi \"giochi Disney Channel\". Stepanek ha interpretato il famoso criminale di Batman, The Riddler in uno degli spot di Batman OnStar. Stepanek interpreta anche il direttore della banca nel film \"Beverly Hills Chihuahua 2\".\nNel 2008, ha doppiato Martin nel film \"Bolt\". Era un poliziotto non accreditato in \"Friday After Next\". Ha il suo ruolo di prima voce in \"The Secret Saturdays\" come agente Epsilon. Brian fa la voce a Kick, Brad e il padre di Brianna, Harold Buttowski , nella serie animata Disney XD \"Kick Buttowski\".\nStepanek ha recitato in una serie di cortometraggi, in onda su Disney Channel, chiamata \"Brian O'Brian\", che era una serie slapstick girata a Milano. Ha recitato nel film originale di Disney Channel \"Hatching Pete\" come Coach Mackay e \"Mostly Ghostly\" come Phears. Ha ripreso il ruolo di Arwin per tre episodi di \"The Suite Life on Deck\". Ha fatto un'apparizione nella stagione 9, episodio 19 di \"Due uomini e mezzo\". Stepanek ha recitato in \"Mr. Young\" come professore universitario di Adam, il dottor Fenway.\nTra il 2014 e il 2018, Stepanek ha interpretato Tom Harper nella serie televisiva Nickelodeon \"Nicky, Ricky, Dicky &amp; Dawn\", il padre dei quattro episodi del titolo. Nel 2015, \u00e8 apparso nel film d'animazione \"Home\" esprimendo diversi ruoli, tra cui il Gorg Commander.\nVita personale.\nStepanek \u00e8 nato e cresciuto a Cleveland, nell'Ohio; dal 1985 al 1989, ha frequentato l'Accademia Gilmour e ha frequentato l'Universit\u00e0 di Syracuse. Dal 2002 si \u00e8 sposato con Parisa Stepanek e insieme hanno tre figli.\nDoppiatori italiani.\nDa doppiatore \u00e8 sostituito da:"}
{"id": "577170", "revid": "767487", "url": "https://it.wikipedia.org/wiki?curid=577170", "title": "Saubraz", "text": "Saubraz (, toponimo francese) \u00e8 un comune svizzero di 424 abitanti del Canton Vaud, nel distretto di Morges.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune."}
{"id": "577174", "revid": "110157", "url": "https://it.wikipedia.org/wiki?curid=577174", "title": "Coppa delle nazioni africane 1963", "text": "La Coppa delle nazioni africane 1963, nota anche come Ghana 1963, \u00e8 stata la 4\u00aa edizione di questo torneo di calcio continentale per squadre nazionali maggiori maschili (spesso detto Coppa d'Africa) organizzato dalla CAF e la cui fase finale si \u00e8 svolta in Ghana dal 22 novembre al 1\u00ba dicembre 1963.\nLa formula del torneo prevedeva sei nazionali divise in due gironi all'italiana da tre squadre ciascuno: le prime classificate disputavano la finale, mentre le seconde giocavano la finale per il terzo e quarto posto. Per la prima volta nella sua storia \u00e8 stato il a trionfare, che ha battuto nella finale disputata ad Accra il per 3-0.\nQualificazioni.\nIl (in qualit\u00e0 di paese ospitante) e l' (in qualit\u00e0 di detentore del titolo) sono stati ammessi di diritto alla fase finale.\nI rimanenti quattro posti sono stati assegnati tramite un percorso di qualificazione che ha visto la partecipazione di otto nazionali e che si \u00e8 disputato tra il 16 gennaio 1963 e il 6 ottobre 1963.\nArbitri.\nQui di seguito \u00e8 riportata la lista degli arbitri scelti per la manifestazione.\nClassifica marcatori.\n6 reti\n4 reti\n2 reti\n1 rete"}
{"id": "577175", "revid": "125468428", "url": "https://it.wikipedia.org/wiki?curid=577175", "title": "Brandy", "text": "Brandy () \u00e8 il nome generico dell'acquavite ricavata dalla distillazione del vino, dopo un periodo di invecchiamento in botte; questa denominazione \u00e8 universalmente impiegata. In alcune zone l'acquavite di vino riceve una denominazione d'origine legata al territorio di produzione (Armagnac, Cognac). Il \"brandy \"si pu\u00f2 produrre in qualunque Paese dove viene coltivata l'uva.\nOrigine del nome.\nL'etimologia della parola viene fatta derivare dall'abbreviazione dell'inglese \"brandywine\", a sua volta tradotto dall'olandese \"brandewijn\", cio\u00e8 vino bruciato (distillato). Gli olandesi nel XVII secolo erano i pi\u00f9 attivi mercanti di vini e di spiriti, e si rifornivano lungo le coste atlantiche, dalla Francia al Portogallo, per esportarli in Inghilterra e in tutto il Nord Europa.\nLe prime testimonianze letterarie del termine risalgono al 1622: nella commedia inglese Beggar's Bush attribuita a John Fletcher si leggono le parole \u00ab\"Buy brand wine\"\u00bb. Un'altra testimonianza si ritrova nelle Roxburghe Ballads del 1650: \u00ab\"it is more fine than brandewine\u00bb\". Pare quindi che all'epoca il termine fosse gi\u00e0 di uso corrente per il distillato di vino. Ancora oggi nel Regno Unito \"brandy\" si usa per indicare il cognac.\nProduzione.\nIl \"brandy\"\" \"viene prodotto dalla distillazione del vino sano, o guasto ma non acetificato, e da sottoprodotti come vinacce e fecce. Le sue qualit\u00e0 organolettiche derivano dal pregio della materia prima. \nI vini impiegati possono essere indifferentemente bianchi, rosati o rossi; i distillati migliori vengono ricavati da vini ad alta acidit\u00e0, scarso tenore alcolico, e aromaticamente neutri; a livello mondiale il vitigno pi\u00f9 impiegato \u00e8 il trebbiano, detto ugni blanc in Francia. I vini non devono contenere solfiti.\nLo strumento per ricavare l'acquavite \u00e8 l'alambicco, nei tipi continuo o discontinuo. Le tecniche di distillazione sono varie secondo lo strumento impiegato, ma come per altri spiriti vengono scartate le frazioni iniziali (teste) e finali (code), contenenti sapori ed odori sgradevoli. Secondo i metodi se ne ricavano acquaviti da 52% a 72% di alcol, talvolta oltre. La resa ordinaria \u00e8 di un litro di distillato ogni dieci di vino.\nAppena distillata, l'acquavite non \u00e8 ancora \"brandy\": deve essere sottoposta ad un periodo di invecchiamento in botte, secondo la legislazione del paese di produzione, prima di poter essere imbottigliata, previa filtrazione a freddo. Sono generalmente indicati i tipi di legno permessi, e la durata minima di soggiorno in botte.\nAl \"brandy\" cos\u00ec prodotto vengono talvolta aggiunti caramello per colorarlo e zucchero per ammorbidirlo; infine viene diluito con acqua distillata alla gradazione voluta. Eccezionalmente il \"brandy \"pu\u00f2 venire imbottigliato come esce dalla botte (\"cask strength\" o \"grado pieno\"), dopo un adeguato invecchiamento.\nDegustazione.\nIl \"brandy \"viene abitualmente consumato come digestivo dopo i pasti, o come distillato da meditazione; talvolta accompagnandolo al fumo di un sigaro, o di qualche pezzetto di cioccolato amaro. In Italia ed in Spagna si usa anche come \"correttore \"del caff\u00e8.\nSi serve in bicchieri a forma di uovo tronco, chiamati \"ballon\" o \"snifter\" o, molto meglio, in bicchieri a tulipano; il brandy non va mai riscaldato con fiamme o calore vivace, n\u00e9 diluito con ghiaccio, per non rovinarne gli aromi, ma il bicchiere pu\u00f2 essere scaldato con il calore delle mani (\"humanizer\", dicono i francesi).\nI brandy nel mondo.\nIl \"brandy \"pu\u00f2 essere prodotto in qualunque Paese, con i metodi pi\u00f9 diversi. Poich\u00e9 viene distillato dal vino, i Paesi a tradizione vinicola sono i principali produttori ed esportatori di questo tipo di distillato: l'Europa meridionale ed i Paesi del bacino del Mar Nero sono i maggiori produttori mondiali. Di seguito una lista dei \"brandy \"pi\u00f9 diffusi per provenienza.\nCocktail.\nIl \"brandy \"\u00e8 usato come ingrediente in alcuni cocktail, quando si vuole sostituire il pi\u00f9 costoso \"cognac,\" per esempio:\nNormative.\nI disciplinari di produzione del \"brandy \"variano da Paese a Paese. In Italia, nella UE, nonch\u00e9 in Argentina \u00e8 possibile produrre \"brandy \"solo a partire da acquavite di vino. In Australia, Stati Uniti d'America, Sudafrica ed altre nazioni a vocazione vinicola \u00e8 invece possibile utilizzare, oltre al vino, anche fecce e vinacce.\nUna convenzione italo-francese (28 maggio 1948) stabil\u00ec che i termini \"cognac \"e\" armagnac \"fossero riservati ai soli prodotti francesi le cui aree di produzione sono delimitate da apposite norme. Il termine \"brandy\" viene utilizzato per i distillati di vino delle altre zone della Francia e di tutti gli altri Paesi.\nAssociazioni di categoria.\nA livello europeo CEDIVI (Conf\u00e9d\u00e9ration Europ\u00e9enne des Distilleries Vinicoles), fondata dalle Associazioni di categoria e dai principali produttori di alcool vinico di Francia, Italia e Spagna, rappresenta 70 aziende italiane e spagnole che svolgono attivit\u00e0 di distillazione di alcol vinico ed il 65% della produzione europea di alcool vinico.\nA livello italiano, AssoDistil (Associazione Nazionale Industriali Distillatori di Alcoli e Acquaviti) rappresenta attualmente 60 distillerie industriali, che coprono circa il 95% della produzione nazionale di acquaviti e di alcol da materie prime agricole."}
{"id": "577179", "revid": "3115", "url": "https://it.wikipedia.org/wiki?curid=577179", "title": "Bifosfonati", "text": "I bifosfonati (detti anche bis-fosfonati o difosfonati) sono una classe di farmaci in grado di inibire il riassorbimento osseo. Il nome di tale gruppo deriva dai due gruppi fosfonati che li caratterizzano a livello molecolare.\nStoria.\nI bifosfonati vennero sviluppati nel XIX secolo ma fu solamente negli anni sessanta del Novecento che vennero studiati in relazione alle patologie del metabolismo osseo. La ragione per il loro utilizzo sugli esseri umani si basava sulla loro capacit\u00e0 d'impedire la dissoluzione dei cristalli di idrossiapatite, il principale costituente minerale dell'osso. Negli anni novanta si riscontr\u00f2 che il meccanismo d'azione di tali farmaci era, in realt\u00e0, a livello cellulare.\nChimica.\nI bifosfonati sono derivati del pirofosfato a cui il ponte P-O-P \u00e8 stato sostituito con un ponte P-C-P non idrolizzabile.\nA questo ponte sono collegate due catene laterali:\nImportante \u00e8 la suddivisione da un punto di vista chimico dei bifosfonati a seconda dell'assenza o della presenza di un atomo di azoto nella formula di struttura rispettivamente in \"bifosfonati non azotati\" e in \"bifosfonati azotati\". In particolare, tra questi ultimi si ricordano i cosiddetti \"aminobifosfonati\" che hanno l'atomo di azoto in un gruppo amminico.\nFarmacocinetica.\nPer i bifosfonati somministrati per via orale meno dell'1% della dose utilizzata \u00e8 assorbita. Sulla base di ci\u00f2 ad esempio la somministrazione di ibandronato alla dose di 150\u00a0mg per bocca una volta al mese equivale alla dose di 3\u00a0mg per via endovenosa ogni tre mesi.\nL'assorbimento a livello gastrointestinale dei bifosfonati risente notevolmente dell'assunzione contemporanea di cibo (in particolare di alimenti contenenti calcio), per cui \u00e8 consigliabile l'assunzione a stomaco vuoto assieme a 1 o 2 bicchieri d'acqua.\nOrientativamente, met\u00e0 della dose assorbita viene escreta in forma immodificata nelle urine. Il rimanente si lega fortemente ai cristalli di idrossiapatite, soprattutto nelle aree di rimodellamento, da cui viene allontanato in un periodo di mesi o anni.\nFarmacodinamica.\nL'esatto meccanismo d'azione dei bifosfonati \u00e8 ancora sotto studio nei laboratori di ricerca, ma alcuni dettagli molecolari sono stati delucidati.\nI bifosfonati appaiono in grado di aumentare la densit\u00e0 ossea tramite l'inibizione dell'azione degli osteoclasti, principale bersaglio di tali farmaci. In seguito all'attivazione dell'osteoclasto e alla conseguente dissoluzione dell'idrossiapatite, si determina la liberazione dei bifosfonati precedentemente \"seppelliti\" nella matrice ossea e legati ai sali di calcio dell'osso. Una volta liberato dalla matrice ossea, il farmaco viene a contatto con gli osteoclasti di cui inibisce l'azione.\nI meccanismi soggiacenti a un tale fenomeno sembrano essere differenti a seconda dei diversi tipi di bifosfonati, contenenti o non contenenti azoto:\nIn via collaterale, uno studio sperimentale ha mostrato che tra i geni che vengono soppressi dal trattamento con alendronato vi sono un regolatore della proteina tubulina, la chinasi attivatrice della fase S (ASK) e l'isoforma zeta della chinasi calcio/lipide-dipendente (PKC), tutti geni necessari alla progressione del ciclo cellulare.\nUn altro studio molto pi\u00f9 recente per\u00f2 ha dimostrato che i bifosfonati azotati modulano la funzione degli osteoclasti attraverso un meccanismo diverso dall'interferenza con le proteine G.\nEssi potrebbero, infatti, inibire il segnale intracellulare mediato dalla tirosina chinasi proto-oncogenica c-Src e la corrispettiva fosfotirosina fosfatasi osteoclastica, PTP-PEST, entrambe richieste per la formazione delle rosette cellulari che aggredisono la matrice ossea.\nAzione antitumorale.\nSi \u00e8 visto che queste molecole hanno azioni indirette e dirette contro le cellule neoplastiche. Fra le prime: favoriscono la proliferazione degli osteoblasti, rendono pi\u00f9 difficile l'impianto delle cellule stesse, contrastano l'angiogenesi e modulano la risposta immunitaria. Le risposte dirette includono il favorire l'apoptosi e inibire la crescita delle cellule neoplastiche, oltre a potenziare l'effetto degli altri chemioterapici e della radioterapia.\nIl farmaco pi\u00f9 usato in queste patologie \u00e8 lo zoledronato . In caso di insufficienza renale pu\u00f2 essere sostituito con l'ibandronato che non \u00e8 nefrotossico . Per evitare la osteonecrosi mandibolare \u00e8 bene sottoporre il paziente a un controllo radiografico dentario (panoramica), provvedere alle cure locali eventualmente necessarie, evitare procedure chirurgiche durante il trattamento ed educare a una corretta igiene orale.\nUsi clinici.\nI bifosfonati vengono utilizzati per il trattamento dell'osteoporosi, dell'osteite deformante (malattia ossea di Paget), delle metastasi ossee (in presenza o meno d'ipercalcemia), del mieloma multiplo e di tutte le altre condizioni che possono indurre fragilit\u00e0 ossea. Trovano, in effetti, un ruolo importante nel prevenire l'osteoporosi indotta da un uso cronico di corticosteroidi.\nSe non altrimenti specificate, si riportano a seguire le posologie relative al trattamento dell'osteoporosi:\nRimozione dei tatuaggi.\nL'universit\u00e0 Dalhousie in Canada ha condotto studi atti a confermare la propriet\u00e0 dei bifosfonati in quanto questi sono capaci di eliminare i macrofagi con conseguente formazione di nuovi che, nel caso ci fosse inchiostro da tatuaggio intraderma consentirebbe la rimozione del tatuaggio nell'area desiderata. \nEffetti collaterali.\nCon i bifosfonati orali, i principali effetti avversi che si possono verificare consistono in diarrea, nausea e dolori addominali. Tra gli altri effetti, si ricorda la possibilit\u00e0 di infiammazione ed erosione dell'esofago. Per tale motivo \u00e8 bene rimanere in posizione seduta o eretta per 30 minuti dopo l'assunzione e si sconsiglia l'uso di questi prodotti in persone con problematiche esofagee.\nUn uso continuativo di acido etidronico pu\u00f2 interferire con la normale mineralizzazione dell'osso, ma tale fenomeno con gli altri bifosfonati non \u00e8 stato riscontrato. Sono stati sporadicamente segnalati con alcuni bifosfonati somministrati a lungo termine problemi di qualit\u00e0 dell'osso, con conseguente insorgenza di fratture atipiche (ad esempio, a livello del fusto del femore).\nL'uso dei bifosfonati, soprattutto in ambito oncologico e per via endovenosa, \u00e8 associato a osteonecrosi della mandibola (incidenza dallo 0,8 al 12%). Per tale motivo alle persone sottoposte a terapia antiblastica e ad assunzione di corticosteroidi, si consiglia di effettuare una visita odontoiatrica prima di assumere tali farmaci, in modo da poter eventualmente procedere a una bonifica preventiva di ogni patologia presente. L'interruzione del trattamento nei pazienti chirurgici, non riduce il rischio di osteonecrosi.\nRaramente i bifosfonati possono determinare la comparsa di disturbi oculari: congiuntivite, uveite, sclerite, episclerite, fotofobia, dolore o anomalie nella visione. In tali casi \u00e8 bene rivolgersi a un oftalmologo e valutare la sospensione del farmaco (necessaria in caso di sclerite).\nIl giorno dopo una somministrazione per via endovenosa di bifosfonati azotati, si pu\u00f2 tipicamente verificare un'infiammazione sistemica (spesso autolimitante) con quadro simil-influenzale (febbre, mialgie, artralgie, dolore scheletrico). Artro-osteo-mialgie possono verificarsi anche con i bisfosfonati orali. Per via endovenosa, i bifosfonati sono stati associati anche a casi di insufficienza renale, sindrome nefrotica (dovute spesso a un'infusione troppo rapida), nonch\u00e9 ad alterazioni elettrolitiche (soprattutto ipocalcemia). Ancora in via di definitivo accertamento, una possibile relazione con la fibrillazione atriale.\nI bifosfonati sono controindicati in corso di gravidanza e allattamento, anomalie esofagee o dello svuotamento gastrico, insufficienza renale, presenza di ipocalcemia.\nInterazioni.\nLa contemporanea assunzione di antiacidi, di calcio, di ferro, o comunque di farmaci o alimenti ricchi di cationi bivalenti pu\u00f2 limitare l'assorbimento dei bifosfonati che si somministrano per via orale.\nL'associazione con gli antibiotici aminoglicosidici pu\u00f2 aumentare il rischio di nefrotossicit\u00e0."}
{"id": "577183", "revid": "767487", "url": "https://it.wikipedia.org/wiki?curid=577183", "title": "Lavigny (Svizzera)", "text": "Lavigny (toponimo francese) \u00e8 un comune svizzero di 1\u00a0007 abitanti del Canton Vaud, nel distretto di Morges.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune."}
{"id": "577185", "revid": "104458", "url": "https://it.wikipedia.org/wiki?curid=577185", "title": "Lavigny", "text": ""}
{"id": "577186", "revid": "2056951", "url": "https://it.wikipedia.org/wiki?curid=577186", "title": "A tutto sesto", "text": ""}
{"id": "577189", "revid": "4497604", "url": "https://it.wikipedia.org/wiki?curid=577189", "title": "Sindacalista", "text": ""}
{"id": "577197", "revid": "842", "url": "https://it.wikipedia.org/wiki?curid=577197", "title": "Sonda Smart 1", "text": ""}
{"id": "577201", "revid": "1305772", "url": "https://it.wikipedia.org/wiki?curid=577201", "title": "Blohm + Voss", "text": "La Blohm + Voss Schiffswerft und Maschinenfabrik, conosciuta semplicemente anche come Blohm + Voss, \u00e8 un'industria cantieristica navale tedesca, sussidiaria della ThyssenKrupp Marine System AG, attiva nel settore civile e militare.\nGi\u00e0 Blohm &amp; Voss, si ricorda anche per le numerose navi da guerra e, pi\u00f9 recentemente, velivoli utilizzati da Kaiserliche Marine, poi Kriegsmarine, e Luftwaffe durante il periodo che va dalla prima alla seconda guerra mondiale.\nStoria.\nL'industria fu fondata il 5 aprile 1877 da Hermann Blohm e Ernst Voss, sotto forma di una societ\u00e0 in nome collettivo.\nFin dall'inizio disponeva, nei pressi di Amburgo, sull'isola sul fiume Elba chiamata Kuhwerder, di un cantiere navale, costruito su un'area di 15\u00a0000 m\u00b2, con tre bacini, di cui ben due utilizzabili per navi lunghe pi\u00f9 di cento metri.\nPrima guerra mondiale.\nDurante la prima guerra mondiale, la produzione aziendale era principalmente dedicata alla costruzione di sottomarini, anche se l'azienda non possedeva alcuna esperienza in tal senso. Tuttavia, durante gli anni del conflitto, in tutto vennero realizzati ben 98 sottomarini, contro alcune navi mercantili, 6 cacciatorpediniere, un \"Kleiner\" e 2 incrociatori pesanti.\nA causa dell'arruolamento della popolazione maschile, la forza lavoro mancante venne rimpiazzata da personale femminile e dai prigionieri di guerra.\nSeconda guerra mondiale.\nNel periodo della seconda guerra mondiale dai cantieri della Blohm &amp; Voss uscirono la corazzata \"Bismarck\" e un numero elevato di sottomarini (U-Boot).\nIn questo periodo inoltre la Blohm &amp; Voss produsse aerei sia di linea (per la Lufthansa), sia militari (destinati alla Luftwaffe) tramite la societ\u00e0 sussidiaria \"Hamburger Flugzeugbau\", cosicch\u00e9 gli aeroplani prodotti erano indicati sia con la sigla \"BV\" che \"Ha\".\nSecondo dopoguerra.\nDopo la seconda guerra mondiale, \u00e8 rimasta attiva, particolarmente nel settore navale.\nOltre a continuare la produzione di navi, si \u00e8 occupata anche di progettare e realizzare strutture pi\u00f9 specialistiche, come le piattaforme petrolifere (per esempio lo Scarabeo 3).\nDal 1955 assume l'attuale ragione sociale \"Blohm + Voss Schiffswerft und Maschinenfabrik\"."}
{"id": "577202", "revid": "775372", "url": "https://it.wikipedia.org/wiki?curid=577202", "title": "Saghe dei Nart", "text": "Le saghe di Narti sono una serie di storie nate nel Caucaso, che formano la base mitologica delle trib\u00f9 dell'area. Alcune sono solo delle storie, ma altre sono state importanti nella creazione di miti e di un'antica teologia.\nGli abcasi, i circassi, gli osseti e gli ubykh hanno delle versioni delle saghe dei Nart, il filo conduttore \u00e8 il medesimo, ma le saghe spesso presentano particolari variati oppure omessi, altre volte la storia \u00e8 ampliata con caratteri locali.\nCaratteristiche.\nI Nart erano un leggendario popolo di esseri umani dalle caratteristiche sovrumane come l'essere forgiati nel fuoco oppure l'essere capaci di vivere sul fondo del mare. Alcuni dei personaggi pi\u00f9 importanti sono:\nQueste saghe presentano alcuni elementi in comune con la mitologia greca, come nel caso della storia di Prometeo incatenato nel monte Kazbek. Questi tratti comuni sono stati considerati come prova dell'esistenza di un'antichissima vicinanza tra i caucasici e i greci, vicinanza che \u00e8 riscontrabile anche nel mito del vello d'oro: la regione della Colchide, meta finale del viaggio di Giasone e degli Argonauti, \u00e8 oggi individuata nell'odierna Georgia o nell'attuale Abcasia.\nSecondo Georges Dum\u00e9zil, la divisione dei Narti in tre clan dimostrerebbe come anche i popoli proto-indoeuropei fossero suddivisi in tre caste: guerrieri, sacerdoti e mercanti, cos\u00ec come prevedeva la classica concezione indo-iranica di societ\u00e0 costituita dai tre elementi: sapienza (magico religiosa), forza fisica (mostrata soprattutto come vigore in guerra), e prosperit\u00e0 economica.\nNel libro \"\"From Scythia to Camelot\", C. Scott Littleton e Linda A. Malcor affermano che molti aspetti delle leggende arturiane derivino proprio dalle saghe dei Nar: secondo loro sarebbero stati gli alani (antenati degli osseti) a portare questi elementi in Europa quando migrarono in Francia, proprio nel tempo in cui si andarono formando le leggende su Art\u00f9."}
{"id": "577204", "revid": "1373059", "url": "https://it.wikipedia.org/wiki?curid=577204", "title": "Coppa delle nazioni africane 1965", "text": "La Coppa delle nazioni africane 1965, nota anche come Tunisia 1965, \u00e8 stata la 5\u00aa edizione di questo torneo di calcio continentale per squadre nazionali maggiori maschili (spesso detto Coppa d'Africa) organizzato dalla CAF e la cui fase finale si \u00e8 svolta in Tunisia dal 12 al 21 novembre 1965.\nLa formula del torneo prevedeva sei nazionali divise in due gironi all'italiana da tre squadre ciascuno: le prime classificate disputavano la finale, mentre le seconde giocavano la finale per il terzo e quarto posto. I ghanesi confermarono la loro supremazia battendo per 3 a 2 in finale i padroni di casa tunisini, bissando cos\u00ec il successo del 1963.\nQualificazioni.\nLa (in qualit\u00e0 di paese ospitante) e il (in qualit\u00e0 di detentore del titolo) sono stati ammessi di diritto alla fase finale.\nI rimanenti quattro posti sono stati assegnati tramite un percorso di qualificazione, che ha visto la partecipazione di tredici nazionali, e che si \u00e8 disputato tra il 17 gennaio 1965 e il 31 ottobre 1965.\nArbitri.\nQui di seguito \u00e8 riportata la lista degli arbitri scelti per la manifestazione.\nClassifica marcatori.\n3 reti\n2 reti\n1 rete"}
{"id": "577215", "revid": "339392", "url": "https://it.wikipedia.org/wiki?curid=577215", "title": "Scuola ottocentesca", "text": ""}
{"id": "577216", "revid": "2091899", "url": "https://it.wikipedia.org/wiki?curid=577216", "title": "Curvatura", "text": "Il termine curvatura indica una serie di concetti geometrici legati fra di loro, che intuitivamente si riferiscono alla misura di quanto un determinato oggetto si discosti dall'essere piatto. La misura della curvatura viene definita in modi diversi a seconda dell'ente geometrico cui \u00e8 applicata. La nozione di curvatura \u00e8 alla base della geometria differenziale. Ha notevoli applicazioni in fisica, in particolare nella relativit\u00e0 generale.\nCurvatura intrinseca ed estrinseca.\nSi distinguono due tipi essenziali di curvatura:\nUn esempio di curvatura estrinseca \u00e8 quella di una superficie cilindrica nello spazio tridimensionale: le linee tracciate sul cilindro sono curve se confrontate con le rette dello spazio in cui il cilindro \u00e8 immerso. La geometria intrinseca del cilindro \u00e8 invece piatta, in quanto su di essa valgono tutti gli assiomi del piano euclideo.\nUna sfera ha invece una curvatura intrinseca, determinabile rimanendo all'interno della superficie stessa: sulla Terra, un percorso che parte dal polo nord scendendo lungo un meridiano, ruota ad angolo retto lungo un parallelo e nuovamente ad angolo retto lungo un altro meridiano, ritorna al punto di partenza. Un percorso analogo eseguito su un piano non ripassa mai per lo stesso punto.\nMisura della curvatura.\nLa circonferenza offre il modello pi\u00f9 semplice di misura della curvatura (estrinseca): poich\u00e9, in un piano, la curvatura formula_1 in un punto formula_2 indica la sensibilit\u00e0 della tangente in formula_2 a variare quando si considerano i punti prossimi a formula_2, le circonferenze con raggio maggiore hanno una curvatura minore, e viceversa. La curvatura di una curva formula_5 viene allora definita come il reciproco del \"raggio di curvatura\" o equivalentemente la curvatura \u00e8 il reciproco del raggio del cerchio osculatore in un punto:\nIl cerchio osculatore \u00e8 un cerchio di centro formula_7 tangente alla curva che la approssima \"fino al secondo ordine\", ossia che ha la stessa derivata prima e seconda di formula_5 nel punto (tale luogo geometrico dei centri di curvatura \u00e8 detto \"evoluta\" della curva). Se formula_9 \u00e8 una parametrizzazione dei punti della curva, allora il centro del cerchio osculatore \u00e8 formula_10 dove formula_11 \u00e8 il raggio del cerchio osculatore e formula_12 \u00e8 il versore normale alla curva nel punto formula_13\nSe la curva \u00e8 quasi una retta, il cerchio osculatore ha raggio grande e la curvatura \u00e8 quasi nulla (al limite, vale zero per una retta); grandi curvature corrispondono invece a punti in cui si hanno forti cambiamenti di direzione.\nQuesta definizione pu\u00f2 venire estesa a oggetti pi\u00f9 complessi e in dimensione maggiore, come indicato nel seguito.\nCurva piana.\nData una curva piana formula_14 (lo stesso ragionamento pu\u00f2 ovviamente essere rifatto in tre dimensioni) parametrizzata tramite il parametro arco formula_15 e siano formula_16 e formula_17 rispettivamente i versori tangenti ad essa nei punti formula_9 e formula_19. Detto formula_20 l'angolo fra essi, il rapporto\nsi chiama \"curvatura media\" e d\u00e0 un'indicazione della rapidit\u00e0 con cui l'arco formula_22 si scosta dalla direzione della tangente in formula_9.Si definisce perci\u00f2 \"curvatura\" (estrinseca) il limite della curvatura media per punti formula_19 prossimi a formula_9:\nOperativamente, si pu\u00f2 dimostrare che:\nUna definizione alternativa della curvatura pu\u00f2 quindi essere: formula_28, dove formula_29 \u00e8 il versore tangente alla curva (si noti come il vettore tangente, se parametrizzato con formula_15, ha gi\u00e0 modulo unitario).\nPer calcolare la curvatura (in qualunque dimensione) si possono utilizzare le seguenti formule:\nCurva nello spazio.\nIl comportamento di una curva nello spazio formula_45 si pu\u00f2 descrivere tramite la terna di Frenet, un sistema di riferimento formato da tre vettori unitari. Ad esso sono associate due grandezze scalari:\nIl vettore di curvatura della proiezione ortogonale della curva sul proprio piano tangente \u00e8 detto \"vettore di curvatura geodetica\"; il suo modulo, chiamato \"curvatura geodetica\" esprime un'altra misura della curvatura, intesa come deviazione della curva rispetto all'arco di lunghezza minima fra due punti vicini. Le curve a curvatura geodetica nulla sono dette geodetiche.\nCurva in \"n\" dimensioni.\nNel caso pi\u00f9 generale, una curva immersa in uno spazio formula_46 viene descritta da formula_47 vettori ortonormali (sistema generalizzato di Frenet)\na cui sono associate formula_49 curvature generalizzate definite da\nSuperficie nello spazio.\nSu una superficie bidimensionale, la curvatura varia a seconda della direzione in cui viene calcolata. \u00c8 tuttavia possibile darne una misura a partire soltanto da alcune direzioni significative.\nDato un punto formula_2 della superficie, si considerano tutti i piani passanti per la normale entrante nella superficie in formula_2: l'intersezione di ogni piano con la superficie determina una curva piana di cui \u00e8 possibile calcolare la curvatura, con la seguente convenzione: la curvatura \u00e8 positiva se la curva devia nello stesso verso della normale, negativa nel caso opposto. I valori massimi e minimi di curvatura cos\u00ec ottenuti sono detti \"curvature principali\", le rispettive direzioni sono dette \"direzioni principali\".\nLa determinazione delle direzioni principali pu\u00f2 essere effettuata con l'utilizzo dell'operatore di Weingarten.\nDate le due curvature principali formula_53 e formula_54, \u00e8 possibile definire due diverse misure della curvatura: la \"curvatura gaussiana\" e la \"curvatura media\".\nLa curvatura gaussiana \u00e8 data dal prodotto delle due curvature principali, formula_55. Se le due curvature principali hanno lo stesso segno, la curvatura gaussiana \u00e8 positiva e indica che la superficie \u00e8 localmente convessa (come nel caso della sfera); se invece hanno segno opposto, la curvatura \u00e8 negativa e la superficie ha la forma di una sella (come nel caso di un iperboloide). I punti della superficie in cui la curvatura gaussiana \u00e8 positiva vengono chiamati punti ellittici, i punti in cui \u00e8 negativa vengono chiamati punti iperbolici. Se in un punto della superficie una sola delle due curvature principali \u00e8 uguale a zero, la curvatura gaussiana \u00e8 nulla e il punto si chiama punto parabolico (come nel caso del cilindro); se entrambe le curvature principali sono nulle, il punto si chiama punto planare (\u00e8 il caso del piano).\nCome dimostr\u00f2 Gauss nel suo Theorema Egregium, la curvatura gaussiana non dipende in effetti dall'immersione della superficie in uno spazio pi\u00f9 grande, e pu\u00f2 essere definita utilizzando solo caratteristiche della superficie stessa, ad esempio nel seguente modo: la distanza tra due punti sulla superficie \u00e8 la lunghezza minima tra quelle degli archi che congiungono i due punti restando sulla superficie; una circonferenza sulla superficie \u00e8 il luogo dei punti a distanza fissa formula_56 da un punto formula_2. La curvatura gaussiana si pu\u00f2 calcolare come:\ndove formula_59 \u00e8 la lunghezza della circonferenza sulla superficie. Per uno spazio piatto, formula_60 e la curvatura gaussiana vale zero.\nLa curvatura media \u00e8 la media aritmetica delle due curvature principali, formula_61. Essa dipende dallo spazio in cui la superficie \u00e8 immersa ed \u00e8 pertanto una curvatura estrinseca. La curvatura media \u00e8 strettamente legata ai problemi di superficie minima: ogni superficie minima ha curvatura media uguale a zero.\nCome esempio di calcolo della curvatura, consideriamo un cilindro di raggio formula_56: le due direzioni principali sono quella parallela e quella perpendicolare all'asse del cilindro; le rispettive curvature valgono formula_63 e formula_64. La curvatura gaussiana vale formula_65, pertanto la geometria intrinseca del cilindro \u00e8 piatta; la curvatura media vale invece formula_66.\nVariet\u00e0 differenziabile.\nUna variet\u00e0 differenziabile pu\u00f2 venire dotata di un'ulteriore struttura che ne determina la metrica (variet\u00e0 riemanniana o pseudo-riemanniana), e con essa la curvatura; tale struttura \u00e8 definita dal tensore di curvatura di Riemann.\nL'oggetto cos\u00ec definito \u00e8 strettamente legato a una definizione intrinseca della curvatura, denominata trasporto parallelo: esso si esegue trascinando punto per punto un vettore lungo un percorso chiuso contenuto nella variet\u00e0, in modo che la direzione del vettore (riferita alla variet\u00e0 e non allo spazio che la contiene) non cambi. Dopo aver percorso un giro completo, il vettore non coincide pi\u00f9 con il vettore originario, ma risulta deviato di una quantit\u00e0 che dipende sia dall'area della superficie delimitata dal percorso chiuso, sia dalla curvatura intrinseca della superficie stessa (per superfici piatte la deviazione \u00e8 nulla).\nUtilizzando la notazione di Einstein per i tensori, l'entit\u00e0 della variazione subita da un vettore per un trasporto parallelo lungo il bordo della superficie formula_67 \u00e8 data da:\nLa curvatura dello spazio fisico e la gravit\u00e0.\nSecondo la teoria della relativit\u00e0 generale, la gravit\u00e0 \u00e8 espressione della curvatura dello spaziotempo, una variet\u00e0 pseudo-riemanniana. A sua volta, la curvatura \u00e8 determinata dalla distribuzione nello spazio di massa, energia e pressione, secondo l'equazione di campo di Einstein:\ndove formula_56 \u00e8 il tensore di Ricci, una contrazione del tensore di Riemann, formula_71 \u00e8 la costante cosmologica, formula_72 \u00e8 la metrica dello spaziotempo, formula_73 \u00e8 il tensore energia impulso."}
{"id": "577219", "revid": "73560", "url": "https://it.wikipedia.org/wiki?curid=577219", "title": "ClamWin", "text": ""}
{"id": "577220", "revid": "73560", "url": "https://it.wikipedia.org/wiki?curid=577220", "title": "ClamXav", "text": ""}
{"id": "577225", "revid": "1305772", "url": "https://it.wikipedia.org/wiki?curid=577225", "title": "Amedeo Ravina", "text": "Biografia.\nSi laure\u00f2 in legge a Torino. Fu apprezzato da Vittorio Emanuele I, che lo volle Consigliere di Stato per gli Affari Esteri. Entrato in contatto con Santorre di Santa Rosa e la carboneria, nell'ottobre 1820 compose tre \"Canti Italici\" di 519 versi in terzine inneggianti alla costituzione e all'unit\u00e0 d'Italia. Nel marzo 1821 li diffuse manoscritti insieme a Vincenzo Giacosa quando prese parte ai moti rivoluzionari carbonari per l'ottenimento della costituzione guidati da Santorre di Santa Rosa. L'insurrezione fu repressa grazie all'intervento austriaco; Carlo Felice restaur\u00f2 l'assolutismo e il 28 settembre 1821 condann\u00f2 a morte 97 persone, tra cui lo stesso Amedeo Ravina. Catturato su una nave spagnola nel porto di Savona, Amedeo Ravina fu per\u00f2 rilasciato grazie all'ambasciatore spagnolo ed espulso dal Regno di Sardegna, sorte simile a quella del conte Palma di Borgofranco, il cui arresto a Monaco fu considerato illegale. Quasi tutti gli altri condannati riuscirono a fuggire direttamente all'estero, cosicch\u00e9 solo due pene capitali furono eseguite davvero, mentre le altre solo \"in effigie\".\nAmedeo Ravina and\u00f2 in esilio in Spagna finch\u00e9, nell'ottobre 1823, i francesi terminarono il Triennio Liberale Spagnolo e ristabilirono la monarchia assoluta di Ferdinando VII. Cacciato dalla Spagna, si rifugi\u00f2 a Londra. Qui conobbe Ugo Foscolo e riprese i contatti con altri patrioti fuggiaschi come Santorre di Santa Rosa, Cesare Balbo, Giovanni Berchet, Giacinto Collegno, Guglielmo Gribaldi Moffa di Lisio, Luigi Ornato, Gabriele Rossetti e Lodovico Sauli d'Igliano. Oltre a lavorare e insegnare lingua e letteratura italiana, assisteva alle sedute della Camera dei Comuni per studiare quel regime costituzionale che voleva introdurre in Italia. Nel 1829 si trasfer\u00ec a Parigi, dove partecip\u00f2 alla rivoluzione del luglio 1830. Nel febbraio 1831 si un\u00ec a oltre duemila esuli italiani, tra cui Giuseppe Mazzini, pronti a irrompere nella Savoia in due colonne da Lione e Grenoble con il favore delle autorit\u00e0 francesi. Tuttavia questa spedizione fall\u00ec prima di cominciare perch\u00e9 l'Austria convinse il re di Francia Luigi Filippo a togliere il suo appoggio ai rivoluzionari e a disperderli.\nRimase a Parigi fino al 1840, quando pot\u00e9 tornare a Gottasecca con un salvacondotto di tre mesi per assistere la madre morente. Scaduto il permesso, si trasfer\u00ec a Firenze. Un'amnistia concessa da Carlo Alberto nel 1848 gli permise di rientrare definitivamente in Piemonte. Nello stesso anno, con l'emanazione dello Statuto Albertino, fu eletto deputato di Alba al Parlamento Subalpino, carica che detenne per cinque legislature fino alla morte. Fu apprezzato per i suoi interventi brillanti e ricchi di contenuti; si impegn\u00f2 a favore degli immigrati esuli nel Regno di Sardegna e contro le repressioni di Ferdinando II di Borbone a Napoli. Fu nominato Consigliere di Stato sotto il ministro Vincenzo Gioberti, ma questa nomina gli fu revocata nel 1852 per un violento discorso pronunciato in Parlamento contro un progetto di legge, presentato dal parlamentare Giovanni Filippo Galvagno, che limitava la libert\u00e0 di stampa sottoponendo i giornali a censura preventiva. Sentendosi diminuire le forze e non potendo pi\u00f9 partecipare alle sedute del Parlamento, rassegn\u00f2 le dimissioni il 4 giugno 1857. L'Assemblea non le accett\u00f2 e gli accord\u00f2 invece due mesi di congedo, ma Amedeo Ravina mor\u00ec a Torino pochi giorni dopo, il 13 giugno.\nUna figlia di suo fratello \u00e8 bisnonna di Beppe Fenoglio.\nOpere.\nIl manoscritto originale dei \"Canti Italici\" \u00e8 conservato a Gottasecca, una copia del 1821 nell'Archivio di Stato di Torino. I \"Canti italici\" furono stampati a Mondov\u00ec nel 1848, a Torino nel 1873 e a Mondov\u00ec nel 1900. Scrisse anche una cantica in onore di Giorno Cannino, cinque satire in terza rima contro la Santa Alleanza, poesie varie e discorsi."}
{"id": "577226", "revid": "154639", "url": "https://it.wikipedia.org/wiki?curid=577226", "title": "Hermann Cohen", "text": "Fond\u00f2 la scuola filosofica di Marburgo. L'adesione al neokantismo lo indusse a considerare come unica realt\u00e0 l'attivit\u00e0 del soggetto pensante. Il pensiero tuttavia non \u00e8 il prodotto dell'attivit\u00e0 del soggetto; \u00e8 una realt\u00e0 per s\u00e9, e il suo principio \u00e8 l'assoluta origine (\"Ursprung\"). Su queste basi che sono assai lontane dallo spirito genuino del kantismo, Cohen costruisce tutta la filosofia che divide in tre rami fondamentali: logica o teoria del puro conoscere; etica o teoria del puro volere; estetica o teoria del puro sentimento.\nPer quanto riguarda la logica, essa \u00e8 quella delle scienze matematiche della natura, visto che Cohen elimina dal pensiero e dalla conoscenza ogni elemento soggettivo. \nLa conseguenza dell'atto logico \u00e8 il giudizio in quanto il pensiero tende a unificare o a distinguere.\nL'idea \u00e8 al centro degli studi dell'etica: il volere si esplica attraverso l'idea, senza la quale si avrebbe solo desiderio.\nSe un'opera d'arte trascende la materia e gli strumenti utilizzati, la tecnica e la forma, \u00e8 perch\u00e9 possiede e manifesta un ideale, quello della perfezione umana; questo \u00e8 l'ideale che guida l'estetica.\nIn etica Cohen non si discosta da Kant in quanto la legge morale \u00e8 espressa nell'imperativo categorico che determina la volont\u00e0. Tuttavia poich\u00e9 l'uomo non realizza appieno se stesso se non nella societ\u00e0, e d'altra parte deve essere considerato sempre e soltanto come fine e non mai come mezzo, Cohen ricava dalla propria morale una dottrina politica a carattere socialistico che vuole salvaguardare la libert\u00e0 umana e favorire lo sviluppo e il progresso dell'umanit\u00e0 verso la realizzazione del regno dei fini, che \u00e8 il suo ideale supremo.\nLa religione non viene considerata un modello da Cohen, poich\u00e9 la religione appartiene al mito quando Dio viene investito di elementi come lo spirito, altrimenti Dio rimane un concetto puramente morale."}
{"id": "577233", "revid": "123487026", "url": "https://it.wikipedia.org/wiki?curid=577233", "title": "Osmannoro", "text": "L'Osmannoro (conosciuto anticamente anche con le grafie \"Ormannoro\" e \"Smannoro\") \u00e8 una zona fisica pianeggiante appartenente al comune di Sesto Fiorentino, a breve distanza dal luogo in cui tale comune si incontra con quelli di Firenze e Campi Bisenzio.\nOrigini del nome.\nIl nome della localit\u00e0 deriva forse dai termini etruschi \"osmen\" (che significa \u00abargine, terrapieno\u00bb) e \"nor\" (dal significato di \u00abfiume\u00bb), che rimandano al perenne pericolo di alluvioni cui era sottoposta la zona, bassa e traversata da numerosi corsi d'acqua dal regime bizzarro. Un'altra ipotesi fa derivare il nome dalla famiglia Ormanni o Osmenni, che ne possedette gran parte nell\u2019Alto Medioevo, famiglia citata nella Divina Commedia.\nGeografia fisica.\nLa piana dell'Osmannoro appartenne fino al 1928 al comune di Brozzi, il cui stemma ne mostrava una raffigurazione con una palude con sullo sfondo delle montagne, due uccelli acquatici in volo e un cielo nuvoloso.\nSoppresso questo comune, l'Osmannoro fu ripartito tra i comuni di Sesto Fiorentino e Firenze. Costellavano la zona numerosi corsi d'acqua, tra cui il Fosso Reale, la Gora dell'Osmannoro ed il torrente Rimaggio e laghetti.\nStoria.\nLa zona, diffusamente paludosa e disabitata fino in tempi recenti, fu in gran parte bonificata nel corso dei secoli XVIII e XIX con l'escavazione di una rete di canali che convogliavano le acque verso l'Arno. Fino alla fine degli anni sessanta del secolo scorso l'Osmannoro si presentava pressoch\u00e9 deserto; uniche strade di una certa importanza erano la Via Lucchese, che collegava Peretola a Campi, e la Strada di Sesto che univa Brozzi a Sesto.\nNella zona erano presenti poche case coloniche, tra esse spiccava il complesso di Santa Croce all'Osmannoro, un ex ospedale per pellegrini con annessa chiesetta risalente al 1250. La scarsezza di popolazione favoriva il piccolo brigantaggio, che vedeva spesso piccoli ladruncoli della zona assalire i viandanti per rapinarli.\nLa situazione della zona inizi\u00f2 a cambiare all'inizio degli anni settanta del secolo scorso, quando Osmannoro divenne la zona privilegiata per l'espansione delle attivit\u00e0 commerciali ed industriali fiorentine, venendo largamente urbanizzata in poco tempo senza che ne venisse preservato il valore ambientale e storico - furono demolite diverse case coloniche di antica fattura - e riorganizzata la viabilit\u00e0: la Via Lucchese, rimasta ferma ai tempi delle carrozze e dei calessi, era diventata inadeguata e pericolosa, tanto da divenire nota per il numero di incidenti mortali.\nLo sviluppo port\u00f2 anche alla scomparsa di molti laghetti della zona; ne sono rimasti pochi, sul confine meridionale del comune di Sesto Fiorentino (\"le Gaine\") e ai margini del comune di Campi Bisenzio. Si aggiunse a tutto ci\u00f2 l'apertura di una discarica di rifiuti in localit\u00e0 \"Case Passerini\", che forse diede il colpo di grazia all'equilibrio ambientale della zona.\nEconomia.\nTra le attivit\u00e0 installatesi nell'Osmannoro, vi \u00e8 un noto centro commerciale all'ingrosso, una grossa ditta meccanica, poi fallita, numerosi corrieri, una celeberrima ditta calzaturiera, istituti di credito, concessionarie di automobili, la sede di un'importante industria di giochi fiorentina, alberghi e ristoranti. Vi si trovano anche le sedi delle case di moda Salvatore Ferragamo e Roberto Cavalli.\nNegli ultimi anni, sono stati aperti alcuni locali notturni di successo, nonostante la posizione non centrale n\u00e9 particolarmente affascinante. Da notare il trasferimento nella zona di Brozzi delle officine meccaniche delle ferrovie, degli uffici della motorizzazione civile nella zona di Santa Croce e del polo scientifico dell'Universit\u00e0 di Firenze in localit\u00e0 Madonna del Piano.\nL'Osmannoro ha visto negli ultimi tempi anche una forte immigrazione extracomunitaria, in particolare di origine cinese. Molte ditte e laboratori di propriet\u00e0 cinese, in particolare di confezioni e pelletteria, si sono infatti stabiliti nella zona, occupando capannoni di aziende italiane trasferite o chiuse. Non sono mancati problemi di ordine pubblico e legati agli aspetti igienici ed alle condizioni lavorative e di vita dei cittadini di nazionalit\u00e0 cinese.\nIl degrado fu affrontato dalle autorit\u00e0 comunali e dalla provincia dalla met\u00e0 degli anni novanta: si adegu\u00f2 la viabilit\u00e0 con l'allargamento della Via Provinciale Lucchese, la costruzione di una rotonda all'incrocio di questa con Via del Cantone (ex Strada di Sesto) e il completamento dello svincolo di Sesto della A11.\nDal punto di vista ambientale il comune di Sesto Fiorentino ha cercato di tutelare gli stagni sopravvissuti (\"le Gaine\"), mentre il comune di Campi Bisenzio ha compiuto una piccola opera di riqualificazione dei laghi di Focognano, divenuti un'oasi protetta affidata al WWF.\nNel luglio 2007, la zona sud di Osmannoro ha ospitato il festival musicale \"Italia Wave\". Nella stessa area \u00e8 stato proposto di costruire il nuovo stadio fiorentino."}
{"id": "577234", "revid": "1305772", "url": "https://it.wikipedia.org/wiki?curid=577234", "title": "Franz Rosenzweig", "text": "Come il suo amico e collaboratore, il filosofo Martin Buber, fu un esponente di quell'ebraismo pi\u00f9 aperto al Cristianesimo.\nBiografia.\nNato da una famiglia ebraica non troppo osservante, la sua formazione \u00e8 stata prettamente secolare, studiando storia e filosofia presso le Universit\u00e0 di Gottinga, Monaco di Baviera e Friburgo.\nDopo un primo avvicinamento alle posizioni esistenzialistiche in funzione anti-idealistica, in polemica soprattutto con il grande e unitario sistema filosofico di Hegel, del quale \u00e8 considerato uno specialista, s'incammin\u00f2 in una nuova elaborazione che denomin\u00f2 \"filosofia esperiente\" o \"empirismo assoluto\" che trover\u00e0 formulazione scritta nella sua opera pi\u00f9 importante \"La stella della redenzione\" del 1921.\nVisse perlopi\u00f9 a Francoforte in un periodo in cui la cultura ebraica molto attiva era rappresentata dai nomi dello psicoanalista Erich Fromm, dal noto esperto del misticismo ebraico e della cabala ebraica in particolare Gershom Scholem e dal filosofo Martin Buber che allora stava lavorando alla sua concezione del \"principio dialogico\". Con quest'ultimo Rosenzweig ha inoltre lavorato per la traduzione della Torah dall'ebraico al tedesco, ed \u00e8 stato il fondatore della Casa dell'educazione ebraica, un posto dove gli ebrei possono riscoprire le loro radici e la propria cultura.\nDal 1924 fino alla morte tenne la cattedra di filosofia e teologia ebraica dell'Universit\u00e0 di Francoforte. Dal 1926 al 1929, anno della sua morte, promosse la pubblicazione dell'importante rivista filosofica interconfessionale \"Die Kreatur\" da lui ideata insieme a Martin Buber, e i cui redattori furono un filosofo ebreo, Martin Buber, un teologo cattolico, Joseph Wittig e un medico protestante, Viktor von Weizs\u00e4cker.\nEgli soffriva di una grave malattia muscolare, la sclerosi laterale amiotrofica (SLA) e continu\u00f2 a scrivere solo con l'aiuto della moglie.\nTra gli autori nei quali si risente un'influenza del suo pensiero va annoverato l'esponente della Scuola di Francoforte e critico d'arte Walter Benjamin.\nLa questione fondamentale.\nPer Rosenzweig la questione fondamentale che fa da fulcro a tutta la sua ricerca filosofica \u00e8 la condizione creaturale e quindi mortale dell'uomo. \u00c8 proprio da questa sua impostazione interrogativa che prende le mosse il suo interesse fondamentale per il problema della redenzione dal nulla.\nEbraismo come religione e ebraismo come credo.\nPer Rosenzweig l'Ebraismo come intuizione religiosa che stava alla sua radice era la prima concezione realmente monoteistica della storia religiosa dell'umanit\u00e0 e in essa l'unitariet\u00e0 dell'essere trovava la sua pi\u00f9 arcaica formulazione nel nome di Dio quale \"Colui che \u00e8\". Questo a differenza dell'ebraismo inteso come credo, che si confermava invece come versione fermata e dogmatizzata di tale concezione religiosa.\nCon queste premesse la concezione dell'ebraismo di Rosenzweig andava oltre il semplice aspetto confessionale per configurarsi come espressione del valore universale della religiosit\u00e0 che si impernia sul limite della mortalit\u00e0 e il suo superamento grazie ad un percorso di redenzione da questa.\nDall'ebraismo al cristianesimo.\nPer un periodo il filosofo consider\u00f2 anche la possibilit\u00e0 di convertirsi al Cristianesimo, determinato ad abbracciare la fede come fecero i primi cristiani che, prima di diventare tali, vissero nella loro comunit\u00e0 originaria, quella ebraica.\nA Yom Kippur, nella sinagoga di Kassel in Germania, sembra aver avuto un'esperienza a carattere mistico che lo indusse a cominciare insieme all'amico e filosofo Martin Buber una nuova traduzione della Bibbia in tedesco. Ad ogni modo, nulla traspare dai suoi scritti riguardo alla sua intenzione di conversione al cristianesimo.\nIl fatto che poi questa conversione non avvenne, spiega anche il rapporto che Rosenzweig riteneva ci fosse tra ebraismo e cristianesimo: un rapporto di complementarit\u00e0 e non certamente di continuit\u00e0. \nA differenza di molti che considerano l'avvento del cristianesimo come una vera e propria rivoluzione interna all'ebraismo, egli riteneva che il cristianesimo in fondo non avesse aggiunto e cambiato granch\u00e9 all'ebraismo originario, per cui ritenne irrilevante mettere in atto la sua conversione.\nPi\u00f9 precisamente egli riconosce al cristianesimo, proprio come all'ebraismo, di essere via di redenzione dallo stato creaturale e pertanto mortale, ma non riconosce l'uomo Ges\u00f9 quale Cristo come luogo in cui la distanza tra creatura e Creatore giunge ad annullarsi.\nLa critica a Hegel.\nMentre lavorava alla sua dissertazione per il dottorato sulla filosofia di Hegel, Rosenzweig, pur salvaguardando la visione unitaria dell'essere, che era la caratteristica essenziale anche del pensiero di Hegel, rifiut\u00f2 l'idealismo hegeliano per un approccio esistenziale che in questo suo primo periodo gli parve pi\u00f9 convincente.\nDa tale posizione filosofica, egli intendeva muovere verso un approccio pi\u00f9 concreto della concezione unitaria dell'essere. Una concezione che rendesse cio\u00e8 conto della molteplicit\u00e0 e, nel contempo, dell'individualit\u00e0, senza che questi due principi venissero inglobati e quindi annullati in una concezione della \"totalit\u00e0\" che per Rosenzweig aveva il difetto di essere troppo astratta e non concretamente riscontrabile.\nLa stella della redenzione.\nL'opera pi\u00f9 importante di Rosenzweig, \"La stella della redenzione\", \u00e8 l'inizio della sua nuova filosofia, nella quale rappresenta la relazione tra Dio, l'umanit\u00e0 e il mondo, connessi dalla creazione, rivelazione e redenzione. Inoltre, egli critica con toni accesi la filosofia occidentale, specialmente Hegel pur senza far scadere il suo \"empirismo assoluto\" in un empirismo materialistico nella direzione invece di una concezione unitaria dell'esperienza sia del mondo che di Dio.\nOpere.\nOpere complete:"}
{"id": "577239", "revid": "1501558", "url": "https://it.wikipedia.org/wiki?curid=577239", "title": "Coppa delle nazioni africane 1968", "text": "La Coppa delle nazioni africane 1968, nota anche come Etiopia 1968, \u00e8 stata la 6\u00aa edizione di questo torneo di calcio continentale per squadre nazionali maggiori maschili (spesso detto Coppa d'Africa) organizzato dalla CAF e la cui fase finale si \u00e8 svolta in Etiopia dal 12 al 21 gennaio 1968.\nLa formula del torneo prevedeva per la prima volta otto nazionali divise in due gironi all'italiana da quattro squadre ciascuno: le prime due di ogni girone si classificavano al turno successivo a eliminazione diretta. Il Congo-Kinshasa vinse a sorpresa il torneo, sconfiggendo di misura in finale i detentori del titolo del Ghana.\nQualificazioni.\nL' (in qualit\u00e0 di paese ospitante) e il (in qualit\u00e0 di detentore del titolo) sono stati ammessi di diritto alla fase finale.\nI rimanenti sei posti sono stati assegnati tramite un percorso di qualificazione, che ha visto la partecipazione di venti nazionali, e che si \u00e8 disputato tra il 9 dicembre 1966 e il 10 ottobre 1967.\nArbitri.\nQui di seguito \u00e8 riportata la lista degli arbitri scelti per la manifestazione.\nFase finale.\nTabellone.\n&lt;section begin=Group 3 /&gt;&lt;section end=Group 3 /&gt;"}
{"id": "577241", "revid": "17654", "url": "https://it.wikipedia.org/wiki?curid=577241", "title": "Beluchistan", "text": ""}
{"id": "577242", "revid": "17654", "url": "https://it.wikipedia.org/wiki?curid=577242", "title": "Balochistan", "text": ""}
{"id": "577244", "revid": "15128", "url": "https://it.wikipedia.org/wiki?curid=577244", "title": "Siluramento dello &quot;Sgarallino&quot;", "text": ""}
{"id": "577247", "revid": "79234", "url": "https://it.wikipedia.org/wiki?curid=577247", "title": "Theurgia", "text": ""}
{"id": "577250", "revid": "729019", "url": "https://it.wikipedia.org/wiki?curid=577250", "title": "Arco aortico", "text": "L'arco aortico (o arco dell'aorta) \u00e8 il secondo tratto dell'aorta, preceduto dall'aorta ascendente e seguito dall'aorta discendente.\nIl diametro assiale dell'aorta pu\u00f2 cambiare da individuo a individuo e anche nel corso del tempo, ma solitamente \u00e8 compreso fra i 2 e i 3 centimetri; l'arco aortico ha una lunghezza di poco inferiore rispetto a quella del tratto ascendente dell'arteria (circa 5\u00a0cm).\nAnatomia.\nL'arco aortico \u00e8 il tratto ricurvo dell'arteria aorta, che nasce nel ventricolo sinistro; lo precede l'aorta ascendente (da cui si dipartono le arterie coronarie) che termina nel limite del pericardio.\nHa inizio nel mediastino superiore, all'altezza del margine superiore della seconda articolazione sternocostale destra e la sua direzione \u00e8 dal davanti verso l'indietro e da destra verso sinistra. Ha termine sul lato sinistro della quarta vertebra toracica.\nDall'arco aortico si originano tre importanti vasi arteriosi:\nIn et\u00e0 fetale l'arco aortico e l'arteria polmonare sono messi in comunicazione dal dotto di Botallo, che si chiude poco tempo dopo la nascita.\nRapporti.\nConfina inferiormente con la biforcazione del tronco polmonare e con i linfonodi bronchiali, anteriormente con il pericardio fibroso e con la vena intercostale suprema. L'arco aortico poggia sulla parte anteriore della colonna vertebrale ed \u00e8 in contatto con l'esofago e il dotto toracico."}
{"id": "577251", "revid": "122398256", "url": "https://it.wikipedia.org/wiki?curid=577251", "title": "Luigi Taparelli d'Azeglio", "text": "Coni\u00f2 il termine \"giustizia sociale\", successivamente ripreso e sviluppato da Antonio Rosmini (1848) nel saggio \"La Costituzione secondo la giustizia sociale\" e da John Stuart Mill nel saggio \"Utilitarianism\". Taparelli d'Azeglio \u00e8 stato anche uno dei primi teorici del principio di sussidiariet\u00e0.\nBiografia.\nEra il quarto degli otto figli di Cesare, conte di Lagnasco e marchese di Montanera, diplomatico della corte di Vittorio Emanuele I, e della contessa Cristina Morozzo di Bianz\u00e8. Alla nascita gli fu imposto il nome di Prospero che, divenuto gesuita, cambi\u00f2 in Luigi. I fratelli Massimo e Roberto furono politici e senatori del Regno.\nMatur\u00f2 la propria vocazione religiosa a seguito di un corso di esercizi spirituali dettati dal venerabile Pio Brunone Lanteri (1759-1830), fondatore della congregazione degli Oblati di Maria Vergine. Studi\u00f2 nel Collegio Tolomei di Siena e poi nell'Ateneo di Torino fino al 1809. \nEntrato nel seminario di Torino, quando il padre fu inviato come diplomatico alla corte di Pio VII si trasfer\u00ec con lui a Roma e fu ammesso nel noviziato dei gesuiti di Sant'Andrea al Quirinale.\nFu ordinato sacerdote nel 1820. Inizi\u00f2 a studiare negli anni 1824-29 la filosofia di San Tommaso d'Aquino, studio che continu\u00f2 a Napoli negli anni 1829-32.\nNel 1833 fu destinato al Collegio Massimo di Palermo dove insegn\u00f2 lingua francese per poi assumere la cattedra di diritto naturale.\nNel 1840-1843 pubblic\u00f2 con i tipi della Stamperia d'Antonio Muratori di Palermo il suo testo pi\u00f9 importante, il \"Saggio teoretico di dritto naturale appoggiato sul fatto\", considerato a quel tempo una vera enciclopedia di morale, diritto e scienza politica.\nNel 1850 ricevette da papa Pio IX il permesso di cofondare con il padre Carlo Maria Curci \"La Civilt\u00e0 Cattolica\", rivista della Compagnia di Ges\u00f9, ove scrisse per venti anni per poi assumerne la direzione nell'ultimo periodo della vita. I suoi oltre duecento articoli pubblicati sulla rivista furono tutti caratterizzati da un contenuto tale da meritargli il titolo di \u00abmartello delle concezioni liberali\u00bb(Antonio Messineo).\nMor\u00ec a Roma il 21 settembre 1862.\nPensiero.\nEra preoccupato soprattutto dai problemi che nascevano dalla rivoluzione industriale. Il suo insegnamento sociale influenz\u00f2 papa Leone XIII nella stesura dell'enciclica \"Rerum novarum\" sulla condizione dei lavoratori.\nProponeva di riprendere gli insegnamenti della scuola filosofica tomista. A partire dal 1825 port\u00f2 avanti questa convinzione, ritenendo che la filosofia soggettiva di Cartesio portasse a errori drammatici nella moralit\u00e0 e nella politica. Argomentava che mentre la differenza di opinioni sulle scienze naturali non ha nessun effetto sulla natura, al contrario idee metafisicamente poco chiare sull'umanit\u00e0 possono portare al caos nella societ\u00e0.\nA quel tempo la Chiesa cattolica non aveva una visione sistematica chiara sui grandi cambiamenti sociali apparsi all'inizio del secolo XIX in Europa, la qual cosa portava molta confusione tra la gerarchia ecclesiastica e il laicato. In risposta a tale problema, Taparelli applic\u00f2, in maniera coerente, i metodi del tomismo alle scienze sociali. Dalle pagine de \"La Civilt\u00e0 Cattolica\" attacc\u00f2 la tendenza a separare la legge positiva dalla morale e lo \"spirito eterodosso\" della libert\u00e0 di coscienza che, a suo avviso, distruggeva l'unit\u00e0 della societ\u00e0.\nTermini chiave della sua opera sono \"socialit\u00e0\" e \"sussidiariet\u00e0.\" Vedeva la societ\u00e0 non come un gruppo monolitico di individui, ma come un insieme di varie sub-societ\u00e0 disposte in diversi livelli, ciascuna formata da individui. Ogni livello di societ\u00e0 ha sia diritti che doveri, ognuno dei quali deve essere riconosciuto e valorizzato. Ogni livello di societ\u00e0 deve cooperare razionalmente e non fomentare competizione e conflitti.\nDopo l'istituzione della Societ\u00e0 delle Nazioni, Taparelli d'Azeglio ne vanne considerato un precursore. Sua fu l'idea di un'autorit\u00e0 universale \u2013 da lui chiamata \"etnarchia\" \u2013 con il ruolo di tribunale e di arbitrio, che potesse proteggere ogni nazione dalle minacce esterne. Taparelli d'Azeglio continu\u00f2 a fungere da autorevole guida al pensiero cattolico in materia di pace e guerra ancora nel Novecento."}
{"id": "577252", "revid": "339392", "url": "https://it.wikipedia.org/wiki?curid=577252", "title": "Prospero Taparelli D'Azeglio", "text": ""}
{"id": "577257", "revid": "2174463", "url": "https://it.wikipedia.org/wiki?curid=577257", "title": "Darwin (Australia)", "text": "Darwin \u00e8 una citt\u00e0 dell'Australia, e il capoluogo maggiore centro del Territorio del Nord, posto sulla costa e abitato da 136.828 persone, importante centro portuale e turistico, ospitante un'importante base militare. Nel corso della seconda guerra mondiale Darwin fu teatro di uno dei rarissimi episodi di guerra nel territorio australiano (Bombardamento di Darwin).\nGeografia fisica.\nTerritorio.\nDarwin \u00e8 situata nel Territorio del Nord, e si affaccia sul mar di Timor. La citt\u00e0 vera e propria occupa un basso promontorio che d\u00e0 sulla baia che dalla citt\u00e0 prende il nome, bagnato ad est dalla Frances Bay e dalla Cullen Bay ad ovest. Il resto del territorio della citt\u00e0 \u00e8 pianeggiante e poco elevato, mentre le coste, molto pescose, sono caratterizzate da parchi e lunghe spiagge. Darwin \u00e8 pi\u00f9 vicina alle capitali di altri cinque Paesi che alla capitale australiana, Canberra: 3 137 km la separano infatti da quest'ultima, a fronte dei \"soli\" 656 km che la separano da Dili (Timor Est), dei 1 818 km che la separano da Port Moresby (Papua Nuova Guinea), dei 2 700 km che la separano da Giacarta (Indonesia), dei 2 607 km che la separano da Bandar Seri Begawan (Brunei) e dei 2 247 km che la separano da Ngerulmud (Palau).\nClima.\nDarwin ha due diverse stagioni climatiche, quella \"umida\" e quella \"secca\". La stagione umida va da novembre ad aprile ed \u00e8 caratterizzata da un'elevata umidit\u00e0, piogge monsoniche e temporali. Le temperature solitamente variano da un minimo di 25 \u00b0C a un massimo di 33 \u00b0C. La stagione secca, da maggio a ottobre, \u00e8 caratterizzata da giornate calde, secche e assolate e notti fresche. Le temperature solitamente variano tra 21 e 32 \u00b0C e i livelli di umidit\u00e0 sono molto pi\u00f9 bassi.\nStoria.\nL'area di Darwin fu abitata originariamente da popolazioni aborigene rientranti nel gruppo etno-linguistico dei Larrakia. La posizione geografica permetteva gi\u00e0 allora degli scambi commerciali con il Sudest asiatico. Gli olandesi esplorarono la costa settentrionale nel XVII secolo e disegnarono la prima mappa europea dell'area. Ci\u00f2 spiega la presenza di numerosi toponimi di origine olandese, come Terra di Arnhem e Groote Eylandt. Il primo britannico a raggiungere la localit\u00e0 dove oggi sorge il porto fu probabilmente John Lort Stokes, tenente della nave HMS \"Beagle\" (9 settembre 1839). Il capitano della nave John Clements Wickham, denomin\u00f2 l'area \"Port Darwin\" in onore del naturalista Charles Darwin, in compagnia del quale aveva navigato in occasione del precedente viaggio della HMS Beagle. Il primo nucleo della citt\u00e0 risale tuttavia al 1869 quando il capitano Goyder fond\u00f2 un insediamento che battezz\u00f2 \"Palmerston\" in onore dell'allora primo ministro britannico. Negli anni settanta dell'Ottocento, Palmerston fu raggiunta da numerosi cercatori d'oro in seguito all'accidentale rinvenimento di un filone. La scoperta contribu\u00ec all'aumento demografico che port\u00f2 la popolazione a circa 300 unit\u00e0. Nel 1911 la citt\u00e0 assume il nome attuale. Nel corso della seconda guerra mondiale, Darwin \u00e8 stato l'unico centro australiano a essere attaccato dai giapponesi. La stessa squadra aeronavale che attacc\u00f2 Pearl Harbor il 19 febbraio del 1942 bombard\u00f2 la citt\u00e0, causando gravi danni alla flotta e numerose vittime fra personale militare e abitanti. Situata in un'area di clima tropicale, \u00e8 stata semidistrutta nel 1974 dal ciclone Tracy, e poi ricostruita come centro moderno.\nSociet\u00e0.\nDarwin \u00e8 tuttora abitata da un consistente numero di aborigeni e presenta inoltre significative minoranze etniche, soprattutto provenienti dall'Asia del Sud-Est.\nInfrastrutture e trasporti.\n\u00c8 il terminale della \"Stuart Highway\", che porta a sud verso Alice Springs e, dopo circa 3.000\u00a0km, ad Adelaide. Dal 2004 \u00e8 inoltre anche il terminale ferroviario del Ghan, la ferrovia che segue un analogo percorso."}
{"id": "577259", "revid": "1776051", "url": "https://it.wikipedia.org/wiki?curid=577259", "title": "Crack a Smile...and More!", "text": "Crack a Smile...and More! \u00e8 il quinto album in studio del gruppo musicale statunitense Poison, pubblicato il 14 marzo 2000 dalla Capitol Records.\nComposizione e pubblicazione.\nLa produzione di \"Crack a Smile\", iniziata nel 1994, venne bruscamente interrotta quando il cantante Bret Michaels ebbe un incidente con la sua Ferrari. Egli rimase gravemente ferito, riportando diverse fratture al naso, sterno, mandibola, dita e denti. Dopo il suo ricovero nel 1995, la band ultim\u00f2 le registrazioni un anno pi\u00f9 tardi. Nonostante l'ottima qualit\u00e0 delle canzoni, la Capitol Records prefer\u00ec inspiegabilmente distribuire un greatest hits.\nNel frattempo cominciarono a circolare in via illegale diversi bootleg con le sessioni di \"Crack a Smile\". Per monetizzare, la casa discografica decise di pubblicare il materiale inedito in modo ufficiale, con quattro anni di ritardo, nel 2000. All'epoca i Poison avevano gi\u00e0 abbandonato la Capitol e stavano registrando il loro nuovo album, \"Power to the People\" con l'etichetta indipendente Cyanide Records.\nLa versione finale, intitolata \"Crack a Smile...and More!\", oltre ai dodici brani dei bootleg, presenta due outtake, una demo incompleta, una traccia scartata da \"Open Up and Say...Ahh!\" e quattro estratti di una performance MTV Unplugged. I primi quindici brani vedono la partecipazione di Blues Saraceno, il chitarrista che in quel periodo aveva sostituito Richie Kotzen, mentre i restanti cinque sono registrazioni precedenti con C.C. DeVille. \"Cover of the Rolling Stone\" \u00e8 una reinterpretazione dei Dr. Hook &amp; The Medicine Show. Altri due pezzi, \"Sexual Thing\" e \"Lay Your Body Down\", erano invece gi\u00e0 apparsi come inediti in \"\"."}
{"id": "577260", "revid": "1776051", "url": "https://it.wikipedia.org/wiki?curid=577260", "title": "Power to the People (Poison)", "text": "Power to the People \u00e8 il sesto album in studio del gruppo musicale statunitense Poison, pubblicato il 13 giugno 2000 dalla Cyanide Records.\nIl disco.\nIl disco contiene cinque brani inediti e dodici tracce registrate dal vivo durante il reunion tour con il chitarrista C.C. DeVille. I cinque brani in studio si differenziano per genere, spaziando dal moderno alternative metal al rock semi acustico, il tutto per\u00f2 adattato allo stile festaiolo della band. DeVille fa il suo debutto come voce solista nel brano \"I Hate Every Bone in Your Body but Mine\"."}
{"id": "577261", "revid": "1776051", "url": "https://it.wikipedia.org/wiki?curid=577261", "title": "Hollyweird", "text": "Hollyweird \u00e8 il settimo album in studio del gruppo musicale statunitense Poison, pubblicato il 21 maggio 2002 dalla Cyanide Records.\nIl disco.\nA differenza del precedente \"Power to the People\", un mini album di inediti completato da dodici tracce dal vivo, questo disco sancisce il ritorno della formazione originale del gruppo per il primo lavoro in studio completo da \"Flesh &amp; Blood\" (1990). Il risultato \u00e8 una combinazione di suoni vecchi e nuovi, con il chitarrista C.C. DeVille che preferisce spesso sonorit\u00e0 pop e punk rock allo stile heavy metal che aveva caratterizzato i precedenti dischi dei Poison. Il nuovo stile \u00e8 particolarmente evidente nei brani \"Emperor's New Clothes\", \"Livin' in the Now\" e \"Home (C.C.'s Story)\" che presentano DeVille come voce solista. L'album contiene una cover di \"Squeeze Box\" degli Who."}
{"id": "577276", "revid": "1543377", "url": "https://it.wikipedia.org/wiki?curid=577276", "title": "National Vocational Qualification", "text": "Le National Vocational Qualification (NVQ) sono qualifiche professionali ottenute sul posto di lavoro e/o con il sostegno di Universit\u00e0 o College, valide nel Regno Unito (in Scozia si chiamano \"Scottish Vocational Qualification\", SVQ). Sono basate sulla competenza e dimostrano che il candidato \u00e8 in grado di svolgere il proprio lavoro in una determinata area. Rispondono agli standard NOS (National Occupational Standards).\nSi sviluppano su 5 livelli:\nAree interessate:\nFormazioni equivalenti in Gran Bretagna:\nNVQ 1\nNVQ 2\nNVQ 3\nNVQ 4\nNVQ 5\nFormazioni equivalenti:\nMinistero Infanzia, Scuole e Famiglie\nhttps://web.archive.org/web/20081024213158/http://www.dcsf.gov.uk/trends/index.cfm?fuseaction=home.showChart&amp;cid=1&amp;iid=1&amp;chid=3\nCourses Plus:\nhttp://www.coursesplus.co.uk/qualifications.php \nOfqual\nhttps://web.archive.org/web/20100527085735/http://www.ofqual.gov.uk/qualification-and-assessment-framework/89-articles/250-explaining-the-national-qualifications-framework\nYeovil College qual-framework\nQuadro Europeo delle Qualifiche-EQF:\nhttp://ec.europa.eu/eqf/compare/uk-eni_en.htm#comparison\nNational Qualifications Framework.\nDal 2004 i livelli sono passati da 5 a 8 e la nuova denominazione \u00e8: National Qualifications Framework (NQF).\nLe tabelle di equivalenza tra il vecchio sistema (NVQ) ed il nuovo (NQF) sono reperibili nei siti esterni sottoelencati.\nComunicazione al riguardo si trova presso il sito della QCA (Qualifications and Curriculum Authority).\nComparazioni accademiche NVQ:\nQualifiche del City and Guilds of London Institute equivalenti (rilasciate in base a Decreto Reale):\nIl Graduateship e l'Associateship sono allo stesso livello accademico."}
{"id": "577289", "revid": "838137", "url": "https://it.wikipedia.org/wiki?curid=577289", "title": "Mario dell'Arco", "text": "Biografia.\nMario Fagiolo nasce a Roma, in via dell'Orso da genitori castellani, il padre di Genzano e la mamma di Marino. Inizia la scuola a sei anni presso le suore tedesche di San Basilio (piazza Barberini), in un istituto oggi inesistente. L'anno successivo va dalle suore inglesi in via di San Sebastianello (Villa Medici) e, come lo stesso poeta ci dice: \"\u00abDal prematuro contatto con lingue forestiere nasce la mia nausea e, nell'affabulare poesie, la scelta del romanesco\u00bb\".\nInizia cos\u00ec, a \"\u00abscribacchiare versi\u201d\" in \"\u00abuna favella che suona dolcissima sulle labbra di mia madre: mi offre in un piatto d'argento il vocabolo ghiotto, la similitudine colorita, l'iperbole pingue\u00bb\". Nel 1923 gli viene pubblicato il primo sonetto \"Li manichini\" sul giornaletto \"L'Amico Cerasa\" diretto da Nino Ilari (poeta e paroliere).\nStudier\u00e0 architettura, pur rimanendogli \"\u00abtutta quanta la passione\u00bb\" per la poesia e il dialetto.\nCome architetto, insieme a Mario Ridolfi progett\u00f2 l'Edificio postale di Roma Nomentano, opera che viene ritenuta\u02d0 \"pregevole testimonianza dell'architettura razionalista degli anni trenta\" e la fontana dello Zodiaco, in piazza Tacito a Terni, con i mosaici di Corrado Cagli.\nNel 1927 ottiene un ottimo successo, infatti \u00ab\"nella grandiosa audizione che si svolse nel 1927... \u00e8 con un vero trionfo che vennero accolte... due canzoni scritte da Mario Fagiolo e musicate da Fortunato Lay\"\u00bb. Le canzoni erano \"Pupo Biondo\" e \"Ninna Azzurra\". Nel 1938 dall'unione con Anna Maria Manmano, nasce il primo figlio Maurizio, che per\u00f2 muore ad un anno, dramma questo che si percepisce in alcune poesie, intrise di una malinconia e di una tristezza come solo una perdita di un figlio pu\u00f2 dare. Nasceranno negli anni successivi un secondo Maurizio (1939 - 2002) e Marcello (1941). Lo stesso dell'Arco fa notare il segno della \u201cemme\u201d nella scelta dei nomi dei figlioli.\nDurante la seconda guerra mondiale, \u00e8 con la famiglia in Umbria, sfollato a Cannara (PG). Qui scriver\u00e0 molto\u02d0 \"\u00abNiente pi\u00f9 sonetti. Poesie brevi, quasi epigrammi, endecasillabi alternati ai settenari\u00bb\". Tornato a Roma ricomincia a lavorare da architetto, per\u00f2 la passione poetica \u00e8 pi\u00f9 forte. Ci racconta lui stesso che\u02d0 \u00ab\"Un architetto-poeta lascia perplesso anche il cliente meno ammaliziato. I poeti fanno castelli in aria, mentre i castelli terreni debbono avere buone fondamenta. Mi sembra opportuno usare uno pseudonimo. Nasce quindi l'idea di collegare lo pseudonimo alla mia professione. Architetto, arco: Mario dell'Arco\"\u00bb.\nPubblic\u00f2 nel corso della sua lunga vita una cinquantina di libretti di poesie, ide\u00f2 alcune pubblicazioni come \"Il Belli\", \"Il nuovo Belli\" e \"Il nuovo Cr\u00e0cas\" - dal noto giornale romano, edito dal 1716 in poi, dal nome della famiglia di stampatori Cr\u00e0cas, e altre riviste.\nNel 1952 venne conosciuto da un pi\u00f9 vasto pubblico, collaborando con Pier Paolo Pasolini all'antologia \"Poesia dialettale del Novecento\", per i tipi di Guanda.\nMolti sono i pareri su di lui e tutti lusinghieri. Scrive Antonello Trombadori: \"\u00abUna lingua che non sia verniciata di dialetto ma di dialetto nutrita e, perci\u00f2, nel dialetto interamente immersa, immedesimata e rigenerata, proprio nella misura in cui se ne fa pi\u00f9 monda e pi\u00f9 affrancata. E questo \u00e8 Dell'Arco\u00bb\". Dante Maffia scrive: \"\u00ab\u00c8 stato il primo poeta dialettale romano che si \u00e8 aperto all'ermetismo, alle nuove esigenze della poesia contemporanea senza disdegnare la poesia vernacolare. Un poeta con una profonda vita interiore e una forte sensibilit\u00e0, egli espresse vigorosamente le modulazioni del suo spirito alquanto crepuscolare, da cui nacquero le sue opere migliori\u00bb\". E, poi, viene inserito \"\u00abnello scelto manipolo dei poeti della letteratura italiana senza aggettivi, e senza limitazioni di tempo\u00bb\" (Pietro Gibellini).\nHa scritto recentemente Roberto Damiani su \"\"Vita Ciociara\" nella rubrica \"Contemplando Roma\"\": \"\u00abAlcuni critici sostengono che Mario dell'Arco ha nella storia letteraria del '900 un posto di diritto fra Saba e Ungaretti, altri scoprono nella sua produzione lontani echi del crepuscolare Corazzini, noi pi\u00f9 spontaneamente con Sciascia amiamo convenire che Mario dell'Arco \u00e8 il petalo pi\u00f9 profumato e moderno del fiore della poesia romanesca\u00bb\".\n\u00c8 morto a Roma il 3 aprile 1996. Aveva avuto, l'anno precedente, una sua grande soddisfazione con la concessione della cittadinanza onoraria a Genzano di Roma (o come lo stesso poeta amava chiamare Genzano dell'infiorata) il paese del padre e in cui si era ritirato da poco. Riposa insieme ai suoi cari in quel cimitero nella tomba da lui stesso progettata.\nCentenario.\nIn occasione del centenario della nascita del Poeta, numerose manifestazioni in suo onore si sono svolte a Roma.\nLa prima celebrazione e presentazione dell'Opera Omnia \u00e8 avvenuta in via Casilina 5/l Roma, presso la Sede Accademica del Centro Culturale Giuseppe Gioachino Belli, Accademia d'Arte e Cultura, Istituzione del Comune di Roma e della Regione Lazio, il 31 marzo 2005, con una conferenza tenuta dal Prof. Giuseppe Renzi, a cui hanno partecipato il figlio del Poeta, Prof. Marcello Fagiolo, la Dr.a Carolina Marconi, e il Dr. Franco Onorati. Il Centro Culturale Giuseppe Gioachino Belli ha anche progettato, finanziato e realizzato, con l'ausilio dell'Ufficio Filatelico delle Poste Italiane, il Francobollo e l'Annullo Speciale con l'immagine dell'autore, qui in calce alla pagina.\nPresso il Centro di Studi sulla Cultura e l'Immagine di Roma, che detiene il suo archivio personale, \u00e8 stato costituito un \"Fondo Mario dell'Arco\", d'intesa con la Fondazione Marco Besso (che ha ricevuto parte del suo fondo librario), l'Istituto nazionale di studi romani e il Centro studi Giuseppe Gioachino Belli, con il patrocinio dei Comuni di Roma, Ariccia, Frascati, Genzano e Marino.\nLe iniziative promosse: la pubblicazione del volume che raccoglie \"Tutte le poesie romanesche\", a cura di Carolina Marconi, con prefazione di Pietro Gibellini (Gangemi editore). Presso la Fondazione Besso si \u00e8 tenuto un convegno in suo onore. Nella sede dell'Istituto Nazionale di Studi Romani si \u00e8 tenuta l'esposizione \u00abLa Roma di Mario dell'Arco: poesia&amp;architettura\u00bb. Un DVD con canzoni e poesie, dopo la serata che concludeva le celebrazioni, al Teatro Valle di Roma. Le giornate celebrative \u00abMario dell'Arco e i Castelli Romani\u00bb, tenute a Genzano, dove a lungo soggiorn\u00f2 il poeta, e Ariccia.\nA conclusione degli eventi dedicati al Centenario, l'8 maggio 2009 \u00e8 stata inaugurata la targa toponomastica con l'intestazione del \"Largo Mario dell'Arco\" nei giardini di Castel Sant'Angelo, ed \u00e8 stata collocata la targa commemorativa sulla casa natale dell'artista, in via dell'Orso, angolo via del Leuto."}
{"id": "577293", "revid": "125653895", "url": "https://it.wikipedia.org/wiki?curid=577293", "title": "Bogdan Lobon\u021b", "text": "Caratteristiche tecniche.\nPantaleo Corvino, allora direttore sportivo della Fiorentina, lo descrisse come un giocatore con delle ottime caratteristiche tecniche e atletiche definendolo un \u2018gatto\u2019 (\"pisic\u01ce\" in rumeno) per l'agilit\u00e0 che dimostra fra i pali.\nCarriera.\nGiocatore.\nClub.\nI primi anni in Romania e il trasferimento all'Ajax.\nInizia la propria carriera nel Corvinul Hunedoara, squadra della sua citt\u00e0 natale, con la quale disputa due campionati di seconda divisione, ma \u00e8 il trasferimento del 1997 a permettergli il salto di qualit\u00e0 nel calcio di primo livello: passa, infatti, al . Nel suo primo anno conquista la Coppa di Romania e nella stagione successiva titolo nazionale e supercoppa. Viene notato dagli osservatori dell', squadra da cui viene prelevato nel 2000, per una cifra vicino ai 3 milioni di dollari.\nEsordisce con i lancieri il 26 novembre nella sconfitta esterna contro l' subendo due gol. I continui infortuni lo costringono per\u00f2 a restare quasi sempre fuori dal campo e nel gennaio 2002 viene quindi rimandato in prestito a Bucarest, questa volta alla Dinamo, con la quale vince il suo secondo titolo in Romania.\nRitorno all'Ajax.\nNella stagione successiva \u00e8 di nuovo all', dove conquista il posto da titolare, contendendolo a Joey Didulica e al promettente Maarten Stekelenburg che ritrover\u00e0 poi come compagno alla Roma. Il 16 settembre esordisce anche in Champions League in trasferta contro il Milan (sconfitta per 1-0). Difende la porta della squadra di Amsterdam come titolare anche nel campionato 2003-2004 che vede i lancieri conquistare il loro ventinovesimo titolo. Nel ritiro estivo del 2004 per\u00f2, l'allenatore Ronald Koeman decide di promuovere titolare Stekelenburg con Lobont a contendersi il ruolo di secondo portiere con Hans Vonk. Nel corso dell'anno sono sette le presenze in campionato e due in champions per il portiere rumeno, con 13 gol subiti.\nFiorentina e Dinamo Bucarest.\nNel gennaio 2006, non essendo utilizzato nelle varie competizioni, viene ceduto per 3,5 milioni di euro alla Fiorentina, che era alla ricerca di un portiere che potesse sostituire S\u00e9bastien Frey, procuratosi un trauma contusivo alla tibia che lo fa rimanere fuori dai campi di gioco per qualche mese. Fa il suo esordio in Serie A il 29 gennaio 2006 contro l'Udinese, partita terminata 0-0. Conclude la stagione con diciassette presenze e diciannove goal subiti, con la media poco superiore ad un goal a partita. Nella stagione successiva, la 2006-2007, tuttavia, fatica molto a trovare un posto da titolare, a causa del ritorno di S\u00e9bastien Frey, ripresosi dall'infortunio. Nel gennaio 2007 viene ceduto a titolo definitivo alla Dinamo Bucarest, dove rimane per due stagioni, conquistando il suo terzo campionato di Romania.\nRoma.\nRistabilitosi da un infortunio e da un successivo intervento chirurgico, \u00e8 ospite della Roma. \u00c8 curato e seguito dallo staff medico della societ\u00e0 capitolina nel centro sportivo di Trigoria, con il permesso della Dinamo Bucarest. Il 31 agosto 2009 si trasferisce alla societ\u00e0 giallorossa in prestito con diritto di riscatto fissato a 1,8 milioni di euro.\nDebutta con la Roma il 4 ottobre 2009, sostituendo al 21' del primo tempo il titolare J\u00falio S\u00e9rgio nella partita contro il Napoli, terminata 2-1 a favore della Roma.\nNonostante la vittoria, subisce un goal da Lavezzi del Napoli. Dopo numerose panchine, il 16 dicembre 2009 fa il suo esordio dal primo minuto nella gara di Europa League contro CSKA Sofia, disputando una buona gara. L'8 luglio 2010 viene riscattato dalla stessa Roma per 800.000 euro con un contratto triennale. Il 21 agosto 2010 gioca da titolare la partita di Supercoppa italiana, persa 3-1. Nel corso della stagione viene considerato portiere di riserva, poich\u00e9 Claudio Ranieri prima e Vincenzo Montella poi, gli preferiscono rispettivamente J\u00falio S\u00e9rgio e Doni.\nHa comunque modo di mettersi in mostra in sei partite di campionato e in tre di Champions League. Nella stagione successiva la situazione non cambia, i suoi rivali sono entrambi ceduti, ma vengono rimpiazzati dai neoacquisti Maarten Stekelenburg e Gianluca Curci, con l'olandese a fare da titolare. Per Lobont sono 9 presenze, tutte in campionato (10 i gol subiti). Nella Serie A 2012-2013 con l'avvento di Zden\u011bk Zeman in panchina, le gerarchie cambiano nuovamente con Mauro Goicoechea preferito ai due portieri ex-Ajax. Fa il suo esordio stagionale il 28 aprile 2013, nella partita vinta per 4-0 dai Capitolini contro il . Gioca da titolare la finale di Coppa Italia ( perdendola ) contro la Lazio. Il 1\u00ba luglio 2013 rinnova con la societ\u00e0 capitolina sino al 30 giugno 2016.\nDopo il rinnovo dalla stagione 2013-2014 \u00e8 relegato al ruolo di terzo, talvolta anche quarto portiere, non scendendo mai in campo ma diventando un importante uomo spogliatoio e un ausilio al preparatore dei portieri Guido Nanni nell'allenamento dei portieri.\nIl 19 luglio 2016 rinnova per altri due anni il suo contratto con la societ\u00e0 capitolina.\nIl 2 giugno 2018 annuncia il ritiro dal calcio giocato.\nNazionale.\nCon la nazionale rumena ha debuttato il 2 settembre 1998 nella partita contro il . Ha partecipato a Euro 2000 in Belgio e Paesi Bassi, dove la Romania si \u00e8 fermata ai quarti di finale, e a Euro 2008, dove la sua nazionale non \u00e8 andata oltre il girone eliminatorio. Il 15 novembre 2013 ha giocato la sua ultima partita in nazionale, la gara persa per 3-1 contro la Grecia nelle qualificazioni al mondiale 2014. In nazionale ha totalizzato 86 presenze con 62 gol subiti. Nel 2017 \u00e8 tornato fra i convocati in varie sfide pur non scendendo in campo. Il 5 giugno 2018 gioca la sua ultima partita in carriera, entrando in campo negli ultimi minuti nell'amichevole vinta per 2-0 dalla Romania contro la Finlandia.\nAllenatore.\nIl 7 novembre 2018 diventa ufficialmente l'allenatore dell'Universitatea Cluj, militante in Liga II.\nIl 31 agosto 2019 entra a far parte dello staff di Cosmin Contra nella Romania come vice-allenatore.\nNonostante le dimissioni di Contra, Lobon\u021b rimane nello staff di Mirel R\u0103doi sempre come vice-allenatore.\nStatistiche.\nPresenze e reti nei club.\n\"Statistiche aggiornate al 5 giugno 2018.\""}
{"id": "577299", "revid": "79471499", "url": "https://it.wikipedia.org/wiki?curid=577299", "title": "Umorista", "text": ""}
{"id": "577302", "revid": "599013", "url": "https://it.wikipedia.org/wiki?curid=577302", "title": "Avelino Moriggi", "text": "Carriera.\nCominci\u00f2 nella Novese, in Serie D per poi passare all'Alessandria vestendone la maglia per quattro anni. Nel 1970-1971 fu acquistato come riserva di Michelangelo Sulfaro dalla Lazio; esord\u00ec in Serie A in Lazio-Torino (1-1). L'anno successivo, chiuso da Claudio Bandoni e Rosario Di Vincenzo, fu ceduto a novembre all' per poi venire reingaggiato dalla Lazio nella stagione 1972-1973; con i biancocelesti vinse lo scudetto 1973-1974. Nel 1975-1976 gioc\u00f2 una gara in Serie A. In quattro anni di milizia laziale venne utilizzato e 3 di campionato.\nNel 1976-1977 fu ceduto al Novara, in Serie B, e al termine di quel campionato pose fine alla propria carriera."}
{"id": "577306", "revid": "489050", "url": "https://it.wikipedia.org/wiki?curid=577306", "title": "Audre Lorde", "text": "Vita.\nIl 18 febbraio 1934 nacque ad Harlem, New York, l'ultima delle tre figlie femmine di Linda Gertrude Belmar e Frederick Byron Lorde, entrambi di origine caraibica. Nata durante il periodo della Grande depressione, la sua infanzia e le successive esperienze di vita furono modellate non solo dal collasso dell'economia americana, ma anche da importanti eventi storici: la seconda guerra mondiale e la nascita del maccartismo negli Stati Uniti negli anni cinquanta. \nFrequent\u00f2 le scuole parrocchiali di Harlem, si diplom\u00f2 alla Hunter High School nel 1951 e s'iscrisse allo Hunter College quello stesso anno. A causa di un soggiorno in Messico e degli anni di stallo economico e finanziario, Lorde si laure\u00f2 solo nel 1959 presso lo Hunter College e quello stesso anno inizi\u00f2 il master in Amministrazione Libraria alla Columbia University, lavorando contemporaneamente, per finanziarsi gli studi. Una volta completati, trov\u00f2 lavoro come bibliotecaria all'interno del sistema pubblico delle biblioteche della citt\u00e0 di New York.\nLorde si descrive come una donna dotata di un forte senso di giustizia e di coraggio, capace di una profonda introiezione in s\u00e9 stessa e di empatia, e dalla personalit\u00e0 tanto ribelle quanto votata alla sperimentazione.\nVisse gli ultimi anni della sua vita sull'isola di Saint Croix, nell'arcipelago delle Isole Vergini americane, in compagnia della scrittrice e accademica femminista nera, Gloria I. Joseph. Mor\u00ec il 17 novembre 1992.\nOpere letterarie.\nLe sue poesie furono pubblicate su numerosi periodici e riviste specialistiche americane e internazionali.\nLa prima pubblicazione risale al 1968 con \"The First Cities\" che fu anche la prima delle sue undici raccolte di poesie. Quello stesso anno lasci\u00f2 l'incarico di responsabile bibliotecaria della Town School Library di New York e partecip\u00f2 in veste di insegnante ad un workshop di poesia presso il Tougaloo College nel Mississippi, assistendo cos\u00ec in prima persona alle profonde tensioni di carattere razziale negli Stati del Sud. Successivamente insegn\u00f2 presso il John Jay College of Criminal Justice e lo Hunter College.\n\"From a Land Where Other People Live\", il suo terzo volume di poesie pubblicato nel 1973, vinse numerosi premi e ottenne il National Book Award. In questo testo affronta tematiche riguardanti sia l'identit\u00e0, che le tematiche universali del mondo femminile. L'opera successiva, \"New York Head Shop and Museum\" (1975) \u00e8 un testo apertamente di carattere politico. Con la pubblicazione di \"Coal\" nel 1976, le sue opere poterono raggiungere un pi\u00f9 vasto pubblico. Il testo successivo \"The Black Unicorn\" (1978) in cui esplora il patrimonio culturale africano, \u00e8 considerato da molti critici una delle sue opere letterarie pi\u00f9 brillanti. \nContemporaneamente alla fama di scrittrice, cresceva il riconoscimento, in campo nazionale, di leader del movimento a difesa delle donne, degli omosessuali e per l'uguaglianza dei diritti civili. Lorde fu anche una scrittrice e saggista di successo, ricordata soprattutto per la pubblicazione di \"The Cancer Journal\" (1980) in cui document\u00f2 la sua malattia, un cancro al seno, che la obblig\u00f2 a sottoporsi alla mastectomia. Lei, tuttavia, non volle mai essere considerata una vittima, ma piuttosto una guerriera.\nCome scrittrice, educatrice e attivista Lorde si impegn\u00f2 a far accrescere la visibilit\u00e0 delle donne nere in campo nazionale e internazionale. Nei primi anni ottanta fu cofondatrice della casa editrice Kitchen Table: Women of Color Press, che si proponeva di pubblicare testi di donne Asiatico Americane, Latino Americane, e Afro Americane. Si occup\u00f2 dell'apartheid delle donne in Sudafrica, e fond\u00f2 l'Organizzazione Sisterhood in Support of Sisters in South Africa. Partecip\u00f2 alla conferenza National Coalition of Black Lesbians and Gays. Continu\u00f2 ad essere una voce possente e determinata di protesta e di denuncia fino al giorno della sua morte. \nLorde era gi\u00e0 una poetessa e scrittrice affermata quando pubblic\u00f2 \"Zami: A New Spelling of My Name\" nel 1982, in particolare era conosciuta per aver personalmente partecipato alle lotte in favore delle donne Afroamericane, per le sue idee sul femminismo e il lesbismo e per il suo lungo periodo di attivit\u00e0 accademica come docente. A testimonianza della sua fama il suo libro fu recensito, sul New York Times, da Rosemary Daniel. La giornalista spiega che il nome Zami, originario di un'isola delle Piccole Antille, Carriacou, luogo di nascita della madre, rappresenta la solidariet\u00e0 tra le donne di Grenada, molte delle quelle rimaste sole dopo che i loro mariti erano emigrati alla ricerca di un lavoro. Lavorando e vivendo insieme diventarono amiche e talvolta amanti. \nIn \"Burst of Light\" (1989), una collezione di saggi che vinse l'American Book Awards, descrisse la sua ultima battaglia contro il cancro, ormai esteso anche al fegato. A questo punto decise di non sottoporsi pi\u00f9 a trattamenti chirurgici, ma di iniziare una terapia alternativa. Combatt\u00e9 contro il cancro oltre un decennio e trascorse i suoi ultimi anni di vita nelle Isole Vergini statunitensi. \nNel 1991 fu nominata Poeta Laureato della Citt\u00e0 di New York e poco dopo fin\u00ec il suo decimo libro di poesie dal titolo \"The Marvelous Arithmetics of Distance\". Mor\u00ec l'anno successivo.\nOpere.\nProfili e interviste.\nIn Essence Magazine, May 1990, p.\u00a0130.\nEredit\u00e0 culturale.\nUn convegno internazionale di studio sul pensiero di Lorde fu organizzato a Bologna da \"Fuoricampo Lesbian Group\", con il titolo \"Il valore della differenza - L'attualit\u00e0 del pensiero di Audre Lorde\" nel 2006 ."}
{"id": "577323", "revid": "669954", "url": "https://it.wikipedia.org/wiki?curid=577323", "title": "Complemento predicativo dell'oggetto", "text": "Il complemento predicativo dell'oggetto \u00e8, nella sintassi della frase semplice, un sostantivo o un aggettivo che si riferisce all'oggetto, completando il significato del verbo che lo regge.\nCome si presenta il complemento.\nIn italiano il complemento predicativo dell'oggetto pu\u00f2 essere formato da verbi copulativi alla diatesi attiva:\nInoltre, la maggior parte degli altri verbi aventi complemento oggetto espresso pu\u00f2 reggere un complemento predicativo dell'oggetto come elemento aggiuntivo.\nIl complemento predicativo dell'oggetto, quando \u00e8 costituito da un nome, pu\u00f2 essere introdotto da preposizioni (come \"da\", \"per\" e \"come\") e locuzioni prepositive (come \"in veste di\", \"in qualit\u00e0 di\", \"in funzione di\")."}
{"id": "577324", "revid": "884", "url": "https://it.wikipedia.org/wiki?curid=577324", "title": "Castelnovo n\u00e9 Monti", "text": ""}
{"id": "577325", "revid": "92723", "url": "https://it.wikipedia.org/wiki?curid=577325", "title": "Mit\u00ec Vigliero Lami", "text": "Biografia.\nLaureata in Lettere moderne, ha insegnato nella scuola secondaria, per poi avvicinarsi alla scrittura attraverso composizioni poetiche e collaborazioni sulla letteratura italiana con riviste letterarie (\"Resine\", \"Cromorama\", \"OttoNovecento\"). Nel 1991, ha pubblicato \"Lo stupidario della Maturit\u00e0\", nelle intenzioni un pamphlet accusatorio nei confronti della scuola italiana e che si \u00e8 rivelato un piccolo caso letterario diventando un \"best seller\" della narrativa umoristica che le ha valso lo stesso anno un premio al Salone Internazionale dell'Umorismo di Bordighera. Dalla sua esperienza di insegnante ha tratto anche il saggio \"Maturit\u00e0, poesie in prosa\". Ha collaborato e collabora a vari quotidiani e rotocalchi, fra cui \"Il Giornale\", \"la Repubblica\", \"Libero\", \"Cosmopolitan\", \"Anna\", \"Ticino 7\". Tramite vari social media, Vigliero Lami \u00e8 presente con suoi scritti (rubriche su siti, articoli, commenti, critiche di costume, e anche un blog personale) anche sul web. \u00c8 nipote di Remigio Vigliero, militare pluridecorato e partigiano.\nOpere.\nNarrativa\nPoesia\nSul web:\nSaggistica\nUmorismo\nCollaborazioni"}
{"id": "577338", "revid": "709565", "url": "https://it.wikipedia.org/wiki?curid=577338", "title": "Mary Bell (criminale)", "text": "Biografia.\nGiovinezza.\nLa madre di Mary Bell, Betty, era una prostituta spesso assente da casa poich\u00e9 lavorava a Glasgow. Mary era la sua prima figlia, nata quando la donna aveva 16 anni. Il padre di Mary \u00e8 tutt'oggi sconosciuto ma per molto tempo la bambina riconobbe come genitore Billy Bell, un criminale arrestato pi\u00f9 volte per rapine armate che spos\u00f2 la madre nel periodo della nascita della ragazza. Voci non attestate dicono che pi\u00f9 volte Betty cerc\u00f2 di uccidere la figlia cercando di infliggerle una morte il pi\u00f9 naturale possibile durante i primi anni di vita.\nMary Bell crebbe nello Scotswood, un'area molto povera e per questo violenta di Newcastle upon Tyne. Come risultato la bimba si comport\u00f2 fin da piccola in modo violento, picchiando i compagni di classe e compiendo atti vandalici.\nL'assassinio.\nMary Bell strangol\u00f2 Martin Brown, un bambino di quattro anni, il 25 maggio 1968, alla vigilia del suo undicesimo compleanno. Dopo l'omicidio Mary continu\u00f2 con gli atti vandalici insieme alla sua amica Norma Bell.\nIl cadavere venne ritrovato in una casa abbandonata e inizialmente si pens\u00f2 a un incidente, ma dopo poche settimane, venne ritrovato un secondo cadavere, Brian Howe, ucciso il 31 luglio 1968 per strangolamento e con alcuni segni di tagli sul corpo; le similitudini portarono a collegare i due casi e, nell'agosto dello stesso anno le due ragazzine furono arrestate.\nProcesso.\nMary Bell fu condannata all'ergastolo per doppio omicidio volontario il 17 dicembre 1968 e affidata a cure psichiatriche. Norma Bell fu ritenuta innocente e scagionata. \nVita dopo la prigione.\nMary Bell fu scarcerata nel 1980 e pot\u00e9, grazie all'anonimato assicuratole dallo Stato, iniziare una nuova vita assieme a sua figlia, nata nel 1984. Per un periodo, visse a Cumberlow nel South Norwood (una casa costruita dall'architetto vittoriano William Stanley).\nLa figlia rimase all'oscuro del passato della madre finch\u00e9 un reporter non scopr\u00ec dove abitavano. A causa di ci\u00f2, furono costrette ad abbandonare precipitosamente la loro casa, nascondendosi sotto delle lenzuola per evitare i flash dei fotografi accorsi sul luogo. L'anonimato della figlia fu protetto finch\u00e9 non comp\u00ec l'et\u00e0 di 18 anni. Tuttavia, il 21 maggio 2003, la Bell vinse una battaglia legale perch\u00e9 l'anonimato per lei e sua figlia fosse esteso per tutta la vita. Ogni ordine per la protezione dell'anonimato a vita \u00e8 perci\u00f2 oggi definito nel Regno Unito \"\"Mary Bell Order\"."}
{"id": "577339", "revid": "1564499", "url": "https://it.wikipedia.org/wiki?curid=577339", "title": "Zona fitoclimatica", "text": "Per zona fitoclimatica s'intende la distribuzione geografica, associata a parametri climatici, di un'associazione vegetale rappresentativa composta da specie omogenee per quanto riguarda le esigenze climatiche. I principali campi di applicazione del concetto di \"zona fitoclimatica\" sono la selvicoltura, l'ecologia forestale e la botanica, allo scopo di definire gli areali di vegetazione delle specie vegetali in modo indipendente dal rapporto tra altitudine e latitudine.\nIl presupposto su cui si basa la suddivisione del territorio in zone fitoclimatiche \u00e8 l'analogia fra associazioni vegetali simili dislocate in aree geografiche differenti per altitudine e latitudine ma simili nel regime termico e pluviometrico.\nClassificazione.\nSono stati definiti diversi schemi di classificazione. Quello pi\u00f9 usato per l'Italia \u00e8 il modello elaborato da Aldo Pavari nel 1916. Questo modello \u00e8 un adattamento al contesto italiano dello schema proposto da Heinrich Mayr (1906) e successivamente fu integrato da Alessandro De Philippis nel 1937. La classificazione fitoclimatica di Mayr-Pavari suddivide il territorio italiano in 5 zone, ciascuna associata al nome di una specie vegetale rappresentativa. \nLa classificazione usa come parametri climatici di riferimento le temperature medie dell'anno, del mese pi\u00f9 caldo, del mese pi\u00f9 freddo e le medie di minimi. Ogni zona si suddivide in pi\u00f9 tipi e sottozone in base alla temperatura e, per alcune zone, alla piovosit\u00e0.\n\"Lauretum\".\nPrende il nome dall'Alloro (\"Laurus nobilis\").\nIn base al regime pluviometrico, questa zona \u00e8 suddivisa in tre tipi: \nIn base al regime termico si suddivide in tre sottozone:\nSottozone e tipi non corrispondono necessariamente: le due classificazioni infatti si combinano individuando aree del \"Lauretum\" con caratteristiche climatiche differenti.\n\"Castanetum\".\nPrende il nome dal Castagno (\"Castanea sativa\").\nQuesta zona \u00e8 suddivisa in base al regime termico in due sottozone, a loro volta suddivise in due tipi secondo il regime pluviometrico.\n\"Fagetum\".\nPrende il nome dal Faggio (\"Fagus sylvatica\").\nQuesta zona \u00e8 suddivisa in base al regime termico in due sottozone.\n\"Picetum\".\nPrende il nome dall'Abete rosso (\"Picea abies\").\nQuesta zona \u00e8 suddivisa in base al regime termico in due sottozone.\nAlpinetum.\nPrende il nome dall'aggettivo \"alpinus\", che fa riferimento alle Alpi. L'Alpinetum non \u00e8 suddiviso in sottozone."}
{"id": "577340", "revid": "277947", "url": "https://it.wikipedia.org/wiki?curid=577340", "title": "Cin Ci La", "text": "Cin Ci La \u00e8 un'operetta in tre atti di Carlo Lombardo, con le musiche di Virgilio Ranzato, presentata per la prima volta il 18 dicembre 1925 al Teatro Dal Verme di Milano e seguita da centoventi repliche.\nIl 24 aprile 1926 va in scena al Teatro Reinach di Parma per la Compagnia di operette La Lombardiana.\nAl Teatro La Fenice va in scena il 7 febbraio 1927 con la Compagnia dei Grandi Spettacoli d'Arte Operettistica con Ines Lidelba, Nella De Campi, Nuto Navarrini e Carlo Rizzo.\nPer il Teatro Verdi (Trieste) va in scena nel Castello di San Giusto nel 1954 con Edda Vincenzi come Myosotis ed Elvio Calderoni diretti da Cesare Gallino, nel Teatro Stabile Politeama Rossetti nel 1972 con Miranda Martino, Sergio Tedesco e Sandro Massimini con la regia di Gino Landi e nel 1977 con Aurora Banfi, Massimini ed Orazio Bobbio diretta da Enrico De Mori per la regia di Gino Landi e nel Teatro Lirico Giuseppe Verdi nel 1998 e nel 2008 con Maurizio Micheli e la regia di Maurizio Nichetti portata anche al Teatro Comunale Giuseppe Verdi di Pordenone.\nTrama.\nCon Cin Ci La siamo a Macao, dove il Principe Ciclamino ha sposato la timida Principessa Myosotis e, secondo l'usanza, tutte le attivit\u00e0 e i divertimenti sono sospesi finch\u00e9 non viene consumato il matrimonio: vista l'inesperienza dei due, per\u00f2, l'attesa potrebbe rivelarsi assai lunga. L'arrivo da Parigi dell'attrice Cin Ci La, in procinto di girare un film a Macao, cade a pennello: il Mandarino Fon-Ki pensa di affidare il Principe alle \"cure esperte\" della donna. Tuttavia, nella citt\u00e0 cinese giunge inaspettato anche l'eterno spasimante di Cin Ci La, Petit Gris, che, roso dalla gelosia, per vendicarsi rivolge le proprie attenzioni a Myosotis. Saranno cos\u00ec i due parigini a svezzare sia Ciclamino che la sua giovane sposa e a far s\u00ec che la Cina possa avere un erede."}
{"id": "577355", "revid": "63078", "url": "https://it.wikipedia.org/wiki?curid=577355", "title": "Universo di diablo", "text": ""}
{"id": "577362", "revid": "729019", "url": "https://it.wikipedia.org/wiki?curid=577362", "title": "Pitiriasi rosea", "text": "La pitiriasi rosea (di Gibert) \u00e8 una dermatosi benigna caratterizzata da un decorso lento e un quadro clinico specifico. Fu descritta per la prima volta nel 1860 dal francese Camille-Melchior Gibert (1797-1866).\nEpidemiologia.\nColpisce soprattutto soggetti giovani (10-35 anni, negli ultimi anni per\u00f2 si sono verificati casi anche in et\u00e0 pi\u00f9 avanzata), per lo pi\u00f9 nei mesi primaverili e autunnali.\nEziologia.\nL'eziologia \u00e8 sconosciuta. Tuttavia la presentazione clinica e le reazioni immunologiche suggeriscono che alla base del disturbo vi possa essere una possibile infezione virale. Alcuni autori ritengono che possa essere correlata a una riattivazione di una infezione da herpes virus, in particolare i ceppi 6 e 7, che possono causare la roseola infantum durante l'infanzia.\nClinica.\nLa malattia compare senza nessun prodromo e senza altri sintomi con l'esclusione delle caratteristiche manifestazioni cutanee. Il periodo di osservazione dell'insorgenza si nota maggiormente durante i cambi stagionali, esposizione prolungata ad agenti in ambito lavorativo (polveri, particelle varie, ecc.) che vanno a determinare una secchezza particolare della cute.\nColpisce il busto, gli arti superiori e il cuoio capelluto; raramente il volto, gli arti inferiori, e i genitali. Si determina la formazione della prima \"macchia\" dapprima rosea detta \"madre\", dove le lesioni definite \"a medaglione\" sono di forma ovalare con eritema e desquamazione, i limiti sono netti e i bordi della lesione sono appena rilevati. C'\u00e8 una risoluzione centrale. In seguito, dopo qualche settimana, vi \u00e8 un ispessimento e secchezza con la \"maturazione\" del punto interessato. Il colore si intensifica per poi regredire rimanendo tuttavia la particolare mancanza di elasticit\u00e0 e idratazione del sito. La \"macchia madre\" assume un decorso \"pulsante\" e col passare del tempo altre macchie si susseguono a dislocazione casuale, le quali una volta \"maturate\" scompaiono, pur rimanendo quella madre.\nLe manifestazioni cutanee si riscontrano nel tronco, collo e terzo superiore degli arti superiori. Esistono inoltre manifestazioni cliniche riguardanti morfologia e topografia delle lesioni atipiche.\nDiagnosi.\nI dermatologi spesso pongono la diagnosi solo su base clinica. Se la diagnosi non \u00e8 chiara possono essere eseguiti alcuni esami per fare diagnosi differenziale ed escludere alcune condizioni simili: ad esempio la malattia di Lyme, la psoriasi guttata, l'eczema nummulare o discoide, le eruzioni cutanee da farmaci, la Tinea corporis (micosi cutanea), la dermatite seborroica (clinicamente distinguibile grazie alle peculiari squame untuoso-giallastre) e altri esantemi virali.\nLa biopsia delle lesioni permette di evidenziare eritrociti fuoriusciti dai vasi e localizzati all'interno di papille dermiche, cos\u00ec come cellule discheratosiche all'interno del derma.\nTrattamento.\nTende all'autorisoluzione e non esiste una vera e propria terapia. Si consigliano l'uso di detergenti a pH leggermente acido, e con elevata idratazione. Regredisce in pochi mesi, per poi a volte ritornare. L'esposizione alla luce solare sembra accelerare la risoluzione della malattia. \nSono da utilizzare delle semplici precauzioni per evitare che la pitiriasi rosea possa condurre a ulteriori problematiche collaterali. \u00c8 assolutamente da evitare grattare la pelle per il prurito ma piuttosto utilizzare delle creme emollienti.\nIl farmaco antivirale aciclovir sembra ridurre la durata e la gravit\u00e0 del disturbo.\nA volte, soprattutto nei bambini pu\u00f2 essere utile il talco mentolato per lenire il prurito. Infine \u00e8 sconsigliato assolutamente la somministrazione di cortisonici per via sistemica perch\u00e9 possono aggravare il quadro clinico della patologia che si manifesta una volta sola nella vita."}
{"id": "577367", "revid": "15756", "url": "https://it.wikipedia.org/wiki?curid=577367", "title": "Associazione Calcio Milan 2006-2007", "text": "Questa voce raccoglie le informazioni riguardanti l'Associazione Calcio Milan nelle competizioni ufficiali della stagione 2006-2007.\nStagione.\nAlla fine di maggio 2006 il Milan cede Rui Costa, il quale rescinde consensualmente il contratto per trasferirsi al , Jaap Stam, che torna nei Paesi Bassi, e Andrij \u0160ev\u010denko, passato al . La clamorosa partenza dell'attaccante ucraino genera grande disappunto tra i tifosi e nella stessa dirigenza, che prende atto della volont\u00e0 del calciatore di lasciare il Milan. Per la sua sostituzione la societ\u00e0 ingaggia il brasiliano Ricardo Oliveira dal Betis Siviglia. Altri acquisti estivi sono Daniele Bonera, Yoann Gourcuff, mentre viene ingaggiato lo svincolato Giuseppe Favalli.\nPochi giorni pi\u00f9 tardi, il 15 giugno, l'assemblea dei soci elegge per acclamazione Silvio Berlusconi presidente del Milan dopo un'assenza che durava dal 28 dicembre 2004, a seguito delle dimissioni per il divieto posto dalla legge Frattini.\nA Berlino, il 9 luglio, cinque giocatori del Milan (Inzaghi, Nesta, Pirlo, Gattuso e Gilardino) si laureano Campioni del mondo con la Nazionale italiana, vincendo in finale contro la Francia i Mondiali di calcio in Germania.\nAlla met\u00e0 di agosto del 2006 il Milan, nell'ambito del processo per lo scandalo del calcio italiano, viene nuovamente deferito dal procuratore Palazzi per responsabilit\u00e0 oggettiva. L'addetto agli arbitri Leonardo Meani \u00e8 deferito per omessa denuncia riguardo a una presunta combine nella partita - della Serie B 2004-2005. Il 2 agosto la UEFA decide di ammettere con riserva il Milan al terzo turno preliminare della Champions League 2006-2007 contro la . Superato abbastanza agevolmente il terzo turno preliminare (1-0 a San Siro e 2-1 a Belgrado), il Milan accede alla fase a gironi della competizione per l'ottava volta negli ultimi dieci anni.\nDopo un inizio in campionato favorevole, che consente alla squadra di azzerare rapidamente la penalizzazione di 8 punti, i rossoneri perdono alcuni match e si trovano lontani dalla vetta della classifica gi\u00e0 a novembre. La crisi di gioco e di risultati \u00e8 addebitabile, secondo pareri diffusi, alla mancata preparazione fisica estiva per via dell'improvviso obbligo di disputare il terzo turno preliminare di Champions League.\nNella principale competizione europea, il club si impone nel suo girone eliminatorio composto da (battuto 3-1), Anderlecht (sconfitto 4-1 e 1-0) e Lille conquistando con due turni d'anticipo il primo posto (raggiunto per il quinto anno consecutivo) e conseguentemente, l'accesso agli ottavi di finale.\nNel nuovo anno il rendimento della squadra migliora. La dirigenza, criticata per non avere adeguatamente sostituito \u0160ev\u010denko durante il calciomercato estivo, lasciando la squadra priva di un vero bomber, a gennaio porta in rossonero il fuoriclasse brasiliano Ronaldo, proveniente dal Real Madrid ed ex calciatore dell', ma che non pu\u00f2 giocare nelle competizioni europee, ma che aiuter\u00e0 la squadra in campionato siglando 7 reti in 14 presenze. Viene inoltre acquistato il campione del mondo Massimo Oddo dalla Lazio.\nPer il prosieguo in Champions League, vista la scarsa propensione realizzativa di Oliveira (che chiuder\u00e0 la stagione con 5 reti in 37 presenze), il tecnico Ancelotti torna al 4-3-2-1 gi\u00e0 caratterizzante le prime due fasi della massima competizione europea nel 2002-2003 e parte del campionato 2003-2004: sacrifica una punta per inserire un centrocampista in pi\u00f9 (Ambrosini) e sposta Seedorf sulla linea della trequarti accanto a Kak\u00e0. Quest\u2019ultimo infatti si rivela sempre pi\u00f9 l'uomo chiave della squadra, apportando fra l'altro un fondamentale contributo in termini realizzativi come mai aveva fatto fino a ora. Mentre in Coppa Italia il club di via Turati \u00e8 eliminato in semifinale dalla Roma, poi vincitrice della competizione, dopo aver avuto la meglio agli ottavi sul e ai quarti sull', in ambito europeo il Milan prosegue il proprio cammino superando (0-0 e 1-0 a San Siro) il negli ottavi di finale. Eliminato il Bayern Monaco (2-2 a San Siro firmato Pirlo e Kak\u00e1 e 2-0 all'Allianz Arena con reti di Seedorf e Inzaghi), il \"Diavolo\" approda alle semifinali di Champions per la terza stagione consecutiva (quarta semifinale nelle ultime cinque stagioni). Qui supera il Manchester United che, dopo avere avuto la meglio nella gara d'andata all'Old Trafford (3-2), viene nettamente sconfitto per 3-0 a San Siro nel ritorno subendo i gol di Kak\u00e1 (gi\u00e0 autore di una doppietta all'andata), Seedorf e Gilardino.\nIl club rossonero conquista cos\u00ec l'accesso all'undicesima finale della propria storia in Coppa Campioni/Champions League, la terza negli ultimi cinque anni, confermandosi protagonista assoluto della competizione, secondo club europeo nella classifica delle finali disputate alle spalle del Real Madrid (dodici). Nella finale dello Stadio Olimpico di Atene, il 23 maggio, i rossoneri si ritrovano opposti al Liverpool, come nel 2005. \u00c8 la seconda volta nella storia della Coppa dei Campioni/Champions League che due squadre si affrontano in finale a pochi anni di distanza. A differenza della finale di Istanbul di due anni prima, questa volta a vincere \u00e8 il Milan, che batte per 2-1 gli inglesi al termine di una partita equilibrata, in cui i rossoneri sanno sfruttare al meglio le occasioni da gol create. Alla doppietta di Filippo Inzaghi segue, nel finale, il gol del Liverpool con Dirk Kuijt, che non impedisce al capitano Paolo Maldini di sollevare nuovamente, a quattro anni di distanza, la sua quinta Coppa dei Campioni, la settima per il club di via Turati, la quinta in vent'anni per il club rossonero. Kak\u00e1 si laurea inoltre capocannoniere del torneo con 10 gol.&lt;ref name=\"UEFA Champions League 2006/07\"&gt;&lt;/ref&gt;\nIn campionato, dove perde entrambi i derby a venticinque anni di distanza dall'ultima volta, il primo per 3-4 e il secondo per 2-1, il club raggiunge l'obiettivo minimo stagionale, il piazzamento tra le prime quattro, con due turni di anticipo. I rossoneri non riusciranno, sia per la penalizzazione per lo scandalo del calcio sia per propri demeriti, a tenere il passo record dell'Inter campione d'Italia, che distanzier\u00e0 il Milan di 36 punti (compresi gli otto di penalizzazione).\nAlla fine della stagione, all'et\u00e0 di 41 anni, si ritira dall'attivit\u00e0 agonistica il vice-capitano Alessandro Costacurta, uno dei simboli storici della squadra degli ultimi venti anni. Il 13 maggio, nella gara contro il Catania, Paolo Maldini raggiunge le 600 presenze in Serie A, primo calciatore a toccare questa quota e con l'ottava finale di Coppa dei Campioni/Champions League, uguaglia il record di finali disputate, stabilito precedentemente dallo spagnolo Francisco Gento con il Real Madrid.\nMaglie e sponsor.\nLo sponsor tecnico per la stagione 2006-2007 \u00e8 Adidas, mentre lo sponsor ufficiale \u00e8 Bwin. La divisa \u00e8 una maglia a strisce verticali della stessa dimensione, rosse e nere, con pantaloncini bianchi a risvolti rosso neri e calzettoni neri con risvolti rossi. La divisa di riserva \u00e8 completamente bianca, mentre la terza divisa \u00e8 a maglia e pantaloncini neri con calzettoni neri, tutto con risvolti rossi.\nOrganigramma societario.\nDal sito internet ufficiale della societ\u00e0.\nArea direttiva\nArea organizzativa\nArea comunicazione\nArea marketing\nArea tecnica\nArea sanitaria\nRosa.\nLa rosa e la numerazione sono aggiornate al 30 gennaio 2007."}
{"id": "577370", "revid": "348618", "url": "https://it.wikipedia.org/wiki?curid=577370", "title": "Chiesa di Brou", "text": "La chiesa di Brou, nota anche come chiesa di San Nicola da Tolentino, \u00e8 un edificio religioso che fa parte del monastero reale di Brou, vicino a Bourg-en-Bresse in Francia.\nStoria.\nEssa venne fatta costruire da Margherita d'Austria (1480-1530), figlia dell'imperatore Massimiliano I e parente di Carlo il Temerario, vedova del duca di Savoia Filiberto II, detto Filiberto il bello, e zia di Carlo V. \u00c8 un capolavoro del gotico fiammeggiante all'inizio del XVI secolo in Francia, edificata tra il 1505 ed il 1536. \nIl monastero di Brou, con la sua chiesa sontuosa e i tre chiostri, fu edificato fra il 1506 e il 1532 nelle campagne attorno a Bourg-en-Bresse, allora parte del ducato di Savoia. Ora \u00e8 inglobato nella periferia della citt\u00e0, a circa un chilometro dal centro. Il quartiere di Brou, un tempo villaggio autonomo, possiede, con la chiesa e il monastero ora museo, un superbo complesso architettonico.\nAll'interno della chiesa, oltre alla stessa Margherita d'Asburgo, vi sono inumati: "}
{"id": "577371", "revid": "884", "url": "https://it.wikipedia.org/wiki?curid=577371", "title": "Bourg en Bresse", "text": ""}
{"id": "577373", "revid": "74801", "url": "https://it.wikipedia.org/wiki?curid=577373", "title": "Drobeta-Turnu Severin", "text": "Drobeta-Turnu Severin \u00e8 un municipio della Romania di abitanti, capoluogo del distretto di Mehedin\u021bi, nella regione storica dell'Oltenia.\nFanno parte dell'area amministrativa anche le localit\u00e0 di Duda\u0219u Schelei, Gura V\u0103ii e Schela Cladovei.\nLa citt\u00e0 \u00e8 ubicata sulla riva sinistra del Danubio, lungo la strada europea E70 e dista da Bucarest, da Timi\u0219oara e da Craiova.\nStoria.\nLa citt\u00e0 era chiamata originariamente \"Drobetae\" dai Romani, a partire dalla campagne daciche di Domiziano dell'86-89 o forse prima. Con la conquista della Dacia avvenuta sotto Traiano nel 101-106, qui venne insediata un'unit\u00e0 ausiliaria dell'esercito romano (la \"Cohors I Antiochensium\"). Il castrum era in origine di circa 137x122 metri. Fu prima municipio (sotto Adriano) e poi colonia romana.\nOltre ai resti del \"castrum\" romano, sono tuttora visibili nei pressi della citt\u00e0 pochi ruderi del \"Ponte di Traiano\", costruito nel 103 dall'architetto Apollodoro di Damasco, nel corso delle guerre daciche. Il Danubio in quel punto \u00e8 largo circa ed il ponte, il pi\u00f9 lungo dell'Impero romano, era formato da 20 arcate appoggiate su pilastri di pietra; soltanto due di questi pilastri sono tuttora visibili nella parte meno profonda del fiume.\nDopo la fine della dominazione romana della Dacia, la citt\u00e0 rimase comunque sotto il controllo dell'Impero (IV-VI secolo), essendo una testa di ponte sulla riva settentrionale del Danubio. Distrutta dagli Unni, la citt\u00e0 venne ricostruita da Giustiniano I.\nNel Medioevo la citt\u00e0 assunse il nome di \"Severino\" e nel XIII secolo divenne il principale centro politico della zona. La citt\u00e0 venne posseduta prima dal Regno d'Ungheria, che vi stabil\u00ec una sede vescovile cattolica romana, e dal 1330 circa dai voivodi di Valacchia. Venne infine assediata e conquistata dagli Ottomani nel 1524.\nIl nome Turnu-Severin (italiano \"Torre Severino\") \u00e8 associato ad una torre residuo della cittadella medievale. Sull'origine del nome Severin, invece, sono state avanzate tre possibili teorie: potrebbe derivare dal nome dell'imperatore Settimio Severo, potrebbe derivare dallo slavo severnai - (\u0441\u0435\u0432\u0435\u0440\u0435\u043d o \u0441\u0435\u0432\u0435\u0440\u043d\u044b\u0439) cio\u00e8 \"settentrionale\" (quindi \"la citt\u00e0 del nord\"), oppure potrebbe derivare dal nome di San Severino di Noricum, il santo protettore della chiesa latina della cittadella costruita dai monaci cattolici missionari presenti nella contea di Mehedin\u021bi.\nQuando il Danubio venne sottratto al controllo Ottomano con il Trattato di Adrianopoli (1829), nel 1836 venne presa la decisione di costruire la citt\u00e0 attuale, seguendo un rigoroso progetto urbanistico, e di realizzare il porto fluviale nel 1858.\nSoltanto nel 1972 la citt\u00e0 ha assunto la denominazione attuale.\nEconomia.\nL'economia della citt\u00e0 ha ovviamente gravitato soprattutto sul Danubio, ancor pi\u00f9 grazie alla costruzione del porto nella seconda met\u00e0 del XIX secolo, assieme alla quale venne avviato un grande cantiere navale che per quasi un secolo e mezzo ha rappresentato la principale attivit\u00e0 industriale della citt\u00e0. Dopo la rivoluzione del 1989 l'attivit\u00e0 cantieristica ha subito una pesante crisi, ma dopo il 2000 ha iniziato ad evidenziare i segnali di una certa ripresa.\nLa presenza industriale \u00e8 costituita anche da altri tipi di aziende: nel settore metallurgico, con una grande fonderia, oggi controllata da investitori americani, nel settore dei trasporti, con una storica azienda di materiale ferroviario, dal 1882 officina della CFR, gestore del servizio ferroviario romeno, che ancoira oggi occupa circa dipendenti, ed in altri settori, come la lavorazione dei prodotti alimentari, la fabbricazione di mobili e la produzione di bevande alcooliche e di birra, quest'ultima con il noto marchio \"Traian\". \u00c8 inoltre presente un impianto per la produzione di acqua pesante, per il rifornimento della centrale elettronucleare di Cernavoda.\nUn'importante realizzazione sul piano energetico \u00e8 la centrale idroelettrica sul Danubio, presso la gola delle Porte di ferro, frutto di un accordo del 1956 tra la Romania e l'allora Jugoslavia; costruita a partire dal 1964 ed inaugurata il 16 maggio 1972, la centrale ha una potenza installata di e la sua produzione viene equamente divisa tra i due Paesi.\nIstruzione e cultura.\nLa prima scuola pubblica di Drobeta-Turnu Severin venne inaugurata nel 1851 ed oggi la citt\u00e0 dispone di strutture educative abbastanza differenziate, con 9 scuole superiori ed una istituzione universitaria dedicata alle discipline tecniche, inquadrata come una sezione staccata dell'Universit\u00e0 di Craiova.\nDal punto di vista della cultura, le istituzioni pi\u00f9 importanti sono:\nSport.\nCalcio.\nLa squadra principale della citt\u00e0 \u00e8 il Clubul Sportiv Gaz Metan Severin."}
{"id": "577376", "revid": "125543936", "url": "https://it.wikipedia.org/wiki?curid=577376", "title": "Francesco Di Fiore", "text": "Biografia.\nDopo gli studi presso il Conservatorio di Palermo, intraprende la carriera pianistica, perfezionandosi con Bruno Canino in Italia e con Harald Ossberger in Austria. Dal 1993 al 1995, grazie a una borsa di studio del governo Ceco, studia a Praga all'Accademia Nazionale di Musica con Peter Toperczer.\nVincitore dei concorsi \"Borgo Cortello\" (Udine, 1992) e \"Allegro Vivo\" (Horn, 1993), si \u00e8 esibito in molti centri italiani ed esteri (Germania, Ungheria, Repubblica Ceca, Austria, Stati Uniti, Inghilterra, Francia).\nPer diversi anni ha studiato composizione con Eliodoro Sollima. Ha scritto numerose composizioni per pianoforte, orchestra, musica da camera, musica vocale, elettronica e molte musiche di scena per il teatro."}
{"id": "577377", "revid": "33751", "url": "https://it.wikipedia.org/wiki?curid=577377", "title": "Euro 2008", "text": ""}
{"id": "577378", "revid": "124644017", "url": "https://it.wikipedia.org/wiki?curid=577378", "title": "Erle Stanley Gardner", "text": "Biografia.\nOriginario del Massachusetts, nato a Malden, Erle Stanley Gardner pass\u00f2 la sua infanzia nei campi minerari, dato che suo padre faceva il minatore. Ha compiuto i suoi studi al liceo di Palo Alto,\nin California e, dal 1909, all'Universit\u00e0 dell'Indiana. Ammesso all'avvocatura nel 1911, a Oroville in California alternava la pratica legale presso lo studio di un vice procuratore distrettuale con l'attivit\u00e0 di boxeur dilettante. Ha esercitato la professione di legale per numerosi anni a Oxnard, in California, spesso come avvocato delle minoranze messicane e cinesi. Affascinato da questi ultimi, cominci\u00f2 a studiare la storia e la lingua cinese, tanto che poi, nel 1931, and\u00f2 in Cina e viaggi\u00f2 per tutto il paese per parecchi mesi.\nPer migliorare la sua situazione economica, inizi\u00f2 a scrivere romanzi e novelle vendendo il suo primo racconto nel 1923. Nel 1928, firm\u00f2 un contratto con alcune riviste popolari impegnandosi a scrivere un milione di parole l'anno per poter guadagnare in modo da poter continuare nel contempo la sua carriera di avvocato. Nei dieci anni successivi ha pubblicato diverse centinaia di storie poliziesche, western e di avventura in genere sulle pagine di note riviste \"hard boiled\" (una forma antesignana del genere \"pulp\") dell'epoca, divenendo una delle colonne portanti della pi\u00f9 rilevante tra esse: la rivista \"Black Mask\". \u00c8 stato inoltre autore di alcuni racconti di fantascienza e fantastici.\nNel suo primo romanzo \"Perry Mason e le zampe di velluto\" del 1933 appare il celebre avvocato Perry Mason, capace di risolvere i casi pi\u00f9 complicati con un'abilit\u00e0 legale diabolica e sconcertante. Mason sar\u00e0 protagonista di una serie di ben 82 romanzi e pochi racconti, e determiner\u00e0 l'incredibile successo mondiale del suo creatore. Fino al 1970 Gardner manterr\u00e0 una produzione impressionante, con circa 130 opere poliziesche al suo attivo: una media di tre all'anno, viaggiando moltissimo e vivendo a Honolulu, nei Mari del Sud, in Messico, in vari stati degli USA, perfino in Alaska. Ha abitato per due anni in una roulotte: ne aveva tre, una per lui, due per le segretarie e gli impiegati.\nGardner, che si era sempre interessato alle condizioni dei detenuti, nel 1948 ha fondato l'organizzazione privata \"The Court of Last Resort\", con lo scopo di aiutare le persone vittime di errori giudiziari e, se possibile, far riaprire indagini ormai chiuse. Questa organizzazione ottiene dei risultati importanti, illustrati da Gardner nel libro \"The Court of Last Resort\", 1952, che vince il premio Edgar per il miglior saggio.\nNel 1962 Gardner viene nominato \"Grand Master\" dai Mystery Writers of America. Muore l'11 marzo 1970.\nSi \u00e8 sposato due volte, la prima nel 1912 con Natalie Talbot, dalla quale ebbe una figlia, la seconda nel 1968 con la sua storica segretaria, Agnes Jean Bethell (1902-2002), che gli aveva ispirato il personaggio di Della Street.\nVanno ricordati gli altri personaggi da lui creati e che, insieme a Perry Mason, hanno fatto la storia del giallo: Bertha Cool, investigatrice privata sessantenne ed extralarge, protagonista di 29 romanzi assieme al suo socio, il mingherlino ma geniale Donald Lam; il procuratore distrettuale Douglas Selby; l'anziano Gramps Wiggins; il distinto studioso Terry Clane e lo sceriffo Bill Eldon.\nPer sfuggire allo stereotipo di Perry Mason, Gardner firm\u00f2 numerosi lavori sotto pseudonimi diversi: A.A. Fair, Charles M. Green, Kyle Corning, Grant Holiday, Robert Parr, Carleton Kendrake, Charles M. Stanton.\nFilmografia.\nFilm TV.\nTutti tratti dal romanzo omonimo:"}
{"id": "577379", "revid": "3831", "url": "https://it.wikipedia.org/wiki?curid=577379", "title": "Duca Alessandro de' Medici", "text": ""}
{"id": "577388", "revid": "767487", "url": "https://it.wikipedia.org/wiki?curid=577388", "title": "Exilia", "text": "Gli Exilia sono un gruppo alternative/nu metal italiano, formatasi a Milano nel 1998.\nStoria.\nGli inizi, \"Unleashed\".\nIl gruppo attuale si fonda nel 1998, ma gi\u00e0 nel 1993 l'incontro fra la cantante Masha Mysmane e il chitarrista ElioAlien porta alla registrazione di un primo album per la Nuova Fonit Cetra, in compagnia di Siro Burchiani al basso e Fabrizio Uccellini alla batteria, lavoro che per\u00f2 non \u00e8 mai stato pubblicato a causa della chiusura dell'etichetta.\nIl loro primo album \u00e8 del 2000, \"Rightside Up\" ed esce per l'etichetta No Disc/Universal, che li fa apprezzare soprattutto in Germania, qui pubblicato da Pangg. \nLa formazione che suona nell'album e nel tour successivo vede la presenza di Frank Coppolino al basso e Ramon Rossi alla batteria.\nNell'ottobre del 2001 suonano da gruppo di supporto a Mambo Kurt in Germania, a cui seguono date nei Paesi Bassi ed Austria. Nell'agosto 2002 vincono in Germania il premio MTV \"New Comers\" suonando al \"Gun Record's Birthday\" di Colonia assieme a band come H-Blockx, Skin-Dredd, Paradise Lost e Guano Apes.\nNel 2003 esce l'EP \"Underdog\", il gruppo \u00e8 in tour in Germania con gli In Extremo e nel tour italiano dei Paradise Lost. Il brano \"I Guess You Know\" tratto dall'EP e reinciso per l'occasione con il cantante degli In Extremo, viene selezionato per la compilation \"Crossing all over Vol.17\".\nIn tour, \"Can't Break Me Down\".\nNel maggio 2003, prendono parte, come special guest, al \"Forestglade Kick-Off tour\" dei Therapy? a Vienna. Nel giugno dello stesso anno partecipano ad importanti festivals come: \"Taubertal Festival\" a Rothemburg, insieme, tra l'altro, agli H.I.M. e ai Within Temptation, al \"Forestglade Festival\" a Vienna, con Rollins' band, Underwater Circle, Cardigans e Guano Apes, al centenario della Harley Davidson ad Amburgo e al \"MTV Campus Invasion\" a Gottinga insieme a Skin, H.I.M. e SEEED.\nNel 2004 pubblicano il secondo album \"Unleashed\" con il quale entrano nella Top 40 in Germania grazie a hit come \"Stop Playing God\", singolo primo estratto dall'album e accompagnato dal video diretto da Eric Filizli e \"Coincidence\".\nSono inoltre band di supporto dei Rammstein in un lungo tour Europeo di due mesi che tocca le principali capitali sul territorio arrivando fino a suonare a Mosca all'Olimpya stadium di fronte a 18.000 persone.\nIl 21 marzo 2005 viene pubblicato il nuovo singolo \"Can't Break Me Down\" con relativo video in rotazione su MTV e VIVA in Germania, Svizzera e Austria, il brano \u00e8 viene inserito nella colonna sonora del film \"The Clown\". Nel 2005 c'\u00e8 un cambio di formazione: il batterista Andrea Ge lascia il posto ad Ale Lera, viene inoltre pubblicato il DVD \"Unleashed\". Nel gennaio 2006 la band inizia la produzione in Germania del nuovo album che uscir\u00e0 intorno a luglio 2006, durante un break dalle registrazioni gli Exilia annunciano la loro partecipazione al famoso South by Southwest Music Festival ad Austin, Texas che celebra il suo 20\u00ba anniversario.\n\"Nobody Excluded\", \"My Own Army\".\nNel luglio 2006 esce il loro terzo album \"Nobody Excluded\", trainato dal singolo \"Kill Me\" di cui viene realizzato un video documentario sulla vicenda Guantanamo in collaborazione con Amnesty International per la lotta contro l'abuso dei diritti umani. Nel gennaio 2007 inizia il \"Nobody Excluded\" tour che tiene la band impegnata per 35 concerti in tutta Europa con esibizioni con il \"tutto esaurito\".\nIl secondo singolo estratto dall'album \u00e8 \"Your Rain\" che diventa parte della colonna sonora del telefilm \"Grey's Anatomy\" riscuotendo un notevole successo. A gennaio 2007 prende il via il \"Nobody Excluded\" tour. Nell'estate 2007 gli Exilia prendono parte a molti dei maggiori festival in Germania, Svizzera e Austria tra cui il famoso \"Bochum Total\", che li ha visti protagonisti davanti a 8000 spettatori in un energico duetto con la band \"Dog Eat Dog\".\nNel settembre 2007 inizia la collaborazione con l'inglese Imortal Media, che gi\u00e0 supporta band come Arch Enemy e Lacuna Coil. Nel novembre 2007 Imortal Media pubblic\u00f2 un DVD di sport estremi e moto stunt in cui vengono incluse alcune canzoni del gruppo. Nel 2008 Masha inizia a collaborare con Metal Maniac e la band inizia la produzione del nuovo album \"My Own Army\" con Dave Chavarri dei Ill Ni\u00f1o; il cd esce nel febbraio dell'anno seguente. Primo singolo estratto \u00e8 \"Are You Breathing?\". A ruota la band intraprende il tour europeo, insieme ai God Forbid, di supporto alla band di Dave Chavarri. L'album viene distribuito anche negli Stati Uniti tramite la Koch Records. Pubblicano come singolo una loro versione del successo di Phil Collins \"In the Air Tonight\".\nNel marzo 2010 Ale Lera viene sostituito da Robb Iaculli in occasione del SXSW Festival in Texas.\n\"Naked\".\nNel gennaio 2010, conclusosi il tour, il gruppo rientra in studio per un nuovo lavoro pubblicato in edizione limitata: \"Naked\".\nL'album include versioni unplugged dei loro pi\u00f9 noti successi come \"Stop Playing God\", \"coincidenza\", \"Starseed\", un nuovo pezzo \"No Tears for You\" (brano edito come singolo o mixato al White Studios di Berlino da Clemens Matznick) e alcuni bonus inediti. Ogni copia dell'album viene autografata dalla band e resa disponibile nei negozi alla fine di aprile 2010.\nA marzo 2010, ricevono l'invito a partecipare nuovamente al SXSW Festival a fianco a quasi 2.000 gruppi musicali da tutto il mondo in oltre 80 palchi nel centro di Austin, in Texas.\nIl 28 maggio 2010, \"Naked\" viene pubblicato in tutta Europa.\nLa band parte con il nuovo tour europeo \"Phoenix\" il 1\u00ba ottobre 2010 da Milano acui seguono date in Svizzera, Austria, Germania e Regno Unito.\n\"Decode\".\nAlla fine di febbraio 2011 tornano ai Principal Studios in Germania per registrare il loro quinto album \"Decode\" composto da 12 tracce. Masha descrive l'immagine di copertina come quella di una musica che \u00e8 impatto costante con una realt\u00e0 cos\u00ec viva e priva di compromessi che non pu\u00f2 certo essere contenuta in una \"scatola commerciale\".\nVi collaborazioni il vecchio amico Stephan \"Gudze\" Hinz, bassista della band H-Blockx, in \"Over The Edge\" e Dave Pensado mixa \"Satellite\", brano di apertura dell'album.\nA gennaio 2012, girano il video del primo singolo \"Over the Edge\", diretto da Oliver Sommer (Ava Studios), il cui concept \u00e8 ispirato a un breve surreale racconto di Roald Dahl. Il 4 marzo 2012, il brano \u00e8 colonna sonora della European Wrestling competition (EWP).\nIl 30 marzo 2012, \"Decode\" viene pubblicato e distribuito e porta la band in tour in tutta Europa dove in alcune date diventano special guests di Megaherz e Hed PE.\nA novembre 2012, esce il video del loro secondo singolo \"Satellite\", canzone di protesta che racconta la nostra realt\u00e0 dettagliando i problemi ambientali del nostro mondo contemporaneo e quelli legati alla guerra.\nA gennaio 2013 Reebok sceglie la canzone \"Unconventional\" come colonna sonora del promo video per il Web e la TV della Reebok CrossFit, evento invernale della nota societ\u00e0.\nA marzo 2013, la band \u00e8 negli Stati Uniti per un breve tour promozionale dove suona in alcune delle principali citt\u00e0 partendo da San Francisco e Los Angeles, esibendosi sul palco del celebre Whisky a Go Go e partecipa nuovamente al SXSW di Austin, suona al Rooftop Club per due giorni consecutivi e infine come gruppo di supporto in alcuni degli show del \"Seduce and Destroy\" tour 2013 degli Otep. Tra maggio e luglio 2013 il gruppo \u00e8 ritornato in America dove tra l'altro supportano i Drowning Pool durante il loro \"Resilience Tour\".\nNel 2014 gli Exilia sono nuovamente sul territorio americano come supporter ai Buckcherry per il tour a supporto dell'album \"Confessions\"."}
{"id": "577390", "revid": "122246", "url": "https://it.wikipedia.org/wiki?curid=577390", "title": "Antonino di Sorrento", "text": "Biografia.\nNacque presumibilmente nella seconda met\u00e0 del VI secolo nel casale S. Silvestro a Campagna. Figlio di Vitale Alessandro Catello (cognome modificato in Cacciottolo per derivazione dialettale) e Adelicia Maddalena De Berea, fra il 555 e il 556 divenne orfano di entrambi i genitori; accolto dai benedettini dell'abbazia di \"Santa Maria de Strada\" (o di Furano) di Campagna, vi rimase iniziando il suo noviziato fino alla fine del 500.\nEntr\u00f2 nel monastero benedettino di Montecassino, (sebbene alcune notizie di agiografi del Seicento e dell'Ottocento individuano il monastero presso la sua citt\u00e0 natale), ma ben presto, in seguito all'assalto longobardo del 589 dovette riparare a Castellammare di Stabia, ospitato dal vescovo Catello, poi divenuto santo e patrono di questa citt\u00e0.\nDivenuto uomo di fiducia del vescovo e poi vicario diocesano, chiese e ottenne da Catello il permesso a ritirarsi sul vicino Monte Aureo essendo desideroso di un periodo di eremitaggio, subito raggiunto dallo stesso Catello; qui i due religiosi fondarono un eremo, che ben presto dovettero abbandonare in seguito ad accuse di apostasia e culti idolatrici che misero in allarme papa Sabiniano.\nDopo breve tempo i due furono prosciolti dalle accuse (grazie a papa Bonifacio III) e poterono riprendere le loro attivit\u00e0 di ampliamento della chiesa sul monte che ben presto divenne meta di intensi pellegrinaggi dalla vicina citt\u00e0 di Sorrento.\nAntonino fu invitato dai sorrentini a trasferirsi in citt\u00e0, presso il monastero benedettino di \"Sant'Agrippino\" (618) di cui divenne ben presto abate, espandendo oltremodo la sua fama di santit\u00e0 anche per i numerosi miracoli di cui sarebbe stato protagonista.\nPrima di giungere a Sorrento, nel discendere dal Monte Aureo (il Monte Faito), attravers\u00f2 le diverse contrade di Vico Equense cercando ristoro e chiedendo un sorso d'acqua che gli fu rifiutato da tutte le persone incontrate. In quei tempi procurarsi l'acqua era un lavoro duro pertanto ognuno, una volta riuscito a procurarsela, si guardava bene dal separarsene.\nGiunto nella contrada di Arola, invece, incontr\u00f2 e un'anziana signora che con generosit\u00e0, prontamente gli offr\u00ec da bere.\nNel ringraziare la vecchina, si narra che Sant'Antonino disse: \"Dovunque scaverete in questo paese, possiate trovar sempre abbondanti le acque\".\nDa allora, ad Arola, non ci sono stati mai problemi di siccit\u00e0 ed \u00e8 uso comune esclamare \"ovunque si scavi \u00e8 possibile trovare l'acqua e realizzare un pozzo\".\nUna volta dissetatosi, sempre secondo la leggenda, Sant'Antonino piant\u00f2 tre ghiande e le innaffi\u00f2 con l'acqua offertagli dalla vecchina. Da quelle ghiande nacquero tre querce. Di una delle tre \u00e8 conservato un pezzo di un ramo conservato sotto alla statua del Santo posizionata ad Arola, in piazza Sant'Antonino.\nMor\u00ec il 14 febbraio 625.\nCulto.\nIl suo corpo fu messo in una cassa deposta nella muraglia del convento, avendo detto ai suoi seguaci, poco prima di spirare che non voleva essere seppellito \u00abn\u00e9 dentro n\u00e9 fuori dalla citt\u00e0\u00bb.\nDa questo scatur\u00ec l'episodio noto come \"Miracolo della costa di Sant'Antonino\": durante lavori di scavo delle mura un operaio sarebbe stato colpito ad un occhio da una costa del santo, rimanendo accecato ma, in seguito alla processione ordinata dal vescovo, ci fu la guarigione immediata del malcapitato.\nLa Chiesa cattolica lo ricorda il giorno 14 febbraio:"}
{"id": "577394", "revid": "6923", "url": "https://it.wikipedia.org/wiki?curid=577394", "title": "Fiat 850T", "text": "Il Fiat 850T fu un veicolo commerciale, prodotto tra il 1964 ed il 1976 dalla casa automobilistica torinese Fiat, come sostituto del modello Fiat 600T, utilizzando le innovazioni che erano state introdotte con il modello Fiat 850 sui motori della serie 100 (il 600T utilizzava il motore 767\u00a0cm\u00b3 della Fiat 600 Multipla).\nLa versione finestrata sette posti con frontale a quattro fari venne denominata Fiat 850 Familiare (\"Kombi\" in alcuni mercati). Il nome venne scelto per presentare il modello come versione familiare e da lavoro della Fiat 850 esattamente come la Fiat 600 Multipla lo era per la Fiat 600.\nGenesi del progetto e caratteristiche.\nLa Fiat aveva lanciato nel 1962 il 600T, un furgone che derivava come motore e cambio dalla 600 Multipla D 750 cc. La scelta fu dettata dal successo ottenuto da alcune versioni furgonate realizzate da carrozzerie come OM, Coriasco e Fissore.\nCon l'uscita della Fiat 850 gi\u00e0 nel maggio del 1964, vi fu la necessit\u00e0 di aggiornare con alcune modifiche estetiche la carrozzeria del 600T; al modello originale da 750 cc venne affiancata la versione 850T utilizzando il cambio ed il motore della nuova Fiat 850 appena presentata.\nLa cilindrata era di 843 cm\u00b3 con potenza di 34 CV. Negli anni settanta la vettura adott\u00f2, prima sul Familiare e poi anche sull'850T, un motore della stessa famiglia ma di cilindrata aumentata a 903\u00a0cm\u00b3 (derivato da quello della Fiat 127) con potenza uguale per l'850T, ma elevata a 45 CV per il Famigliare.\nLa carrozzeria del nuovo 600T e 850T presentato nel maggio del 1964 si differenziava dal 600T prima serie sostanzialmente per il solo frontale, ora con una griglia rettangolare al posto di quella precedente di forma esagonale, per l'allungamento del pianale cabina di 5 centimetri e l'adozione dei cerchioni ruota della Fiat 850 berlina (in precedenza venivano utilizzati quelli della 600 Multipla) e per altri dettagli.\nVenne allestita anche una versione cassonata con sponde ribaltabili. Il 600T rimase in produzione presso lo stabilimento OM di Suzzara sino al 1969. L'850T fu prodotto fino al 1976, quando venne sostituito dal Fiat 900T.\nDal Fiat 850T fu derivata una Draisina ferroviaria a motore, denominata Fiat 500. Rispetto al furgone, la Draisina aveva carrozzeria bifronte, ovvero con doppia cabina. Il motore era il 499,5\u00a0cm\u00b3 della Fiat Nuova 500 Giardiniera.\nProduzioni estere.\nFu prodotto anche in Jugoslavia su licenza dalla Zastava."}
{"id": "577397", "revid": "337", "url": "https://it.wikipedia.org/wiki?curid=577397", "title": "Fran\u00e7ois Marie Arouet", "text": ""}
{"id": "577399", "revid": "767487", "url": "https://it.wikipedia.org/wiki?curid=577399", "title": "Jan Hr\u00e1bek", "text": "Le sue composizioni sono involontariamente rievocative delle grandi musiche barocche e classiche. La sua musica \u00e8 ispirata dall'amore per i lavori di Bach, Vivaldi e Mozart e arricchita dalla propria espressione e la percezione del suono.\nDal 1963 al 1968 ha studiato direzione, composizione e pianoforte alla Scuola di Musica di Praga; la collaborazione con la Czech Radio Orchestra inizia invece nel 1966. Sotto la sua bacchetta, circa 300 registrazioni sono state fatte di musiche dal Seicento all'Ottocento.\nCome direttore, Jan Hr\u00e1bek ha ricevuto il 1\u00ba premio della \"Aufnahme des Jahre\" nel 1967 per la sua rappresentazione della 1\u00aa sinfonia di Beethoven. Quando il suo collega Robert Stolz compose la musica per la Wiener Eisrevue (Vienna Ice Revue) fu ingaggiato come direttore e lavor\u00f2 per tre anni con l'Holiday On Ice. Dal 1983 ha lavorato in Svizzera. Nel 1985 crea la band soft-classic \"Silverflute\" con la quale, dal 1994 ha suonato in tutta Europa. Nel 1995 ha ricevuto la \"Culture Commendation Prize\" dalla citt\u00e0 di Effretikon."}
{"id": "577405", "revid": "1605525", "url": "https://it.wikipedia.org/wiki?curid=577405", "title": "Il senso di Smilla per la neve", "text": "Il senso di Smilla per la neve (danese \"Fr\u00f8ken Smillas fornemmelse for sne\") \u00e8 un romanzo scritto dallo scrittore danese Peter H\u00f8eg e pubblicato nel 1992. Dal libro \u00e8 stato tratto un film omonimo.\nTrama.\nSmilla Qaavigaaq Jaspersen \u00e8 una ragazza che vive a Copenaghen: sua madre, morta quando lei era ancora una bambina, era un'inuit groenlandese, mentre suo padre \u00e8 un ricco e celebre medico danese; nonostante gli anni trascorsi in Danimarca, Smilla non \u00e8 mai riuscita ad adattarsi al suo ambiente sociale. Trascorre le proprie giornate sola, con l'unica compagnia di Esajas, un bambino inuit che vede in Smilla l'unica persona da cui lasciarsi accudire senza timore.\nQuando Esajas viene trovato morto, Smilla non pu\u00f2 credere alla versione della polizia, secondo cui il bambino \u00e8 scivolato dal tetto innevato di un palazzo, in quanto, in base alle sue profonde conoscenze della neve, argomenta che il bambino non pu\u00f2 essere morto per un incidente. Sfidando la polizia, la donna comincia la sua indagine personale, ricorrendo a ogni mezzo pur di comporre il puzzle di una verit\u00e0 che si dimostrer\u00e0, pezzo dopo pezzo, sempre pi\u00f9 inquietante."}
{"id": "577406", "revid": "767487", "url": "https://it.wikipedia.org/wiki?curid=577406", "title": "Stig Anderson", "text": "Ha iniziato come insegnante per poi dedicarsi al mondo della musica. Venne a contatto per la prima volta con i quattro membri dei futuri ABBA nel 1972: oltre a manager, Stig ha ricoperto talvolta il ruolo di produttore e coautore dei testi. Nel 1989 ha versato un'ingente donazione al \"Polar Music Prize\". Mor\u00ec all'et\u00e0 di 66 anni per attacco cardiaco."}
{"id": "577410", "revid": "163662", "url": "https://it.wikipedia.org/wiki?curid=577410", "title": "Porto Badisco", "text": "Porto Badisco \u00e8 una localit\u00e0 balneare situata nel territorio del comune di Otranto, in provincia di Lecce.\nGeografia.\nMeta turistica di notevole interesse storico-paesaggistico, si affaccia sul mar Adriatico e dista meno di 8\u00a0km da Otranto, 37\u00a0km da Lecce, 8\u00a0km da Santa Cesarea Terme e 15\u00a0km da Castro.\nLa localit\u00e0 \u00e8 rinomata soprattutto per la tradizione culinaria dei ricci marini.\nL'approdo di Enea in Italia.\nSecondo un'interpretazione ricorrente fu Badisco il primo approdo di Enea, descritto nell\"'Eneide\" di Virgilio: l'eroe vi avrebbe fatto scalo nel suo viaggio in Italia dopo la fuga da Troia. Tuttavia i riferimenti letterali del III canto dell'Eneide fanno riferimento a un posto ben popolato, con un tempio dedicato a Minerva frigia posto molto in alto rispetto alla costa e con un porto ad arco difeso da uno scoglio. Elementi che spingono a ritenere pi\u00f9 aderente la location virgiliana a quella del porticciolo romano di Castro ove \u00e8 documentato il culto della dea Minerva e le origini cretesi (sospettose genti) della fondazione della citt\u00e0 dello sbarco.\nA conferma di questa versione, nel luglio 2015 a Castro un gruppo di archeologi guidati da Amedeo Galati ha rinvenuto una statua mutila femminile di grandi dimensioni. L'opera \u00e8 databile presumibilmente al IV secolo a.C. e potrebbe raffigurare la dea Minerva, confermando cos\u00ec le ipotesi degli scopritori del reperto, anche se la veste con corto gonnellino farebbe supporre che si tratti di un'Artemide. Custodita a tre metri dal sottosuolo del centro di Castro, la statua \u00e8 sprovvista della testa e di altri dettagli anatomici, ma riporta eccezionali tracce di rosso porpora. Gli archeologi hanno rinvenuto anche la falange di un dito e un braccio e si spera di poter scoprire con il tempo anche gli altri elementi mancanti. Se si riuscisse a ricomporla, la statua risulterebbe alta almeno quattro metri.\nLa Grotta dei Cervi.\nA Porto Badisco si trova inoltre la Grotta dei Cervi, che contiene importanti disegni realizzati con guano di pipistrello databili al Neolitico ed \u00e8 caratterizzata da numerosi anfratti e calette di rara bellezza. In Direzione Santa Cesarea-Castro-Leuca, inoltre, si trova la cosiddetta \"Grotta delle Striare\", cio\u00e8 grotta delle streghe, caratteristica per l'entrata attraversata in diagonale da una lingua di roccia.\nIl Parco Regionale.\nDall'ottobre 2006 parte del territorio di Otranto rientra nel Parco della costa di Otranto-Santa Maria di Leuca e del bosco di Tricase, istituito dalla Regione Puglia allo scopo di salvaguardare la costa orientale del Salento, ricca di pregiati beni architettonici e di importanti specie animali e vegetali."}
{"id": "577411", "revid": "767487", "url": "https://it.wikipedia.org/wiki?curid=577411", "title": "Paganini (album)", "text": "Paganini \u00e8 un album in studio del gruppo musicale italiano Buio Pesto, pubblicato nell'aprile 2002.\nDescrizione.\nIl disco contiene canzoni inedite dei Buio Pesto e speciali \"cover\" di canzoni famose come \"50 Special\" dei L\u00f9napop o come \"Everybody Get Up\" dei 5ive. \nTracce.\nMusica e testi di Massimo Morini e Massimo Bosso"}
{"id": "577417", "revid": "14214", "url": "https://it.wikipedia.org/wiki?curid=577417", "title": "Stikkan Anderson", "text": ""}
{"id": "577418", "revid": "320578", "url": "https://it.wikipedia.org/wiki?curid=577418", "title": "Titan I", "text": ""}
{"id": "577419", "revid": "14214", "url": "https://it.wikipedia.org/wiki?curid=577419", "title": "Stig Andersson", "text": ""}
{"id": "577426", "revid": "716642", "url": "https://it.wikipedia.org/wiki?curid=577426", "title": "Sheffield United Football Club", "text": "Lo Sheffield United Football Club, meglio noto come Sheffield United, \u00e8 una societ\u00e0 calcistica inglese con sede nella citt\u00e0 di Sheffield, nel South Yorkshire. Milita in Championship, seconda divisione del campionato inglese di calcio.\nI calciatori della squadra sono soprannominati \"The Blades\" (le lame), epiteto che trae origine dallo stemma del club, che dal 1977-1978 ha sostituito il gonfalone della citt\u00e0, sulle maglie dal 1966. La divisa ufficiale \u00e8 a strisce verticali bianche e rosse. La squadra disputa le proprie partite casalinghe a Bramall Lane.\nLo Sheffield United ha vinto un campionato inglese nel 1898 e quattro Coppe d'Inghilterra nel 1899, 1902, 1915 e 1925. Nel 1901 e nel 1936 fu finalista perdente della FA Cup. Il miglior risultato raggiunto nella Coppa di Lega inglese \u00e8 la semifinale nel 2003.\nStoria.\nLa societ\u00e0 fu fondata a Sheffield il 22 marzo 1889 con il nome di \"Sheffield United Cricket Club\", dicitura che riuniva le squadre di cricket (attiva gi\u00e0 dal 1854) e di calcio. Quest'ultima nacque sei giorni dopo la disputa della semifinale di FA Cup tra Preston North End e West Bromwich, giocata allo stadio Bramall Lane di Sheffield di fronte a 22.688 spettatori. La prima partita dello Sheffield United fu contro i \"Notts Rangers\", squadra del campionato delle contee delle Midland: il 7 settembre 1889 i biancorossi furono sconfitti per 4-1 allo stadio Meadow Lane. La prima partita al Bramall Lane fu disputata solo il 28 settembre di quell'anno contro il \"Birmingham St George\" della Football Alliance e anch'essa termin\u00f2 con una pesante sconfitta (4-0).\nLa prima stagione dello Sheffield United fu caratterizzata soltanto da partite amichevoli e match di coppe locali, ma un grande risultato per la squadra fu il raggiungimento al primo tentativo del secondo turno della FA Cup battendo in casa una formazione di Football League, il Burnley, col punteggio di 2-1. Tuttavia, nella partita successiva di coppa che li vedeva contrapposti al Bolton Wanderers, subirono una sconfitta record per 13-0 che fece decidere alla dirigenza che sarebbe servita una partecipazione regolare a un campionato. Fu cos\u00ec che lo Sheffield si affili\u00f2 alla \"Midland Counties League\" nella stagione 1890-91, finendo in terza posizione. Alla fine dell'anno i dirigenti fecero richiesta di entrare nella Prima Divisione Inglese, la Football League First Division, che si stava per allargare da 14 a 16 squadre; tuttavia tale richiesta raccolse solo 5 voti e non fu accolta, cos\u00ec lo Sheffield venne piuttosto ammesso come uno dei dodici membri fondatori della Second Division.\nGli anni di gloria.\nLo United si assicur\u00f2 la promozione in First Division nella stagione 1892-93, dopo aver concluso al secondo posto dietro allo Small Heath e battendo l'Accrington per 1-0. I \"Blades\" disputarono nel 1898 una stagione straordinaria vincendo il campionato, restando imbattuti e in testa alla classifica per 37 partite (un record tuttora per una squadra neopromossa); questo risultato port\u00f2 lo United a giocare e vincere una partita non ufficiale, il \"Champions of Great Britain\", contro gli scozzesi del , vincitori in quell'anno del campionato scozzese. Nelle due stagioni seguenti la squadra si piazz\u00f2 al secondo posto.\nLo Sheffield vinse la sua prima FA Cup il 15 aprile 1899, battendo il per 4-1 sul campo del Crystal Palace. Nell'aprile di due anni dopo, sempre a Londra, disputarono un'altra finale contro il che, pur non essendo una squadra affiliata ad un campionato, port\u00f2 lo United alla ripetizione della partita strappando un 2-2 sul campo. La settimana seguente al Burnden Park di Bolton, i londinesi vinsero per 3-1.\nI Blades tornarono al Crystal Palace l'anno seguente il 19 aprile, e furono ancora portati a una ripetizione, questa volta contro il Southampton dopo un 1-1, ma stavolta riuscirono a vincere la coppa per 2-1.\nLa successiva partecipazione a una finale arriv\u00f2 il 24 aprile del 1915 all'Old Trafford di Manchester, quando arriv\u00f2 la vittoria per 3-0 contro il nella finale della \"Khaki Cup\". Questa fu l'ultima partita che si disput\u00f2 prima della sospensione di Football League e FA Cup a causa della Prima guerra mondiale.\nLa quarta e ultima vittoria in un torneo coincise con il debutto di una partita di finale a Wembley, battendo per 1-0 il Cardiff City il 25 aprile 1925. L'ultima apparizione in una finale invece arriv\u00f2 il 25 aprile 1936, e fu una sconfitta per 1-0 da parte dell'.\nCrisi e retrocessione.\nDopo diverse stagioni concluse con salvezze evitate sul filo del rasoio, come nel 1919-20 che termin\u00f2 con appena sei vittorie per i biancorossi e nel 1929-30, quando una vittoria per 5-1 all'Old Trafford di Manchester all'ultima giornata consent\u00ec ai \"blades\" di evitare la retrocessione in extremis, lo Sheffield United concluse la stagione 1933-34 all'ultimo posto, subendo per la prima volta l'onta della retrocessione. Un fattore decisivo a posteriori per tale retrocessione fu la scelta di vendere la punta irlandese Jimmy Dunne, autore di ben 140 reti in sei stagioni a Sheffield, all' all'inizio della stagione. Le performance da cannoniere consumato di Dunne compresero oltre 30 reti a stagione per tre annate consecutive dal 1930-31 al 1932-33, record poi battuto da Alan Shearer nel periodo 1993-1996. In particolare, la stagione 1930-31 vide Dunne segnare ben 41 marcature; questo record persiste tuttora a livello di club per lo Sheffield United.\nDurante questi anni, lo Sheffield United eguagli\u00f2 il suo record di vittoria pi\u00f9 larga con un 10-0 casalingo al Burnley nel gennaio 1930, e fu anche in grado di battere il Cardiff City per 11-2 nel 1926. La sconfitta pi\u00f9 larga, 3-10 in casa del , avvenne proprio nella stagione della retrocessione.\nSuccessivamente lo Sheffield manc\u00f2 di poco la promozione nel 1936 e nel 1938, chiudendo in entrambi i casi al terzo posto, ma nel 1939 la promozione fu raggiunta a scapito dei cugini dello Sheffield Wednesday, dopo aver battuto 6-1 il all'ultima giornata. La stagione 1939-40, che avrebbe dovuto vedere il ritorno dello Sheffield United nella massima divisione, fu poi interrotta per via della seconda guerra mondiale.\nIl secondo dopoguerra.\nIl campionato ripart\u00ec un anno dopo la fine della guerra, quando i \"blades\" vinsero la Lega del Nord (una competizione a livello regionale alla quale partecipavano i club di citt\u00e0 inglesi della prima e della seconda serie) al termine della stagione 1945-46. L'anno seguente la squadra conquist\u00f2 un sesto posto nella massima categoria, e arriv\u00f2 ai quarti di finale della F.A. Cup.\nNella stagione 1948-49 la squadra retrocesse, mentre l'anno successivo manc\u00f2 la promozione a causa della differenza reti che aveva premiato i cugini dello Sheffield Wednesday che pareggiarono per 0-0 contro il Tottenham Hotspur, unico risultato utile per la promozione della squadra (se avesse anche solo pareggiato con goal, la squadra avrebbe infatti concluso il campionato dietro ai \"blades\"). Dopo alcune stagioni intermedie caratterizzate da molti goal segnati (come le vittorie per 7-3 e 3-1 nel derby con il Wednesday nella stagione 1951-52), ma da risultati poco soddisfacenti, Teddy Davison concluse la sua carriera di allenatore e fu sostituito da Reg Freeman, che guid\u00f2 la squadra verso la promozione che alla fine conter\u00e0 97 goal segnati. Dopo due stagioni in First Division, nel 1955, Freeman mor\u00ec e fu sostituito da Joe Mercer che non riusc\u00ec ad evitare la retrocessione avvenuta alla fine del campionato 1955-56.\nSeconda rinascita.\nMercer abbandon\u00f2 il club nel 1958 per essere assunto all'Aston Villa (che retroceder\u00e0 proprio alla fine del campionato successivo). Fu sostituito dall'ex capitano del John Harris, che eredit\u00f2 una squadra con buone individualit\u00e0 come Joe Shaw, difensore che conter\u00e0 in tutto 600 presenze nella sua carriera con lo Sheffield United, e Alan Hodgkinson, giovane portiere che verr\u00e0 convocato anche nella nazionale (sar\u00e0 il pi\u00f9 giovane portiere mai convocato in nazionale), Ron Simpson ed il difensore Graham Shaw. Nelle stagioni seguenti la squadra rester\u00e0 in lotta per la promozione e raggiunger\u00e0 i quarti di finale della F.A. Cup nel 1959 e nel 1960. La promozione sar\u00e0 ottenuta nel 1961 dopo una rimonta sull'Ipswich Town. Nella stessa stagione la squadra raggiunse le semifinali della F.A. Cup ma fu sconfitta dal Leicester per 2-0 nella seconda ripetizione della gara dopo altri due incontri conclusisi a reti inviolate.\nSeconda retrocessione.\nSfortunatamente lo spostamento dello stadio coincise con l'inizio della caduta della squadra, nonostante i \"blades\" abbiano concluso il campionato in sesta posizione. Il fallimento della qualificazione in Coppa UEFA per un punto (la squadra non riusc\u00ec a battere all'ultima giornata il Birmingham City in trasferta) fu infatti seguito dalla retrocessione in seconda serie nel 1976.\nLa retrocessione si tradusse in un disastro finanziario e la diminuzione della vendita degli abbonamenti limit\u00f2 ancora di pi\u00f9 l'entrata di fondi per la squadra. Le banche che sovvenzionavano la squadra furono molto rluttanti nel concedere altri prestiti alla squadra sulla quale gravavano molti debiti.\nJimmy Sirrel lasci\u00f2 la squadra il 27 settembre 1977 quando si trovava in fondo alla classifica della seconda serie, e fu sostituito da Cec Coldell che aveva precedentemente preso le redini ella squadra. I risultati migliorarono, ma mancavano comunque dei fondi per l'acquisto sia di nuovi giocatori, sia di riserve da promuovere per la prima squadra.\nUn cattivo andamento del campionato porta all'assunzione dell'allenatore Harry Haslam che aveva allenato per nove anni il Luton Town che si trovava in condizioni simili. Haslam fu coadiuvato da Danny Bergara, vice allenatore uruguayano.\nHaslam si trov\u00f2 con una squadra nella quale militavano nuovi giocatori, come Alex Sabella, ma dalla quale erano partiti Keith Edwards, Imre Varadi e Simon Stainrod, che erano stati ceduti. Anche Alan Woodward part\u00ec per gli Stati Uniti cos\u00ec come Bruce Rioch. Quest'ultimo torn\u00f2 alla squadra come prestito, facendone migliorare i risultati.\nIl declino della squadra (1978-1988).\nAlla fine della stagione 1978-79 lo Sheffield United retrocesse nella terza serie. La squadra incominci\u00f2 bene il campionato raggiungendo la cima della classifica prima di Natale, ma successivamente la squadra vinse solamente tre gare anche a causa della cessione di Sabella al Leeds per problemi economici.\nIl presidente John Hassall assunse nuovi dirigenti (tra cui Reg Brearley) capaci di portare nuovi fondi per il club. Furono inoltre acquistati giocatori esperti come Martin Peters, Stewart Houston e Bob Hatton. Tuttavia la squadra non riusc\u00ec a competere per la promozione e l'allenatore Haslam fu esonerato nel gennaio del 1981, con la squadra dodicesima.\nMartin Peter fu assunto come nuovo allenatore, ma la squadra era in caduta libera. Aveva infatti vinto solo quattro delle ultime sedici gare, e alla fine retrocesse nella quarta serie, anche a causa di un rigore fallito da Don Givens all'ultimo minuto dell'ultima partita contro il Walsall. La gara avrebbe inoltre decretato quale delle due squadre sarebbe retrocessa.\nTra i giocatori pi\u00f9 rappresentativi di questi anni vi sono Paul Stancliffe, Keith Edwards e Bob Hatton.\nRinascita con Dave Bassett.\nDave Bassett \u00e8 uno dei pi\u00f9 famosi allenatori dello Sheffield United nella storia del club: fu assunto il 21 gennaio del 1988 poco prima della retrocessione della squadra in terza serie. Grazie a lui la squadra centrer\u00e0 nei due anni successivi due promozioni consecutive, fino ad arrivare alla prima serie. La promozione nella massima serie avvenne il 5 maggio del 1990 battendo in trasferta per 5-2 il Leicester City.\nUn giocatore chiave della squadra era il centravanti Brian Deane, che in seguito giocher\u00e0 con il Leeds United e con il Benfica (sar\u00e0 convocato anche nella nazionale inglese dove conter\u00e0 tre apparizioni) prima di tornare allo Sheffield nel 2005.\nA partire dal 1990, lo Sheffield United rimase per quattro stagioni nella massima serie (includendo anche i primi due anni in Premier League). Brian Deane segn\u00f2 il suo primo goal nella massima divisione contro il Manchester United, in un match conclusosi 2-1 per i \"blades\". Nella seconda met\u00e0 i \"blades\" si mostreranno capaci di totalizzare un numero di punti di poco inferiore a quello totalizzato nello stesso arco di tempo dall'Arsenal (che vincer\u00e0 il campionato).\nNella stagione precedente, i \"blades\" rimasero a secco di vittorie nelle prime dieci giornate, ma in seguito cominciarono a guadagnare fino a raggiungere il nono posto nella classifica finale. Se non avesse avuto l'handicap iniziale, la squadra avrebbe potuto anche lottare per il titolo, o per un posto in Coppa UEFA.\nAl primo anno di partecipazione alla Premier League, lo Sheffield si piazz\u00f2 quattordicesimo e raggiunse le semifinali della F.A. Cup.\nNell'estate del 1993 Brian Deane fu venduto al , e la squadra non riusc\u00ec a trovare un sostituto adeguato. Conseguentemente la squadra, nella stagione 1993-94 incontr\u00f2 sempre pi\u00f9 difficolt\u00e0 a segnare goal, e alla fine retrocesse nella seconda serie a causa di un goal subito allo scadere dell'ultima partita disputata contro il (terminata con il risultato di 3 a 2).\nIl cammino verso la promozione (1994-2006).\nNella stagione 1994-1995 lo Sheffield United si piazz\u00f2 8\u00b0 nella seconda serie inglese, non riuscendo a guadagnare un posto nei play-off. Nel novembre 1995 Dave Bassett si dimise dall'incarico di allenatore. Fu sostituito da Howard Kendall, che guid\u00f2 la squadra per 18 mesi, fino alla fine della stagione 1996-1997, quando lo Sheffield United perse la possibilit\u00e0 di tornare in Premier League uscendo sconfitto dalla finale dei play-off contro il Crystal Palace (1-0).\nNei successivi due anni e mezzo lo Sheffield United ebbe tre allenatori (Nigel Spackman, Steve Bruce e Adrian Heath) e collezion\u00f2 altrettanti fallimenti, malgrado il raggiungimento della semifinale di FA Cup nel 1998. Nel dicembre 1999 il club punt\u00f2 su Neil Warnock al fine di tornare ad essere una pretendente per la promozione. In quel periodo, con un debito di 20 milioni di sterline, il principale obbiettivo della dirigenza era contenere i costi, perci\u00f2 le prime tre stagioni di Warnock si conclusero con piazzamenti a met\u00e0 classifica della seconda serie inglese.\nNel 2002-2003 lo Sheffield United arriv\u00f2 alla semifinali della FA Cup e della Coppa di Lega inglese, perdendole entrambe contro squadre della prima serie inglese, l' e il . Nella finale dei play-off fu sconfitto per 3-0 dal Wolverhampton al Millennium Stadium di Cardiff. Nelle stagioni 2003-2004 e 2004-2005 fin\u00ec 8\u00b0, mancando per poco i play-off.\nIl 2005-2006 fu la dodicesima stagione consecutiva dello Sheffield United in seconda serie (nessuna squadra della Football League Championship attuale pu\u00f2 vantare un risultato simile). Dal 1934 lo Sheffield United non riusciva a rimanere per cos\u00ec tanti anni al secondo livello del sistema calcistico inglese. Dopo aver battuto il Cardiff per 1-0 il venerd\u00ec santo, allo Sheffield United bastava un punto nelle restanti tre partite per assicurarsi la promozione. Infatti in teoria soltanto il Leeds avrebbe potuto agganciare la squadra di Sheffield in classifica, ma nella giornata successiva, il 15 aprile 2006, i \"Blades\" non riuscirono ad avere la meglio sulla capolista Reading (gi\u00e0 promossa) ad Elland Road. Lo Sheffield United pot\u00e9 dunque festeggiare la promozione Premier League grazie al primo posto finale nel Football League Championship.\nLa retrocessione immediata dalla Premier.\nIl campionato di Premier League 2006-2007 dello Sheffield United fu caratterizzato dalla lotta per non retrocedere. Anche se nelle ultime giornate di campionato la squadra mostr\u00f2 segni di ripresa, all'ultima giornata, in casa davanti al pubblico del Bramall Lane, perse la sfida-salvezza contro il Wigan Athletic dopo una partita combattuta, retrocedendo in Championship per la stagione 2007-2008.\nNella stagione 2008-2009 lo Sheffield United manc\u00f2 la promozione in Premier League per poco, perdendo per 1-0 nella finale di Wembley contro il Burnley, mentre nel 2009-2010 arriv\u00f2 un anonimo ottavo posto.\nLa retrocessione in Football League One.\nNella stagione 2010-2011 lo Sheffield inizi\u00f2 bene il campionato, ma tentenn\u00f2 nella fase invernale fino a ritrovarsi nella lotta per non retrocedere in League One. Il calo prosegu\u00ec e alla 45\u00aa giornata di campionato, pareggiata 2-2 con il Barnsley, la squadra retrocesse ufficialmente, dopo 23 anni, nella terza serie.\nNella stagione 2011-2012 lo Sheffield concluse la stagione regolare al terzo posto, a soli 3 punti dai cugini e rivali dello Sheffield Wednesday, che ottennero cos\u00ec la promozione diretta in Championship insieme al Charlton, primo classificato. I \"Blades\" dovettero cos\u00ec passare attraverso i play-off per guadagnarsi il salto di categoria. Nella semifinale affrontarono lo Stevenage. La partita di andata termin\u00f2 0-0, mentre al ritorno a Bramall Lane lo Sheffield si impose 1-0, accedendo dunque alla finalissima di Wembley contro l'Huddersfield. Al termine dei tempi regolamentari e dei supplementari si era ancora a reti inviolate. Ai tiri di rigore, dopo quattro tentativi per parte, il risultato era di 1-1. Da qui in poi per\u00f2 nessun calciatore sbagli\u00f2 e si arriv\u00f2 cos\u00ec all'undicesimo turno di battuta, nel quale si dovettero presentare dal dischetto i portieri delle due formazioni. Alex Smithies dell'Huddersfield realizz\u00f2 il proprio rigore, mentre Steve Simonsen calci\u00f2 la palla in curva, regalando cos\u00ec ai \"Terriers\" la promozione e condannando i biancorossi di Sheffield a un'altra stagione in terza serie.\nIl cammino nella Coppa di Lega 2014-2015.\nLa Coppa di Lega 2014-2015 si apr\u00ec con una vittoria (che coincise con la prima vittoria stagionale), il 13 agosto 2014 contro il Mansfield Town, compagine di Football League Two, grazie alla rete del 2-1 di McNulty nei minuti finali. Il secondo turno, il 26 agosto, apparve gi\u00e0 proibitivo sulla carta, in quanto lo Sheffield era ospite del West Ham; il risultato dopo i 90 minuti era di 1-1 (Sakho ed autorete di Reid), cos\u00ec come al 120\u00b0. Ai rigori i giocatori di Clough non sbagliarono (Davies, Collins, McNulty, McEveley e Doyle), Enner Valencia invece s\u00ec, facendo proseguire il cammino dei biancorossi. L'est londinese port\u00f2 fortuna ai Blades, che al turno successivo affrontarono il a Brisbane Road, vincendo per 0-1 grazie ad un gol in apertura di Michael Higdon. Gli ottavi di finale si giocarono a Milton Keynes la sera del 28 ottobre, contro l'MK Dons: lo Sheffield rimont\u00f2 l'1-0 di Afobe su rigore grazie a una doppietta di Higdon nel finale di gara (86' e 93'). Il 16 dicembre, ai quarti di finale, quella dello Sheffield United pareva un'altra gara dal finale scontato, visto che a Bramall Lane arrivava il Southampton. Gli ospiti dominarono nel possesso palla, ma furono i padroni di casa a calciare di pi\u00f9 in porta, riuscendo cos\u00ec a trovare il gol con McNulty al 63'; 1-0 il risultato finale, che permise allo Sheffield di accedere alle semifinali, insieme alle \"grandi\" Tottenham, Chelsea e Liverpool (tutte militanti in Premier League). La gara di andata del 21 gennaio 2015, giocata a White Hart Lane contro il Tottenham, fin\u00ec 1-0 per i padroni di casa solo grazie ad un rigore trasformato da Townsend al 74'. Una settimana dopo, nel ritorno a Sheffield (quasi il tutto esaurito, 30 236 spettatori), i \"Blades\" diedero del filo da torcere alla squadra di Pochettino. In realt\u00e0 sembrava una gara in discesa per il Tottenham dopo la rete al 28' di Eriksen, ma lo United non si diede per vinto e continu\u00f2 ad attaccare. La svolta vi fu al 74', quando Che Adams (classe 1996) rilev\u00f2 Campbell-Ryce. Al 77' fu proprio il giovane, 3 minuti dopo il proprio ingresso, a trovare da posizione decentrata uno spiraglio e concludere al meglio il cross di Ryan Flinn, riportando il risultato in parit\u00e0. Trascorse poi solo un minuto: lo Sheffield recuper\u00f2 la palla, Jamie Murphy scese sulla fascia destra e mise la palla al centro, dove trov\u00f2 ancora Che Adams. Il suo tiro deviato spiaz\u00f2 Vorm e fece sognare i tifosi di casa siglando il 2-1 per i biancorossi. La doccia fredda arriv\u00f2 all'88', quando Eriksen segn\u00f2 la propria doppietta personale fissando il risultato sul 2-2 e portando i suoi in finale.\nTra seconda e terza serie, ritorno in Premier e discesa (dal 2014).\nAl termine della stagione 2014-2015 lo Sheffield sfiora di un soffio il ritorno in seconda divisione, classificandosi quinto nella stagione regolare e perdendo poi la semifinale dei play-off contro lo . Se la stagione successiva si conclude con un anonimo piazzamento di met\u00e0 classifica (11\u00ba posto), la stagione 2016-17 vede il ritorno dello Sheffield United ai vertici della classifica. I \"Blades\", allenati da Chris Wilder, malgrado un inizio stentato (quattro partite senza vittorie), vincono il loro primo titolo di Football League One toccando la quota record di 100 punti e approdano in seconda divisione dopo un'assenza di sei anni, diventando contestualmente la quarta squadra capace di vincere tutte e quattro serie del calcio professionistico inglese. Nella stagione 2017-2018 il neopromosso Sheffield United ottiene un buon decimo posto in seconda serie, mentre nell'annata seguente il club fa ancora meglio, piazzandosi secondo e tornando cos\u00ec in Premier League dopo dodici anni. \nLa stagione del ritorno in Premier League \u00e8 molto positiva per le \"Blades\": la squadra si stabilizza sin dall'inizio a centro classifica, senza mai apparire a rischio retrocessione e sfiorando le posizioni valide per la qualificazione all'Europa League, per poi chiudere al nono posto. Decisamente pi\u00f9 complicata \u00e8, invece, la stagione 2020-2021, nella quale lo Sheffield United \u00e8 relegato fin dall'inizio nelle ultime posizioni, cogliendo la prima vittoria in campionato solo alla diciottesima giornata. La squadra retrocede il 17 aprile 2021, a seguito della sconfitta per 1-0 sul campo del , con sei turni d'anticipo rispetto alla fine del torneo.\nOrganico.\nRosa 2021-2022.\n\"Rosa e numerazione aggiornate all'11 gennaio 2022.\""}
{"id": "577432", "revid": "33751", "url": "https://it.wikipedia.org/wiki?curid=577432", "title": "Sheffield United", "text": ""}
{"id": "577436", "revid": "729019", "url": "https://it.wikipedia.org/wiki?curid=577436", "title": "S\u014dt\u014d-sh\u016b", "text": "La \u00e8 una delle due maggiori scuole giapponesi del buddhismo zen.\nEssa rappresenta in Giappone una trasmissione di un lignaggio e degli insegnamenti della scuola Caodong, operata dal monaco giapponese Eihei D\u014dgen nel 1227, in seguito ad un pellegrinaggio in Cina da dove riport\u00f2 insegnamenti, testi e lignaggio della scuola buddhista cinese.\nLa scuola S\u014dt\u014d incentra la pratica sulla meditazione seduta (o zazen) che deve essere totalmente silenziosa e senza oggetto (dunque senza alcun sostegno). Per questo motivo quello della scuola S\u014dt\u014d \u00e8 chiamato anche \"mokush\u014d zen\": lo zen del risveglio silenzioso.\nOggi, con 14000 monasteri e centri sparsi per tutto il Giappone e molti altri fondati in Occidente, la scuola Soto \u00e8 la scuola pi\u00f9 grande e diffusa, e da sola rappresenta la terza scuola buddhista diffusa in Giappone.\nOrigini in Cina.\nIl lignaggio della scuola Caodong si fa ricondurre al discepolo diretto del Sesto Patriarca Hu\u00ecn\u00e9ng, Qingyuan Xings\u00ec e ne vengono riconosciuti i fondatori nei maestri della dinastia Tang Caoshan Benji e Dongshan Liangjie, dalla cui fusione delle prime due sillabe deriva il nome questa scuola. Un altro patriarca eminente di questa scuola \u00e8 Sh\u00edt\u00f3u X\u012bqi\u0101n (giapp: Sekito Kisen \u77f3\u982d\u5e0c\u9077, ca.700 - ca.790), a cui si attribuisce il poema Sandokai, dal cui sviluppo operato da Dongshan Liangjie deriver\u00e0 l'Hokyozanmai, Il Samadhi dello Specchio Prezioso e il poema dei Cinque Ranghi. Questi tre testi costituiscono ancora oggi tra i fondamenti della dottrina Soto e per tutto lo Zen sviluppatosi successivamente.\nDopo una fase di formazione e di relativo declino, in cui venne sviluppato uno Zen pi\u00f9 intellettuale e pi\u00f9 legato a una pratica meditativa indiana che alle contaminazioni con il pensiero taoista che avevano determinato lo sviluppo dei metodi che caratterizzarono la scuola Linji, e da essa molto dello Zen che viene praticato oggi, la dottrina Caodong trova una sua definitiva formalizzazione nel periodo Song. Maestri di questo periodo, come Zhengjie Qingliao, trasmisero ai propri discepoli la preminenza data alla meditazione dello Shikantaza e alla ricerca della consapevolezza in ogni momento della vita quotidiana rispetto a una ricerca del kensho attraverso la riflessione sui koan che caratterizzava i metodi Linji.\nStoria.\nDalla Cina al Giappone dell'et\u00e0 di Kamakura (1185-1333).\nDogen e la fondazione del sangha di Eiheiji.\nGli insegnamenti della tradizione Caodong vennero portati in Giappone al ritorno del monaco D\u014dgen dalla Cina, dove realizz\u00f2 l'illuminazione grazie agli insegnamenti del maestro Tiantong Rujing al tempio Q\u00ecngd\u00e9, che vide abate il predecessore, patriarca di questo lignaggio, Hongzhi Zhengjue. Gli scritti del maestro Hongzhi ebbero grande influenza sulla concezione di shikantaza che il maestro giapponese diffuse nel suo paese.\nDogen torn\u00f2 dalla Cina con varie antologie di k\u014dan ed altri testi, contribuendo alla trasmissione della tradizione di questa pratica Zen in Giappone.. Cominci\u00f2 anche a comporre propri lavori, riguardanti le esperienze che lo condussero al Risveglio e la formazione di una propria dottrina e un proprio sistema di pratica,\nfondata sulla pratica di shikantaza e sulla ricerca continua della consapevolezza del momento presente come oggetto di pratica quotidiana (\"Genjo koan\").\nNel suo primo lavoro, il \"Fukanzazengi\", Dogen enfatizz\u00f2 l'importanza la pratica dello zazen e dello shikantaza allo scopo del raggiungimento dell'illuminazione. Questa decisione port\u00f2 a degli scontri con i monaci Tendai del Kennin-ji, che lo costrinsero ad abbandonare il monastero:\nDogen ripar\u00f2 quindi vicino a Fukakusa, presso Kyoto, dove, con i primi discepoli fond\u00f2 il monastero Koshohorinji, spesso abbreviato in Kosho-ji. Esso fu il primo tentativo...\nLa ritualit\u00e0 quotidiana venne ripresa dalle pratiche cinesi, che a loro volta derivavano dalle tradizioni indiane:\nDurante il suo periodo al Koshohorinji, Dogen cominci\u00f2 a scrivere le prime opere che contribuirono a formare una propria, originale visione della pratica Zen, distinta dal Tendai sincretico di Eisai e dalle prime scuole Rinzai di Enni Benen e di Shinichi Kakushin che proprio in quel tempo stavano sorgendo, mietendo i primi successi. ALcune delle opere che vennero scritte furono il \"Bendowa\" ed altri 44 discorsi che vennero raccolti nello \"Shobogenzo\".\nNel 1234, Dogen viene raggiunto da Ej\u014d, che, dopo avere raggiunto un'esperienza solida e riconosciuta nel sangha di Dainichibo Nonin, si rec\u00f2 dall'amico che sarebbe diventato il proprio maestro e di cui sarebbe diventato uno dei discepoli pi\u00f9 fedeli e il proprio diretto successore.\nIn questo periodo felice di espansione e consolidamento, Ej\u014d entr\u00f2 nel sangha di Dogen insieme alla maggior parte dei monaci appartenenti alla Darumashu, che dalla primavera del 1241, guidati dal maestro Ekan, aderirono in massa alla comunit\u00e0 del Koshoji. Essi, se contribuirono a dare maggiore consistenza al progetto di Dogen ed accentuarne le particolarit\u00e0 rispetto alle scuole Zen che comparvero successivamente, portarono anche la testimonianza di un modo di intendere la pratica dello Zen molto diverso da quello del fondatore e della sua prima comunit\u00e0, che vide delle conseguenze negli sviluppi seguenti della scuola. Alcuni dei monaci esperti che avrebbero deciso le sorti della scuola Soto dopo Dogen, come Gikai, Gien, Giin e Giun, avranno tutti in comune quest'esperienza precedente.\nCon il consolidarsi dell'esperienza del Koshoji, crebbe l'ostilit\u00e0 con le scuole Tendai e le altre scuole Zen vicine al governo di Kyoto, indispettite per il modo in cui la comunit\u00e0 si faceva riconoscere per un approccio indipendente alla pratica buddhista, al contrario del caso del Tofukuji di Enni Benen, che rimase formalmente legato alla scuola Tendai. William Bodiford ricorda inoltre che un altro motivo di scontro pu\u00f2 essere visto ancora nell'entrata dei monaci seguaci di Ekan dentro il sangha di Dogen, rifiutati da Eisai e dalla Tendai per un approccio alla pratica definito antinomianista, contrario allo studio e all'osservanza rigorosa dei precetti che invece erano fondamentali per le scuole che si erano diffuse in Giappone fino a quel tempo.\nDogen cerc\u00f2 di contrastare le ostilit\u00e0 chiedendo l'appoggio della corte, e tra il 1242 present\u00f2 ai nobili della capitale un testo che spiegava il suo approccio alla pratica e ne dimostrava la validit\u00e0. La reazione del principale monastero Tendai, l'Enkakuji del monte Hiei, fu feroce e in un anno Dogen venne cacciato dal monastero di cui era abate. Quindi, supportato dal nobile Hataru Yoshihige, che appoggi\u00f2 la sua decisione di praticare in montagna, lontano dai giochi politici della corte e dalle attivit\u00e0 mondane, nel 1243 Dogen si spost\u00f2 nella pi\u00f9 lontana provincia di Echizen e fond\u00f2 un monastero dedicato al grande Buddha (Daibutsu-ji) che poi cambi\u00f2 il nome in Eihei-ji. Questo monastero divenne il centro principale della comunit\u00e0 di Dogen, e diventer\u00e0 famoso nella storia dello Zen come il primo e uno dei due principali centri della scuola Soto.\nDurante la sua guida di Eiheiji, Dogen complet\u00f2 la raccolta di scritti del suo \"Shobogenzo\" e la costruzione del suo sangha, di cui defin\u00ec la dottrina e le modalit\u00e0 di pratica fin nei minimi dettagli, come \u00e8 possibile vedere in testi come il \"Tenzo Kyokun\" e lo \"Eihei Shingi\". La posizione in una zona ritirata del Giappone e il rigore con cui veniva condotta la pratica, oltre al rifiuto di un incontro con le altre scuole buddhiste giapponesi, spinsero Dogen a creare una piccola comunit\u00e0, volutamente disinteressata ad un'espansione che pregiudicasse una coerenza rispetto ad una pratica rigorosa, cominciando a creare le basi per una divisione tra approcci ed ambiti di diffusione che caratterizzer\u00e0 la scuola Soto rispetto alle scuole Rinzai. Alcuni tra i monaci del sangha, molti dei quali provenienti dalla Darumashu, abituati ad un approccio pi\u00f9 pragmatico e pi\u00f9 compromissorio rispetto alla dottrina di Dogen e intenzionati a diffondere la pratica del loro Zen al di l\u00e0 dei compromessi con la cultura locale che questo potesse comportare.\nLa disputa tra questa minoranza e i monaci fedeli all'insegnamento del Fondatore emerse gi\u00e0 mentre Dogen era in vita e gli studi fatti finora ci portano un paio di esempi, come quello dell'espulsione del monaco Genmyo, che per aver esplicitato una visione coerente con questa minoranza venne espulso dal monastero in maniera feroce. \nQuesta divisione rispetto alle diverse modalit\u00e0 di formazione e consolidamento nel Sangha, se forse rimase latente arginata dalla personalit\u00e0 severa ed autorevole di Dogen, emerse dopo la scomparsa del fondatore nel 1253, che, pur avendo contribuito a fondare una delle prime comunit\u00e0 monastiche Zen veramente indipendenti, lasciava parecchie questioni scoperte che avrebbero avuto bisogno di una guida salda che avesse potuto risolverle, completando il lavoro del Fondatore e stabilendo in maniera definitiva la forma e le regole della scuola di Dogen. Questo compito venne affidato al successore Ej\u014d, che venne riconosciuto come l'erede del fondatore della scuola.\nKoun Ej\u014d, Tettsu Gikai e l'inizio del \"sandai soron\".\nEj\u014d succedette ufficialmente a Dogen nel 1236.\nL'erede di Dogen si trov\u00f2 a gestire una situazione difficile, a causa delle divisioni interne al proprio sangha, che egli cerc\u00f2 di risolvere con un'opera di mediazione che per\u00f2 fall\u00ec. Impegnato nel suo compito di raccogliere, ordinare e completare il ricco corpus dottrinale lasciatogli dal proprio maestro, Ej\u014d si chiuse nel suo lavoro intellettuale mentre si faceva sempre pi\u00f9 acuto lo scontro tra coloro tra i monaci che volevano continuare a praticare secondo il progetto del fondatore e coloro che invece volevano adottare anche rituali di altre scuole per diffondere la pratica anche tra i laici ed avere maggior sostegno nella societ\u00e0.\nQuesti ultimi trovavano un loro riferimento in uno dei compagni di pratica del nuovo abate di Eiheiji, Gikai che gi\u00e0 molto tempo prima manifestava esplicitamente anche al nuovo maestro le sue proposte di pratica. Ej\u014d le rifiut\u00f2 e tent\u00f2 di dissuaderlo in ogni modo dai suoi propositi, fino a promettergli la successione a patto della propria fedelt\u00e0 alla linea di condotta del sangha impostata dal fondatore.\nNel 1267, Gikai divenne nuovo abate di Eiheiji, riuscendo a mettere in pratica il suo progetto di trasformare l'eremo ritirato di Dogen in un grande monastero per un sangha pi\u00f9 esteso. A questo proposito, complet\u00f2 ed ampli\u00f2 la costruzione del tempio e colse il pretesto di una richiesta da parte della corte imperiale di riti propiziatori da parte di ogni scuola buddhista a sostegno dell'esercito contro l'invasione mongola di Kublai Khan. Quando, per\u00f2, Gikai mantenne le pratiche Shingon che aveva introdotto in quella circostanza come pratica costante, il suo sangha, guidato da Jakuen, un altro allievo diretto di Dogen della fazione conservatrice, ottenne nel 1273 di scacciare l'abate e richiamare Ej\u014d, che si era ritirato in un eremo, alla sua vecchia posizione. Ej\u014d mor\u00ec qualche anno dopo, per lasciare di nuovo il posto a Gikai, che dopo sette anni venne costretto nuovamente all'esilio.\nSostenuto da un nobile del proprio clan nobiliare, Togashi Iegisa, nel 1293 gli venne affidato un vecchio monastero Shingon su cui egli stabil\u00ec il Daijoji, trasformando la vecchia comunit\u00e0 in un sangha in cui pot\u00e9 finalmente diffondere uno Zen in cui la parte rituale mutuata dal buddhismo esoterico. Questo monastero sarebbe diventato uno dei principali centri della scuola Soto che sar\u00e0 sviluppata negli anni successivi.\nCon la cacciata di Gikai da Eiheiji e la conquista della guida del monastero di Dogen da parte della fazione conservatrice, inizia il periodo del \"sandai soron\", una \"disputa della terza generazione\" su chi dovesse ereditare il ruolo di guida del sangha lasciato da Ej\u014d, tra personalit\u00e0 autorevoli favorevoli a una riforma della dottrina allo scopo di diffondere maggiormente la dottrina della scuola nella societ\u00e0 e coloro che vollero mantenere una comunit\u00e0 esclusivamente monastica, fedele alla disciplina seguita fino a quel momento. Il risultato di questo clima di scontro intestino fu la spaccatura della comunit\u00e0 nei sangha di pi\u00f9 centri diversi, che misero in pratica, ognuno nel suo contesto, le convinzioni dei loro leader: oltre al Daijoji di Gikai, sorse \nil centro Hokyoji di Jakuen, un monaco cinese che, conosciuto Dogen dalla Cina, lo riconobbe come suo maestro e lo segu\u00ec in Giappone per costruire il suo sangha, diventandone un leader di riferimento. La sua iniziativa si mise nella traccia di fondazioni precedenti come quella del Daijiji di Giin, e se ebbe l'effetto di un primo aumento dei centri Soto e di una prima diffusione, limit\u00f2 l'importanza del centro principale Eiheiji. Oltre a ci\u00f2, l'animosit\u00e0 delle lotte interne al sangha scoraggi\u00f2 i nobili mecenati della scuola a sostenere i monasteri. Dopo Gikai, Gien divenne abate di Eiheiji e il numero di monaci e i fondi dei patroni furono talmente esigui, che quando, nel 1297, un incendio distrusse diverse parti del monastero, manc\u00f2 il denaro per ripararlo.\nDopo Gien, i successori di Jakuen fondarono il lignaggio che guid\u00f2 il monastero di Dogen negli anni successivi, in un periodo in cui Eiheiji perse sempre di pi\u00f9 il suo ruolo di guida di una scuola sempre pi\u00f9 divisa.\nKeizan Jokin e la rifondazione della Scuola Soto.\nLe scissioni della scuola di Dogen che emersero con il \"sandai soron\" divisero la comunit\u00e0 monastica in quattro lignaggi separati per ogni monastero, che, almeno formalmente, riconoscevano la preminenza di un Eiheiji che, guidato dal lignaggio conservatore di Jakuen, Gien e Giun aveva perso sempre pi\u00f9 il proprio prestigio, mentre invece lo aveva guadagnato il Daijoji di Gikai, che, sostenuto da nuovi patroni, era diventato il lignaggio pi\u00f9 potente e prospero tra quello degli eredi del primo patriarca Soto. \u00c8 dal Daijoji che partir\u00e0 la luminosa carriera di colui che contribu\u00ec a riformare, consolidare e diffondere in tutto il Giappone la scuola Soto che conosciamo oggi, e che per questo della Scuola Soto viene visto come secondo fondatore, al pari dello stesso Dogen: Keizan Jokin\nIl monaco Keizan ebbe una formazione composita, che gli permise sia di avere una visione aperta dello Zen che si preparava a sviluppare, sia di propiziare una conciliazione delle varie tendenze che avevano animato la scuola di Dogen fino a quel momento: ordinato dodicenne nell'Eiheiji diretto da Ej\u014d, prosegu\u00ec la sua pratica con Gikai, per poi a diciassette anni chiedere ed ottenere il permesso di intraprendere un pellegrinaggio per il Giappone e praticare in altri monasteri, avendo quindi la possibilit\u00e0 di praticare nell'Hokyoji di Jakuen come in altri monasteri Rinzai, sotto la guida dei successori di Enni Benen e di Shinichi Kakushin e nel monastero Tendai Tofujuji. Tornato al Daijoji di Gikai, pratic\u00f2 sotto la sua guida e ne divenne erede e successore nella guida guida del monastero nel 1311. In questo periodo, scrisse tra le sue opere principali e fond\u00f2 nuovi monasteri, il Johanji nella provincia di Aiwa e, nel 1311, il Yokoji nella provincia di Noto, che per diverso tempo divenne il monastero principale del lignaggio dei propri discepoli.\nNel 1322, Keizan Jokin si trasfer\u00ec nella provincia di Noto, per fare del vecchio monastero Shingon Moorokadera un monastero Zen che sarebbe stato chiamato successivamente Sojiji. Egli mise cos\u00ec le fondamenta del centro che sarebbe diventato il secondo centro principale della scuola Soto, oltre all'Eiheiji del fondatore. \nI lignaggi che derivarono da lui e dai suoi discendenti, che amministreranno i grandi centri di Daijoji, Yokoji e Sojiji, oltre ai numerosi templi che faranno riferimento ad essi, diventeranno i protagonisti della diffusione dell'eredit\u00e0 di Dogen in Giappone. Il segreto di questa diffusione fu l'evoluzione e l'attuazione delle prospettive del maestro Gikai, cio\u00e8 l'adeguamento dell'attivit\u00e0 dei monaci alle richieste di cerimonie cultuali dei fedeli, che port\u00f2 le comunit\u00e0 monastiche ad sviluppare, oltre alla pratica della meditazione e ad uno studio dei koan costanti, la pratica di una serie di cerimonie religiose per diversi momenti importanti della vita delle comunit\u00e0 rurali e dei loro paesani. In alcuni templi, si arriv\u00f2 persino ad adottare, oltre ai buddha e ai bodhisattva delle scuole Mahayana giapponesi, anche il culto a divinit\u00e0 locali, per cui vennero celebrate cerimonie apposite.\nI maestri dei sangha dei due grandi monasteri di Yokoji e Sojiji diffusero i loro monasteri e i loro templi per tutta la provincia di Noto, prediligendo gli ambienti rurali, lontani dalle grandi citt\u00e0, come descrive il detto secondo cui, rispetto alla scuola Rinzai che divenne popolare tra i samurai e i feudatari della nobilt\u00e0 guerriera, la Soto divenne la scuola della gente umile e dei contadini, ma, allo stesso tempo, quella diffusa per una pratica semplice e popolare. Bodiford ricorda che, per questo, tra l'et\u00e0 Muromachi e l'et\u00e0 Sengoku, anche molti monaci Rinzai, alla ricerca di una pratica pi\u00f9 autentica dei grandi centri del sistema Gozan, partirono per le campagne per praticare con i monaci Soto.\nInizi\u00f2 cos\u00ec un'opera di fondazione che, nei secoli successivi, avrebbe coinvolto l'intero Giappone, facendo guadagnare ai loro lignaggi e al loro fondatore un prestigio che sar\u00e0 alla base del riconoscimento di Keizan come fondatore della scuola Soto, per un certo periodo in alternativa al fondatore Dogen. Ancora successivamente, per questo motivo Keizan verr\u00e0 riconosciuto allo stesso livello di Dogen, sanando una disputa tra i lignaggi vicini ad Eiheiji e quelli vicini a Sojiji che sarebbe durata secoli. Tuttora, dal 1877 ad oggi, Dogen e Keizan, alla pari, vengono considerati \"il padre e la madre dello Zen\".\nTuttavia, ricorda lo storico McDaniels, l'esigenza di monaci responsabili della gestione dei molti templi sparsi per il Giappone rese necessaria una pratica pi\u00f9 elastica rispetto al rigore proposto dagli insegnamenti di Dogen, e questo comport\u00f2 una degradazione della pratica Soto percepita nei secoli successivi, specchio della formalizzazione e della sclerotizzazione di tutte le scuole Zen che molti praticanti, tra l'et\u00e0 Muromachi e l'et\u00e0 Meiji, avrebbero riscontrato ed affrontato.\nAll'inizio dell'et\u00e0 di Kamakura, dunque, la scuola Soto vide una netta divisione tra i centri fedeli ai discendenti dell'ortodossia di Eiheiji, come il monastero principale di Dogen stesso, retto dai discendenti del maestro Jakuen, il Yokoji, retto dai discendenti del maestro Senne, e il Daijiji, fondato da Giin, e Daijoji, Sojiji e Yokoji, che vennero retti rispettivamente dai maggiori eredi di Keizan, Gasan Joseki e Meiho Sotetsu. Con il tempo, Sojiji divenne il monastero principale di tutti i discendenti di Keizan, per poi diventare il maggiore centro di riferimento, insieme ad Eiheiji, dell'intera scuola Soto.\nL'et\u00e0 Muromachi (1336-1573) e l'apogeo dello Zen in Giappone.\nSe l'et\u00e0 di Kamakura aveva visto la fondazione delle scuole Zen in Giappone, l'et\u00e0 successiva, guidata dal dominio politico della dinastia di Shogun Ashikaga, vide la definitiva affermazione di questa scuola buddhista al centro della cultura giapponese, a cui avrebbero dato un apporto fondamentale, e il suo consolidamento in tutta la nazione come uno degli insegnamenti pi\u00f9 diffusi, insieme a quello della Terra Pura e alla scuola Nichiren, nata e cresciuta rapidamente nei secoli precedenti.\nL'et\u00e0 Azuchi-Momoyama (1573-1600) e il periodo Edo (o Tokugawa) (1600-1868).\nDopo il periodo Sengoku, il Giappone venne riunificato nel periodo Azuchi-Momoyama. Il neoconfucianesimo guadagn\u00f2 influenza a spese delle scuole buddhiste, sulle quali si rafforz\u00f2 il controllo dello Stato, e che iniziarono cos\u00ec ad attraversare una lenta e graduale fase di declino sociale e politico. Le scuole buddhiste erano diventate forze politiche e militari all'interno del Giappone, e questo impensieriva lo shogunato che si sarebbe imposto. I sistemi gerarchici dei templi, gi\u00e0 presenti in Giappone, vengono accentrati ed unificati\nCon la presa di potere della dinastia Tokugawa, il Giappone chiuse le porte al resto del mondo. \nIl mondo religioso e dottrinale giapponese, di conseguenza, si cristallizz\u00f2 in una relativa stabilit\u00e0. I viaggi tra Cina e Giappone, cos\u00ec frequenti nel primo periodo della diffusione dello Zen, si interruppero e ripresero solo nel XVII secolo con l'arrivo di alcuni gruppi di monaci cinesi dovuto alle guerre civili che portarono alla fine della dinastia Ming. Tra questi, arrivarono anche i seguaci di Ingen Ryuki, che fondarono la scuola Obaku, terza grande scuola Zen giapponese che trasmetteva in Giappone il metodo Rinzai della Cina di quel periodo. La presenza di questi monaci cinesi influenz\u00f2 anche le scuole Zen esistenti, diffondendo nuove idee sulla disciplina monastica e le modalit\u00e0 di trasmissione del Dharma\nIn questo periodo, con uno spirito di rinnovamento, la scuola Soto inizi\u00f2 a porre enfasi sull'autorit\u00e0 dei testi nell'insegnamento, e a riscoprire quindi gli scritti del fondatore Dogen, che fino a quel tempo erano state messi in secondo piano rispetto alla dottrina e alla prassi che dai tempi di Keizan Jokin si sarebbero venute a creare. Quest'iniziativa ricosse una certa popolarit\u00e0, tanto pi\u00f9 che nel 1615, il bakufu dichiar\u00f2 che lo Eihei Shingi dovesse diventare fonte normativa per dottrina ed organizzazione per tutta la scuola Soto\nUn fattore chiave per la riscoperta di Dogen fu l'appello del maestro Manzan Dohaku per cambiare le norme che disciplinavano la trasmissione del Dharma, basata su argomenti derivati dallo Shobogenzo. Dall'inizio, la Soto-shu ha ereditato da Dogen una forte enfasi per il rispetto di un lignaggio riconosciuto e di corrette trasmissioni del Dharma. Con il tempo, per\u00f2, le trasmissioni del Dharma divennero delle cerimonie per suggellare la trasmissione delle propriet\u00e0 dei templi, che non di rado venivano ereditati di padre in figlio.. Di conseguenza, quando un abate assumeva la guida di un altro monastero, doveva abbandonare il suo lignaggio per succedere in quello del relativo monastero.. Tutto questo cambi\u00f2 con le riforme di Manzan, che...\nFu con gli scritti di Menzan Zuiho (1683-1769) che gli studi sui testi di Dogen divennero un'attivit\u00e0 centrale per la Scuola Soto. Egli scrisse pi\u00f9 di cento opere, includendo molti commenti sui principali testi di Dogen e analisi sulla sua dottrina. Menzan promosse riforme di norme e pratica monastica, basate direttamente sugli scritti di Dogen. Altre riforme simili vennero applicate per tutta la scuola da Gento Sokuchu (1729-1807), undicesimo abate di Eiheiji, che tent\u00f2 invece di tornare a una purezza dell'insegnamento Soto mettendo in secondo piano l'uso dei koan in favore di una proposta maggiore della pratica di \"shikantaza\".. Nel Medioevo, lo studio dei koan era ampiamente praticato nella scuola Soto. Gento Sokuchu inizi\u00f2 la glorificazione di Dogen fino al prestigio che ha assunto ad oggi\nL'aumento di riferimenti a Dogen da parte dei maestri dell'epoca cre\u00f2 un problema per la gerarchia Soto:\nIl periodo Meiji (1868-1912) e l'espansionismo imperiale.\nDurante le grandi trasformazioni del periodo Meiji (1868-1912), il Giappone abbandon\u00f2 il suo sistema feudale aprendosi ad un assolutismo di tipo occidentale e lo scintoismo divent\u00f2 la religione di stato. Le scuole buddhiste furono costrette ad adattarsi al nuovo regime. Le scuole Soto e Rinzai scelsero di adattarsi al cambio di potere, con conseguenze imbarazzanti quando le istituzioni dello Zen decisero di appoggiare il nazionalismo portato avanti dalla corte imperiale. Le scuole Zen si trovarono cos\u00ec a sostenere direttamente le iniziative di guerra contro Russia, Cina e gli stati del Pacifico.\nIn questo periodo, la riscoperta di Dogen iniziata nel periodo precedente diede luogo a una vera riappropriazione. Le memorie di Dogen vennero usate per assicurare un ruolo centrale di Eiheiji nell'organizzazione della scuola Soto, ma le riforme non si limitarono a quello. Nel 1899, ad Eiheiji venne organizzata la prima cerimonia di ordinazione di un laico e la sua gerarchia promosse gli studi sui testi di Dogen per consolidare i propri progetti di potere sulla scuola Soto. Venne cos\u00ec creata un'immagine di Dogen adatta agli interessi specifici di Eihei-ji:\nCaratteristiche della scuola Soto attuale.\nUna delle caratteristiche principali della pratica dello Zen Soto tradizionale \u00e8 l'insegnamento e l'uso della pratica di Shikantaza come base di una pratica di consapevolezza che riguarda ogni aspetto della vita quotidiana.\nLo Shikantaza consiste in un tipo di zazen senza nessun focus su oggetti e contenuti particolari, ma esclusivamente sulla consapevolezza della propria esistenza nel momento in cui si sta meditando. In essa, il praticante si sforza di essere attento ad ogni aspetto della propria presenza, persino dei propri pensieri, che lascia sorgere e svanire senza nessuna interferenza, fino ad arrivare ad uno stato di pura consapevolezza in cui ogni pensiero non disturba pi\u00f9 la propria concentrazione. Da questa pratica, nasce la consapevolezza che viene applicata in ogni attivit\u00e0 quotidiana, che diventa cos\u00ec una pratica a s\u00e9 stante.\nLe motivazioni alla base dell'insegnamento di questa pratica fondamentale possono essere trovate in molti lavori del fondatore Dogen:\nAltri importanti testi che promuovono lo zazen sono compresi nella raccolta dello \"Sh\u014db\u014dgenz\u014d\".\nPratica.\nLa pratica nei monasteri comprende, oltre alle sedute di zazen previste dalla condotta monastica e quelle allestite a beneficio dei laici, lo studio e la recitazione di sutra e dh\u0101ra\u1e47\u012b per delle cerimonie che, se originariamente erano previste come pratiche a s\u00e9, furono in breve tempo allestite per i laici che richiedessero riti propiziatori per delle buone condizioni ambientali o per attirare la fortuna nelle loro faccende quotidiane. Altra pratica fondamentale \u00e8 il \"samu\" ( \u4f5c \u52d9 ) e cio\u00e8 il lavoro fisico che viene svolto ogni giorno con consapevolezza del momento presente qui ed ora. Il \"samu\" all'interno di un monastero, pu\u00f2 comprendere le pulizie del monastero stesso, la cura del giardino e dell'orto, il taglio della legna per le stufe, la cucina e in generale tutte quelle attivit\u00e0 che servono a rendere in tutto o in parte il monastero autosufficiente ed efficiente. Nella pratica dei laici il \"samu\" si identifica con il lavoro di tutti i giorni sia nell'abito del sostentamento personale sia per quanto riguarda la pulizia e la cura della casa e la preparazione dei cibi. \nI seguaci laici possono partecipare alle sedute di meditazione loro dedicate, organizzate di recente dai monasteri di questa tradizione, e frequentare brevi periodi di vita monastica in casi di crisi personale. Ma l'attivit\u00e0 principale richiesta dai laici giapponesi \u00e8 l'allestimento di cerimonie funebri. Le statistiche pubblicate dalla Soto-shu affermano che l'80% dei seguaci laici visita il tempio della propria zona soltanto per ragioni legate ad eventi luttuosi, il 17% visita i centri per questioni spirituali e solo il tre per cento consulta un monaco in momenti di crisi o problemi personali\nPratica monastica.\nIn un testo rivolto ai praticanti occidentali, il maestro Kojun Kishigami, un erede nel Dharma di Kodo Sawaki, scrive:\nNello stesso testo, Kishigami non esprime molto ottimismo per lo status della Soto in Giappone:\nDiffusione in occidente.\nNel XX secolo, la scuola Soto inizia la sua diffusione in Occidente. I centri che verranno fondati faranno s\u00ec che la Soto diventi la tradizione pi\u00f9 diffusa anche fuori dal Giappone.\nShunryu Suzuki.\nShunryu Suzuki gioc\u00f2 un ruolo centrale nella trasmissione degli insegnamenti Soto in Occidente. Egli studi\u00f2 all'Universit\u00e0 di Komazawa a Tokyo. Nel 1959, Suzuki arriv\u00f2 in California per gestire il Soko-ji, al tempo l'unico tempio Soto a San Francisco. \nIl suo libro \"Mente Zen, Mente da Principiante\" \u00e8 diventato un classico nella cultura Zen occidentale. \nGli insegnamenti di Suzuki roshi hanno portato alla formazione del San Francisco Zen Center, uno delle pi\u00f9 grandi e ricche associazioni Zen in Occidente.\nIl monastero di Tassajara fu il primo monastero buddhista ad essere stabilito fuori dall'Asia.\nOggi, il sangha del SFZC include, oltre al monastero di Tassajara, la fattoria Green Gulch e il centro cittadino. Vari centri Zen intorno agli Stati Uniti sono parte del lignaggio del San Francisco Zen Center e mantengono forti legami organizzativi con esso. Il lignaggio \u00e8 rappresentato in Italia dal maestro Dario Doshin Girolami, abate di un centro Zen con sede a Roma. \nL'assistente di Suzuki, Dainin Katagiri, fu invitato ad andare a Minneapolis, Minnesota, dove si trasfer\u00ec nel 1972 dopo la morte del suo maestro. Presso Minneapolis, Katagiri e i suoi discepoli costruirono quattro centri.\nAntai-ji.\nIl monastero di Antaiji \u00e8 guidato dai maestri del lignaggio di K\u014dd\u014d Sawaki, e oltre al lignaggio di Suzuki, ha formato maestri protagonisti della diffusione dello Zen occidentale. \nLo stesso Sawaki \u00e8 ricordato come uno dei pi\u00f9 grandi maestri Zen dei tempi recenti. Suoi discepoli sono stati il suo erede K\u014dsh\u014d Uchiyama, maestro di Shohaku Okumura che edific\u00f2 la Sanshin Zen Community a Bloomington, in Indiana (USA). A sua volta, il discepolo di questo, Gud\u014d Wafu Nishijima divent\u00f2 maestro di Brad Warner.\nTra i discepoli di Sawaki, per un certo tempo, possiamo trovare anche uno dei protagonisti della diffusione dello Zen in Europa, Taisen Deshimaru. Il monastero di Antai-ji contribuisce ancora oggi alla diffusione dello Zen in occidente ospitando ogni anno molti praticanti occidentali per ritiri periodici di qualche giorno. Lo stesso attuale abate del monastero Olaf Muh\u014d N\u00f6lke \u00e8 un occidentale, tedesco di Berlino.\nDottrina.\nSutra.\nCome tutte le scuole Zen, la scuola Soto si rif\u00e0 ai Sutra della Prajnaparamita, come ai grandi sutra della scuola Mahayana: il Mahaprajnaparamitasutra, il Sutra del Loto, il Brahmajala Sutra, e il La\u1e45k\u0101vat\u0101ras\u016btra.\nFino alla promozione dei testi di Dogen nell'et\u00e0 moderna, gli studi dei testi cinesi erano prevalenti nella dottrina Soto:\nOltre a ci\u00f2 il \"Sandokai\" di Shitou Xiqien (giapponese: Sekito Kisen) e l\"'Hokyozanmai\" di Donghan Liangjie (giapponese: Tozan Ryokai, 700-790), testi fondamentali della scuola cinese Caodong, trasmessi in Giappone sono stati riconosciuti dai monaci giapponesi per la loro rilevanza e vengono recitati ancora oggi, ogni giorno, nei monasteri di questa scuola.\nDogen.\nL'insegnamento di Dogen \u00e8 caratterizzato dall'identificazione della pratica con l'illuminazione.\nCi\u00f2 pu\u00f2 essere trovato nello \"Sh\u014db\u014dgenz\u014d\". Lo studio di questa raccolta \u00e8 relativamente recente; dalla fine del XV secolo la maggior parte degli scritti di Dogen \u00e8 stato nascosto alla vista nei monasteri, dove rimasero segreti. Solo un insegnante di dharma, Nishiari Bokusan (1821-1910) \u00e8 conosciuto per aver dato letture su come lo Shobogenzo dovesse essere letto e compreso.\nLo studio di Dogen divenne regolare nei templi Soto soltanto dal XX secolo in poi:\nL'istituzione della Scuola.\nL'organizzazione della Soto-shu \u00e8 molto elaborata e consiste di circa quindicimila templi, tra i quali trenta centri di formazione, dove i monaci Soto possono addestrarsi a diventare abati e gestire il proprio monastero.\nOrganismi decisionali.\nLa Scuola Soto \u00e8 sempre stata caratterizzata da un'organizzazione gerarchica e centralizzata, al cui vertice erano posti gli abati di Eiheiji e Sojiji. Con l'occidentalizzazione del Giappone, anche le istituzioni della Scuola furono soggette a dei cambiamenti:\nLa Soto-shu divide i templi che amministra in quattro classi:\nMentre Eihei-ji deve la sua esistenza e il suo prestigio alla fama del suo fondatore, \u00e8 invece Sojiji guadagna autorevolezza per numero di templi affiliati. Durante l'era Tokugawa, Eiheiji contava 1300 templi affiliati, comparati con i 16.200 di Sojiji. Pi\u00f9 avanti nel tempo, dei pi\u00f9 di 14000 templi della scuola Soto odierna, 13.850 si identificano affiliati a Sojiji. Inoltre, pi\u00f9 di 148 templi affiliati ad Eiheiji oggi sono solo templi minori locati in Hokkaido, fondati durante il periodo di colonizzazione durante l'et\u00e0 Meiji.\nStato giuridico.\nLa Soto-shu \u00e8 un'\"organizzazione ombrello\" (\"hokatsu\") che riunisce pi\u00f9 templi ed organizzazioni minori affiliate tra loro.\n\u00c8 regolata da tre documenti fondativi:\nMonasteri e Dojo S\u014dt\u014d in Italia.\nMonasteri:\nAltri luoghi di pratica:"}
{"id": "577437", "revid": "33751", "url": "https://it.wikipedia.org/wiki?curid=577437", "title": "Sheffield United FC", "text": ""}
{"id": "577438", "revid": "125688184", "url": "https://it.wikipedia.org/wiki?curid=577438", "title": "Antonio Pucci (notabile)", "text": "Iscritto all'Arte dei Legnaioli, fu tra gli architetti progettisti della Loggia della Signoria (1379) a Firenze.\nNel 1381 fu scrutinato e dichiarato abile a rivestire gli Uffici del Comune. Seguirono alcuni incarichi politici di importanza crescente:\nNel 1412 venne dichiarato ribelle ed esiliato perch\u00e9 sospettato di avere aderito alla congiura ordita dai Conti Alberti, ma fu graziato intorno al 1416, quando ebbe un nuovo incarico pubblico, quello di Castellano della Torre di Sant'Alberto e del Casseretto ad Arezzo.\nSi spos\u00f2 due volte, nel 1384 con Bartolomea del Giocondo e nel 1401 con Lucia Orlandini, fu il padre di Puccio Pucci, il capostipite della linea principale dei nobili Pucci, di Giovanni, uomo politico, di Niccol\u00f2, frate venerabile dell'Ordine dei Servi di Maria, e da parte della seconda moglie di Benintendi, uomo politico, di saracino, capostipite della linea marchionale dei Pucci, con i tre rami ammessi al Patriziato Fiorentino nel 1752, di Piero, alleato di Cosimo il Vecchio, Ghita, Lucrezia e Giovanna."}
{"id": "577444", "revid": "262457", "url": "https://it.wikipedia.org/wiki?curid=577444", "title": "Soto zen", "text": ""}
{"id": "577446", "revid": "715366", "url": "https://it.wikipedia.org/wiki?curid=577446", "title": "Aroldo in Italia", "text": "Aroldo in Italia (Harold en Italie) \u00e8 una sinfonia in 4 parti con viola principale di Hector Berlioz (op. 16). Composta nel 1834, \u00e8 ispirata a \"Il pellegrinaggio del giovane Aroldo\", di Lord Byron.\nOgnuno dei 4 movimenti che compongono la sinfonia \u00e8 caratterizzato da un titolo che ha lo scopo di rendere pi\u00f9 chiaro il messaggio musicale. Qui Berlioz procede lungo la via della sinfonia a programma, aperta pochi anni prima con la \"Sinfonia fantastica\".\nAttraverso l'impiego di un tema recorrente (\"id\u00e9e fixe\") legato a un personaggio, in questo caso Aroldo, Berlioz legittima l'allontanamento dalle forme della sinfonia classica. L\u00ec infatti la riprese e le variazioni seguivano delle regole strutturali, qui Berlioz svolge il tema di Aroldo suoi temi in base agli stato d'animo di Aroldo, spesso combinandolo in contrappunto con altri temi associati al mondo che lo circonda. La voce di Aroldo, e quindi la sua melodia, \u00e8 affidata alla viola solista, strumento la cui voce calda e vibrante riesce a rappresentarne lo spirito romantico meglio di quanto non avrebbe fatto il violino.\nAroldo sui monti.\nLa prima parte della sinfonia \u00e8 intitolata \"Aroldo sui monti\" (\"Harold aux montagnes\"), scene di malinconia, di felicit\u00e0, di gioia. Berlioz in questa prima parte si allontana dalla tradizione, ma come abbiamo accennato, le sue scelte sono dettate non da regole formali, ma da necessit\u00e0 poetiche.\nIl ritmo ininterrotto dell'esposizione fugata sembra caratterizzare un paesaggio lontano ed ancora misterioso. L'ingresso dell'arpa prepara alla melodia della viola, che ci mostra Aroldo intento a contemplare la natura che lo circonda.\nNella sua recensione alla sinfonia, Liszt scrive: \nInfatti dopo uno slancio di gioia travolgente, alla fine torna il motivo di Aroldo con un tremolo lento. Tutte le forme e le meraviglie del mondo esteriore non sono riuscite a vincere la cupa nostalgia dell'eroe.\nMarcia dei pellegrini.\nIl secondo movimento, intitolato \"Marcia e preghiera serale dei pellegrini\" (\"Marches des P\u00e8lerins\"), \u00e8 una mirabile rappresentazione musicale di questa marcia. Il ritmo viene regolarmente interrotto da una frase, ritorno periodico delle voci salmodianti. La presenza di Aroldo \u00e8 ravvisabile dalla viola, che si staglia per\u00f2 sul resto dell'orchestra come distante, disinteressata. La marcia \u00e8 interrotta dalla nuova sezione, indicata come \"canto religioso\". Dopo la ripresa la marcia dei pellegrini risuona sempre pi\u00f9 lontana, come se questi ultimi stessero allontanandosi sempre pi\u00f9 da Aroldo, che ha guardato, ma ancora non si sente partecipe delle cose del mondo. Rimane quindi muto e impenetrabile.\nSerenata.\nLa terza parte rappresenta Aroldo che assiste ad una serenata (\"S\u00e9r\u00e9nade\"), una scena d'amore. Come nella precedente scena religiosa per\u00f2 riesce solo a farsi sfiorare dal respiro del mondo esteriore.\nQuesta parte \u00e8 uno scherzo, fin dalle prime battute ritmato vivacemente. Il canto del pastore \u00e8 struggente, e a questo canto si aggiunge la voce di Aroldo, rappresentato come spettatore di questa tenera scena.\nOrgia dei briganti.\nQuest'ultimo movimento descrive Aroldo nella caverna dei Briganti, in preda ai fumi dell'alcool, e la musica ci trasforma in commensali di questo banchetto infernale.\nIl movimento si apre con il motivo dell'orgia, che Berlioz interrompe con continui richiami dei tempi precedenti, che affiorano nella memoria di Aroldo, e gli provocano rimorsi e sensi di colpa. Finch\u00e9 cade vittima di allucinazioni, come privo ormai di sensi. Si accalcano confusi richiami della marcia dei Pellegrini, della romanza d'amore abruzzese, finch\u00e9 riappare la monodia d'Aroldo, ma stavolta spaventosamente vuota. Questa viene trascinata in ritmi sempre pi\u00f9 scatenati e frenetici, volgari come il covo di ladri e borsaioli dove Aroldo si trova.\nImprovvisamente giunge in lontananza la marcia dei pellegrini, come una piet\u00e0 celeste che attraversa l'ingresso della grotta. Il finale si caratterizza per l'estrema, orgiastica violenza."}
{"id": "577450", "revid": "486946", "url": "https://it.wikipedia.org/wiki?curid=577450", "title": "C.O.N.I.", "text": ""}
{"id": "577451", "revid": "124233291", "url": "https://it.wikipedia.org/wiki?curid=577451", "title": "Portorose", "text": "Portorose (in sloveno Portoro\u017e) \u00e8 una frazione di abitanti del comune sloveno di Pirano.\nDalla fine del XIX secolo Portorose \u00e8 uno dei pi\u00f9 noti centri balneari del litorale Alto Adriatico nonch\u00e9 stazione termale.\nOspita strutture turistiche storiche come il Palace Hotel, edificato ai tempi della monarchia austro-ungarica e ancora in attivit\u00e0, nonch\u00e9 l'omonimo aeroporto di Portorose, nel villaggio di Sicci\u00f2le, ed a livello culturale l'EMUNI od Universit\u00e0 Euromediterranea.\nGeografia fisica.\nPosizione.\nPortorose si trova sulla costa adriatica orientale, nella parte sud del Golfo di Trieste, nella baia di Pirano, a circa 2\u00a0km a sud di Pirano stessa e non lontano dal confine con la Croazia, nei comuni di Umago e Buie. Da Capodistria dista 12\u00a0km e 25\u00a0km da Trieste. Inoltre dista 88\u00a0km da Fiume, 88\u00a0km da Pola, 85\u00a0km da Gorizia e 120\u00a0km da Lubiana.\nClima.\nIl clima \u00e8 relativamente mite in inverno (5\u00a0\u00b0C circa di media nel mese di gennaio) e caldo, senza essere afoso, nei mesi estivi (con una temperatura media che in luglio ed agosto \u00e8 di circa 23\u00a0\u00b0C).\nTerritorio.\nNella citt\u00e0 vige il bilinguismo italiano e sloveno. Portorose \u00e8 la destinazione balneare pi\u00f9 frequentata e vivace della costa slovena. A pochi chilometri dal confine con la Croazia, Portorose si estende lungo una baia naturale, dalle Saline di Sicciole e l'area abitata di Sezza, fino alla Punta di San Bernardino, sede dell'omonima struttura alberghiera.\nStoria.\nLa storia della citt\u00e0 \u00e8 direttamente connessa a quella della vicina Pirano, coi primi insediamenti riconducibili ad opera degli Illiri gi\u00e0 in epoca preistorica. In seguito l'area venne abitata da trib\u00f9 celtiche, che poi vennero conquistate ed annesse dall'Impero romano nel 178 a.C. I ritrovamenti archeologici relativi a questo periodo hanno consentito di rilevare la presenza nell'area di molte ville rustiche patrizie e fattorie. Lo sviluppo dell'area avvenne per\u00f2 solo dopo il crollo dell'Impero romano, con l'aumento di coloni in cerca di nuove terre pervenuti al seguito dei barbari che invasero questi territori.\nNel VII secolo l'area era parte dell'Impero bizantino, ma col sempre crescente malcontento per il governo feudale locale e la sempre pi\u00f9 importante influenza della Repubblica di Venezia, l'insediamento di Pirano sigl\u00f2 un trattato con Venezia che comprendeva una sorta di protettorato autonomo dell'area da parte dei veneziani.\nContemporaneamente l'area venne interessata dalle missioni dei benedettini. Nel XII secolo la regione contava quattro monasteri dell'ordine e diverse chiese sparse. Tra queste la pi\u00f9 antica era la chiesa di Santa Maria del Rosario che sorgeva proprio lungo la baia di Portorose e che venne eretta nel XIII secolo. Fu proprio dal nome latino della chiesa (\"Sancta Maria Roxe\") e italiano poi (\"Santa Maria delle Rose\") che nel 1251 la baia prese il nome di \"Portus sanctae Mariae de Rosa\".\nUno dei pi\u00f9 importanti centri monastici con sede proprio a Portorose era il monastero di San Lorenzo dove i monaci benedettini si dedicavano alle cure mediche dei malati, alleviando i dolori reumatici e gli ascessi con dei concentrati di acqua marina e fanghi medicamentosi. Nel 1210 l'area pass\u00f2 sotto il Patriarcato di Aquileia.\nNel XIII secolo Pirano entr\u00f2 in un breve conflitto con la Repubblica di Venezia che impegn\u00f2 l'area dal dicembre del 1282 al gennaio del 1283 e che vide la sconfitta dei locali a vantaggio dei veneziani.\nDurante il secondo periodo di governo veneziano, al contrario di altri villaggi della penisola dell'Istria, Portorose e Pirano si dimostrarono leali al governo veneziano e quindi divennero detentori di speciali privilegi verso la Repubblica che ne favor\u00ec una vera esplosione economica e commerciale. Nel 1797 quando cadde la Repubblica di Venezia ed i suoi territori passarono all'Impero austriaco, il governo imperiale perdur\u00f2 sino al 1806. Dal 1806 al 1813 l'intera penisola istriana divenne parte delle Province illiriche come parte dell'Impero Francese. Un secondo periodo di boom economico si ebbe con la restaurazione del governo imperiale che port\u00f2 all'allargamento del commercio locale verso Santa Lucia e Sicciole. Dopo la Grande Guerra, il trattato di Rapallo determin\u00f2 il passaggio della penisola istriana sotto il controllo del Regno d'Italia. Dissolto l'Impero austroungarico l'area vide un sostanziale stallo economico. \nNel 1934 era operativa la Scuola Idrovolanti (civile).\nNella seconda guerra mondiale, l'area non conobbe particolari scontri, anche quando l'importante e vicina area industriale di Trieste conobbe diversi bombardamenti. Dopo la guerra, tra il maggio 1945 e l'ottobre 1954, ricadendo nella zona B del Territorio Libero di Trieste, Portorose si trov\u00f2 amministrata dall'esercito jugoslavo (STT-Vuja). Dopo la divisione del TLT nel 1954 pass\u00f2 all'amministrazione civile jugoslava e dal 1975 divenne de jure parte della SFRJ (Jugoslavia).\nEconomia.\nTurismo.\nL'economia di Portorose si basa principalmente sul turismo, vi sorgono alcuni centri termali che propongono cure attraverso l'impiego di acque saline e fanghi curativi, che possono concorrere alla cura di patologie della pelle e i postumi delle malattie reumatiche.\nLa localit\u00e0 \u00e8 dotata nelle vicinanze di un piccolo aeroporto, e un molo turistico attrezzato che pu\u00f2 accogliere fino a 1000 imbarcazioni.\nLa via \"Lungomare / Obala\" lunga 2\u00a0km collega la frazione di Santa Lucia a quella di San Bernardino, in direzione di Pirano, e funge da passeggiata lungo la quale vi sono posti diversi alberghi, negozi, le terme e il Casin\u00f2 (Grand Casin\u00f2 Portorose).\nPunti d'interesse.\nNella parte sud presso le saline vi sono alcuni vecchi magazzini del sale, sull'altura di Crocebianca (\"Beli Kri\u017e\"), vi \u00e8 un belvedere sulla baia di Portorose e l'antenna di Radio Capodistria. In direzione nord-est, verso la baia e le saline di Strugnano, vi \u00e8 il promontorio di Sezza (\"Se\u010da\"), dove visitare Forma viva, un'esposizione permanente all'aperto di sculture d'arte contemporanea in pietra.\nDa Portorose \u00e8 possibile raggiungere rapidamente e visitare Trieste citt\u00e0 ricca di fascino, storia e cultura oltre ad alcune citt\u00e0 di un certo interesse nel panorama artistico e culturale sloveno. Poco meno di due ore separano la localit\u00e0 balneare dalla capitale Lubiana, mentre sempre sulla direttrice per Trieste si raggiungono Isola e la splendida Capodistria, gioiello dell'architettura veneta.\nInfrastrutture e trasporti.\nLa localit\u00e0 \u00e8 dotata di un aeroporto turistico, terzo in Slovenia dopo quelli di Lubiana e Maribor, situato a pochi km dal centro abitato.\nNel 1909 Portorose fu collegata a Pirano da una linea filoviaria, sostituita nel 1912 da una tranvia elettrica attiva sino al 1953."}
{"id": "577453", "revid": "26891", "url": "https://it.wikipedia.org/wiki?curid=577453", "title": "MBDA AS 30", "text": ""}
{"id": "577455", "revid": "1272592", "url": "https://it.wikipedia.org/wiki?curid=577455", "title": "Soto", "text": ""}
{"id": "577459", "revid": "121346913", "url": "https://it.wikipedia.org/wiki?curid=577459", "title": "Loparo", "text": "Loparo (in croato: \"Lopar\") \u00e8 un comune croato di 1.247 abitanti che si estende sull'isola di Arbe, appartenente alla regione litoraneo-montana.\n\u00c8 diventato comune nel 2006.\nStoria.\nLoparo \u00e8 considerata il luogo di origine di san Marino che ha dato il nome all'omonima Repubblica, anche se di lui rimangono tracce solo per un grande ritratto all'entrata del paese, il nome di una spiaggia e quello di un campeggio.\nGeografia fisica.\nL'abitato di Loparo \u00e8 circondato da una folta vegetazione caratterizzata dalla presenza di pini ed arbusti di macchia mediterranea.\nUna peculiarit\u00e0 di Loparo \u00e8 quella di possedere spiagge sabbiose, assenti o quasi nel resto dell'isola e rare nell'intera Croazia. Le spiagge si dividono tra le pi\u00f9 affollate \"Paradiso\" (detta anche di San Marino, \"Rajska pla\u017ea\" in croato), l'adiacente \"Liva\u010dina\" e \"Kastelina\", e le tranquille \"Stolac\", \"Sahara\", \"Dubac-Sturic\" e \"Ciganka\". In buona parte di queste \u00e8 consentito il naturismo. \nUna strada collega Loparo ad Arbe, capoluogo dell'isola omonima passando per una valle, un tratto panoramico ed altri centri abitati.\nNelle immediate vicinanze si trova l'isola Calva, dove nel 1948 fu istituito un campo di concentramento per \"rieducare\" gli oppositori al regime titino. L'isola venne successivamente riutilizzata come carcere per criminali comuni fino al 1988 quando il carcere venne chiuso definitivamente, oggi \u00e8 visitabile, anche se in stato di completo abbandono.\nSulla vicina isola di san Gregorio ,invece, era situato il campo di concentramento per le donne.\nSociet\u00e0.\nEtnie e minoranze linguistiche.\n \nGeografia antropica.\nLocalit\u00e0.\nIl comune di Loparo \u00e8 costituito da un solo insediamento (\"naselje\"):"}
{"id": "577467", "revid": "2014155", "url": "https://it.wikipedia.org/wiki?curid=577467", "title": "Luigi, il Gran Delfino", "text": "Biografia.\nI primi anni e la giovinezza.\nLuigi nacque al Castello di Fontainebleau, figlio primogenito di re Luigi XIV di Francia e di sua moglie Maria Teresa d'Asburgo-Spagna. Suoi nonni paterni furono Luigi XIII di Francia e Anna d'Austria e quelli materni Filippo IV di Spagna ed Elisabetta di Francia. Elisabetta era la sorella pi\u00f9 giovane di Luigi XIII, mentre Filippo IV era fratello di Anna d'Austria, quindi i genitori di Luigi erano doppi cugini (di primo grado) tra di loro.\nSecondo una leggenda, alla sua nascita venne predetto che sarebbe stato \"figlio di un re, nonno di un re, ma mai un re\".\nVenne battezzato il 26 marzo 1668 nella cappella del Castello di Saint-Germain-en-Laye ove ottenne il nome paterno, Luigi appunto. Come \"Fils de France\" ottenne alla nascita il titolo di \"Altezza Reale\". Suoi padrini furono il cardinale Luigi di Vend\u00f4me (in nome di papa Clemente IX) e la principessa di Conti (in nome di Enrichetta Maria, regina consorte d'Inghilterra).\nQuando raggiunse l'et\u00e0 di sette anni, il piccolo principe venne tolto dalle cure della balia e posto d'improvviso nella societ\u00e0 degli adulti. Charles de Sainte-Maure, duca di Montausier, fu suo governatore e suo tutore fu Jacques B\u00e9nigne Bossuet, vescovo di Meaux, gran predicatore e oratore di Francia, anche se questi buoni insegnanti non produssero l'effetto voluto:\nCome si evince, Luigi ricevette una formazione che gli trasmise pi\u00f9 l'obbedienza a suo padre, che l'arte di governare. Tuttavia i suoi tutori gli fornirono ogni educazione sulle antichit\u00e0 (tanto che egli divenne poi collezionista di medaglie, iscrizioni, sculture). Ebbe un temperamento mite e placido, ereditato dalla madre, mantenne il suo ruolo di erede al trono, con discrezione e in silenzio, affermando che l'istruzione che aveva ricevuto gli aveva fatto disprezzare lo sforzo intellettuale. Pass\u00f2 perci\u00f2 per un uomo di poca intelligenza. La sua generosit\u00e0, affabilit\u00e0 e liberalit\u00e0 gli concessero ad ogni modo quella popolarit\u00e0 a Parigi e presso il popolo francese in generale che la sua figura divenne molto apprezzata dal pubblico.\nRuolo politico e militare.\nAnche se venne ammesso sin dalla pi\u00f9 giovane et\u00e0 a partecipare al \"Conseil d'en haut\", Luigi non gioc\u00f2 mai un ruolo importante nella politica francese dell'epoca. Oltre ad assicurare la continuit\u00e0 della linea borbonica francese (Luigi XV \u00e8 suo nipote) ed a stabilire la linea dinastica borbonica in Spagna (con il ramo dei Borbone-Angi\u00f2), egli si impegn\u00f2 in pi\u00f9 piacevoli svaghi e venne stimato per la sua magnifica collezione d'arte a Versailles e nei suoi appartamenti privati a Meudon, castello quest'ultimo che Luigi XIV acquist\u00f2 per il figlio dalla vedova di Louvois. Il delfino si serv\u00ec di Jules Hardouin Mansart col suo incarico al \"B\u00e2timents du Roi\", assieme al suo \"architetto d'interni\" Jean B\u00e9rain, capo dei Menus Plaisirs, per provvedervi nuove decorazioni. Egli visse appartato a Meudon per il resto della sua vita, attorniato dalle due sorellastre Maria Anna di Borbone e Luisa Francesca di Borbone. Questi tre personaggi crearono la \"Cabal de Meudon\" che si oppose al figlio del delfino, Luigi, duca di Borgogna ed alla sua moglie savoiarda, la principessa Maria Adelaide.\nLuigi era chiamato il Gran Delfino perch\u00e9 era di corporatura molto robusta. Luigi non ricopr\u00ec mai un ruolo importante nella politica francese ma, essendo l'erede al trono di Luigi XIV, era spesso oggetto delle trame di corte per il suo ruolo futuro.\nPrima del suo fidanzamento ufficiale, il padre di Luigi aveva considerato varie figlie di reali d'Europa per il suo primogenito come ad esempio Anna Maria Luisa de' Medici e sua cugina Maria Luisa d'Orleans, figlia di Filippo I di Borbone-Orl\u00e9ans e sua moglie Enrichetta d'Inghilterra. Secondo varie indiscrezioni d'epoca, Maria Luisa e Luigi erano gi\u00e0 amanti, essendo cresciuti molto vicini. Ad ogni modo l'intento di Luigi XIV era quello di utilizzare Maria Luisa per stabilire un forte legame con la Spagna forzandola a sposare l'invalido Carlo II di Spagna, zio materno del Delfino. Luigi fin\u00ec cos\u00ec per sposare una sua cugina di secondo grado, la duchessa Maria Anna Vittoria di Baviera. Pi\u00f9 grande di Luigi, al suo arrivo alla corte francese venne descritta come poco attraente ma molto acculturata.\nRimasto vedovo nel 1690, spos\u00f2 segretamente nel 1695 la sua amante Marie-\u00c9milie de Joly Choin (1670-1732), dama d'onore preferita della sorellastra, la principessa vedova di Conti. Il re non approv\u00f2 l'unione ed il Delfino, per tutta risposta, si ritir\u00f2 nel suo castello di Meudon.\nSotto l'aspetto militare, durante la Guerra della Grande Alleanza, Luigi venne inviato nel 1688 sul fronte renano. Prima di lasciare la corte, Luigi venne cos\u00ec istruito dal padre: \"Nell'inviare Voi al comando del mio esercito, Vi concedo l'opportunit\u00e0 di farvi merito; andate e mostrate a tutta l'Europa, che si noti che quando morir\u00f2 sar\u00e0 morto il re.\" In questo frangente, Luigi ebbe successo grazie all'esperienza dei marescialli Jacques Henri de Durfort de Duras e Vauban, nel conquistare una delle teste di ponte sul Reno, a Philippsburg. Il coraggio mostrato da Luigi quando si port\u00f2 in visita alle truppe in trincea sotto il fuoco nemico durante l'assedio venne notato da molti. Montausier, suo consigliere, scrisse a lui: \"Non posso complimentarmi con Voi per la presa di Philippsburg; avete un buon esercito, bombe, cannoni e Vauban. Non posso complimentarmi per il Vostro coraggio. Quella virt\u00f9 \u00e8 ereditaria. Ma gioisco con Voi per la vostra liberalit\u00e0, generosit\u00e0, umanit\u00e0 e capacit\u00e0 di discernere chi fedelmente svolge il proprio servizio.\"\nLa posizione di Luigi al \"Conseil d'en haut\" gli diede l'opportunit\u00e0 di essere ascoltato negli anni di crisi della Guerra di successione spagnola. Da sua madre, Luigi aveva ereditato i diritti alla successione al trono spagnolo. Suo zio Carlo II di Spagna non aveva avuto discendenti e, dal momento che si trovava in punto di morte, non disponeva di eredi a cui cedere il trono se non i propri parenti pi\u00f9 prossimi, per met\u00e0 francesi e per met\u00e0 austriaci. Per favorire la possibilit\u00e0 di una successione dei Borboni, re Luigi XIV rinunci\u00f2 a nome del figlio e del primo nipote, il duca di Borgogna ai diritti sul trono spagnolo in favore del figlio secondogenito del Delfino, Filippo duca d'Angi\u00f2 (poi Filippo V di Spagna), il quale, come cadetto, non era predisposto alla successione al trono francese, cos\u00ec da mantenere Francia e Spagna due regni distinti e separati.\nMorte.\nVittima di un attacco di apoplessia nel 1701, mor\u00ec di vaiolo il 14 aprile 1711 alle 11:30, all'et\u00e0 di quarantanove anni, nel suo castello di Meudon. Suo figlio, il duca di Borgogna, non fu mai re perch\u00e9 mor\u00ec prima di Luigi XIV; il secondogenito Filippo fond\u00f2 la Casa di Borbone in Spagna, che detiene ancora il trono.\nMatrimonio e figli.\nLuigi spos\u00f2 Maria Anna, duchessa di Baviera, il 7 marzo 1680. La coppia ebbe i seguenti figli:\nCos\u00ec, attraverso i figli, Luigi garant\u00ec la prosecuzione della linea di Borbone sul trono di Francia e l'instaurazione della dinastia borbonica in Spagna.\nOltre ad un figlio morto infante non battezzato avuto da Madame de Choin, Luigi ebbe due figlie illegittime con Fran\u00e7oise Pitel:\nCon un'altra amante, Marie Anne Caumont de La Force, ebbe un'altra figlia:"}
{"id": "577480", "revid": "729019", "url": "https://it.wikipedia.org/wiki?curid=577480", "title": "Ilha do Sal", "text": "Ilha do Sal (o semplicemente Sal) \u00e8 un'isola dell'arcipelago di Capo Verde. Il suo nome significa Isola del Sale. Come molte altre isole dell'arcipelago, il nome \"Sal\" divenne di uso comune solo dopo la scoperta e lo sfruttamento dei depositi di sale da cucina (cloruro di sodio), subentrando all'originale \"Ilha Plana\" (\"Isola piatta\") con cui venne battezzata quando venne scoperta nel dicembre del 1460.\nGeografia.\nL'isola ha un'estensione totale di 216\u00a0km\u00b2 e si presenta con un profilo altimetrico praticamente piatto, tranne che per alcune piccole colline nella zona nord, resti di antichi vulcani, allungandosi per 30\u00a0km nella sua aridit\u00e0 in un mare blu cobalto dai toni spettacolari.\nTurismo.\nSal \u00e8 diventata ultimamente il principale polo turistico dell'arcipelago, grazie anche alla presenza di uno dei due aeroporti internazionali dell'arcipelago, l\"Am\u00edlcar Cabral\" di Espargos e alla spiaggia di sabbia bianca di Santa Maria, presso la quale sorgono i principali complessi turistici.\nL'aeroporto ha contribuito in maniera determinante a risollevare l'economia dell'arcipelago dopo il periodo di crisi d'inizio secolo, dovuto in gran parte all'abbandono dei suoi scali portuali a vantaggio dei porti spagnoli delle isole Canarie e di Dakar in Senegal. Oggi l'aeroporto \u00e8 il punto d'ingresso del mondo nell'arcipelago di Capo Verde e la sua attivit\u00e0 cresce ogni anno di pari passo con lo sviluppo del turismo.\nGrazie al vento teso e costante, Sal \u00e8 considerata una delle migliori localit\u00e0 al mondo, soprattutto in inverno, per la pratica del windsurf, del kitesurfing e di molti altri sport acquatici come il surf.\nLocalit\u00e0.\nSaline di Pedra de Lume.\nLe antiche \"saline di Pedra de Lume\" sono poste sul fondo del cratere di un vulcano estinto e collassato al livello del mare. L'acqua che evapora molto lentamente lascia uno strato di sale di mille colori per effetto dei diversi minerali presenti.\nDal paese di Pedra de Lume, arrampicandosi su una strada sterrata che costeggia l'antica teleferica in legno, si arriva all'ingresso del tunnel scavato nella roccia nel 1804; da qui si prosegue a piedi, sbucando dal ventre della montagna nell'antico cratere. Il sale ricavato viene stivato in sacchi e destinato al consumo interno. In una piscina di sale si pu\u00f2 fare il bagno in un'acqua tiepida che \u00e8 35 volte pi\u00f9 salata di quella del mare.\nSanta Maria.\nSanta Maria \u00e8 un paese di 6.000 abitanti, che unisce la tradizionale calma dell'arcipelago con la vita movimentata delle localit\u00e0 turistiche. Il paese offre un centro culturale, l\"Aldeiamento Turistico de Moroerira\", posto in un'antica casa portoghese restaurata, e un vivace mercato di prodotti africani, in particolare senegalesi, il tutto in un dedalo di stradine, calme e tranquille, affacciate sul mare.\nLa vera attrazione \u00e8 la spiaggia di sabbia bianca e il suo scalcinato pontile di legno. Un punto di ritrovo variegato, utilizzato dai pescatori che partono e ritornano sulle loro piccole e coloratissime barche e dai ragazzi che, con i tonni a penzoloni sulle carriole da muratore, partono verso il mercato o qualche albergo.\nBuracona.\nLa \"piscina naturale di Buracona\" \u00e8 l'apertura di una grotta sottomarina. Qui la sabbia lascia il posto alle rocce di origine vulcanica, testimonianza di antiche eruzioni terminanti in mare.\nL\"Occhio Blu\" \u00e8 un buco nella roccia di 12 metri che a mezzogiorno, quando il sole \u00e8 a picco, riflette la luce formando un'immagine spettacolare.\nEspargos.\nEspargos \u00e8 il capoluogo dell'isola; la sua importanza \u00e8 dovuta alla vicinanza all'aeroporto, che ne ha permesso lo sviluppo."}
{"id": "577490", "revid": "1437331", "url": "https://it.wikipedia.org/wiki?curid=577490", "title": "Istruzione in Giappone", "text": "Il Giappone dispone di un sistema di istruzione moderno. L'anno scolastico inizia ad aprile e finisce a marzo.\nLe scuole non obbligatorie comprendono l'asilo nido e la scuola materna, la cui durata dipende dalle singole scuole, ma generalmente dura due anni, e la frequentano i bambini dell'et\u00e0 di 4-5 anni.\nLa scuola elementare inizia dai 6 o 7 anni di et\u00e0 e dura sei anni. L'istruzione obbligatoria comprende elementari e medie inferiori (3 anni di studio) cui si aggiungono altri 3 anni non obbligatori di scuola media superiore, formando un sistema di istruzione scolastica del tipo \"6-3-3\", anche se dal 1999 alcune scuole hanno unito medie inferiori e superiori costituendo sei anni ininterrotti di scuola secondaria.\nPer gli allievi diversamente abili (362.000 allievi ca. nel 2015) \u00e8 previsto l'inserimento nelle classi regolari delle scuole oppure in classi \"tsukyu\", un percorso basato sull'apprendimento individuale o in piccoli gruppi all'interno delle scuole comuni. L'inserimento degli studenti diversamente abili nelle scuole comuni \u00e8 relativamente recente nel sistema scolastico giapponese, dove esistono ancora classi speciali e scuole speciali per i diversamente abili.\nMaterie d'insegnamento.\nElementari.\nLa scuola elementare, o primaria, dura sei anni e prevede l'insegnamento di:\nMedie inferiori.\nLa scuola media dura tre anni e prevede l'insegnamento di:\nMedie superiori.\nLe scuole medie superiori durano tre anni. L'indirizzo generico, scelto dalla maggior parte degli studenti, prevede:\nUna minoranza di studenti sceglie indirizzi specifici alle superiori, tra\nStoria.\nSegue una sintesi dell'evoluzione del sistema scolastico giapponese nell'et\u00e0 moderna e contemporanea.\nDal 1492 al 1815.\nDopo la proibizione imposta dal regime Tokugawa alla lettura di testi stranieri, nel 1720 i manuali tecnici occidentali furono nuovamente permessi con l'intento di colmare il divario tecnologico che separava il Giappone dalle avanzate ed aggressive potenze europee. Di pari passo si diffuse lo studio delle lingue.\nMentre le scuole feudali formavano tramite un rigoroso confucianesimo le nutrite fila dei samurai, Ishida Baigan elaborava lo \"shingaku\" (scienza del cuore), molto simile all'etica protestante cui Max Weber ricondusse lo sviluppo del capitalismo in Europa, che avrebbe contribuito alla modernizzazione del paese.\nPrima dell'era Meiji nella met\u00e0 del XIX secolo in Giappone era alfabetizzata quasi la met\u00e0 della popolazione maschile ed un decimo di quella femminile, mentre l'istruzione elementare si era diffusa nelle campagne grazie ai templi.\nDal 1815 ad oggi.\nLa Restaurazione Meiji \u00e8 compiuta sul finire del XIX secolo. I nemici dell'imperatore sono sconfitti o convertiti al nuovo modello di stato unitario che ha velocemente sciolto i feudi e trovato un nuovo spazio nel neonato regime ai samurai. In questo clima di cambiamento, nel settembre 1871 \u00e8 istituito il dipartimento dell'Istruzione (Mombusho). Nel settembre 1872 \u00e8 pronto il piano del governo che suddivide il Giappone in 8 distretti scolastici, ognuno dei quali aventi 1 universit\u00e0 e 32 scuole secondarie, a loro volta messe al vertice di 210 scuole primarie.\nNel 1880 il ministero prescrive i libri di testo e i primi controlli a scuole pubbliche e private, ma solo nella primavera 1886 il ministro dell'istruzione (1885-1889) Mori Arinori stabilisce con decreto gli orari, i programmi e i controlli governativi del sistema scolastico. Sono create in ordine \"scuole normali (1872), scuole medie (1881), scuole medie superiori (1886) e scuole femminili superiori (1889)\".\nFatto il nuovo Giappone occorre fare i nuovi giapponesi, cos\u00ec nel 1880 nasce il corso obbligatorio di etica e parallelamente viene introdotto l'addestramento militare come materia d'insegnamento. La Costituzione del 1889 formalizza il rapporto fra imperatore e sudditi e un anno dopo l'editto imperiale sull'istruzione ne fa lo strumento per trasformare il suddito in patriota al servizio dello Stato.\nL'istruzione superiore viene tenuta in alta considerazione: nel 1886 viene fondata l'Universit\u00e0 imperiale di Tokyo, accompagnando un fermento che avrebbe portato alla creazione di universit\u00e0 private. Fukuzawa Yukichi samurai di basso rango nato nel Kyushu ma formato a Nagasaki, visit\u00f2 gli Stati Uniti e studi\u00f2 anche da autodidatta l'olandese, tecniche di artiglieria, medicina e inglese. Pubblic\u00f2 le sue considerazioni sulla vita, sui costumi e sul governo in Occidente nell'opera prima \"Seiyo Jijo\", pubblicazione di successo i cui proventi gli permisero di fondare una scuola su modello occidentale nel 1863. Diventer\u00e0 Keio Gijuku, la prima universit\u00e0 privata giapponese. Segu\u00ec nel 1881 l'universit\u00e0 di Waseda fondata da Shigenobu \u014ckuma nel distretto omonimo di Tokyo. Occorrer\u00e0 aspettare il XX secolo per la nascita di universit\u00e0 private fuori Tokyo, a Kyoto (1903), Sendai (1907), Fukuoka (1910).\nNel 1916 l'et\u00e0 minima di ammissione al lavoro \u00e8 fissata per legge a 12 anni grazie all'entrata in vigore la legge sulle fabbriche del 1911. Ne 1926 l'et\u00e0 minima passa a 14 anni con poche eccezioni grazie ad un emendamento del 1923.\nNel 1937 il governo Konoe pubblica il libro di testo . L'affermazione della natura divina dell'imperatore ripresa dalla mitologia del \"Kojiki\" si accompagna ad un rigido confucianesimo tradizionale frammisto ad un'ideologia xenofoba di superiorit\u00e0 razziale (\"tan'itsu minzoku\", razza pura e incontaminata) ed anticapitalista (esaltazione delle virt\u00f9 contadine) cara al regime militare populista al potere.\nDopo la capitolazione, funzionari della \"polizia del pensiero\" si riciclano nel Ministero dell'Educazione mantenendo intatto il proprio conservatorismo nazionalista. Il Supremo comando delle Potenze Alleate (SCAP) in Giappone porta da cinque a nove anni gli anni di istruzione obbligatoria, censura i libri di testo e riforma i corsi in modo da estirpare le basi dell'indottrinamento del regime deposto.\nLo SCAP democratizza e decentra il sistema scolastico: ai sei anni di elementari si affianca la scuola media mista (maschi e femmine) e, dopo l'obbligo, un triennio di scuole superiori. Ogni prefettura dovr\u00e0 avere un'universit\u00e0 pubblica e sono permesse (1948) scuole biennali di specializzazione. Per svuotare il ministero dei propri poteri si istituiscono su base provinciale e comunale consigli elettivi con potere decisionale su libri di testo, assunzioni e cariche nelle scuole. Esplode il numero di universit\u00e0 pubbliche e private: dalle 70 del periodo prebellico si passa a pi\u00f9 di 200 istituti di qualit\u00e0 assai diversificata. Si parte dai prestigiosi atenei di Tokyo (T\u014ddai) e Kyoto, fucine della classe dirigente, fino ad arrivare a istituti scadenti, spesso licei privati trasformati frettolosamente in universit\u00e0 dopo la riforma.\nSe i professori accolgono come cambiamento liberatorio le riforme, il Ministero dell'Educazione costituisce il polo conservatore del sistema di insegnamento, volto al ritorno dei valori tradizionali. Il conservatorismo del ministero \u00e8 bilanciato dal (1947) di area socialista. Dopo anni di repressione, l'ideologia marxista si diffonde nelle universit\u00e0, tanto che quando nel 1948 lo SCAP consiglier\u00e0 la rimozione dei professori non graditi gli studenti risponderanno costituendo la o che guider\u00e0 la contestazione studentesca nel paese.\nIstruzione e societ\u00e0.\nUna caratteristica importante del sistema scolastico giapponese sono gli esami di ammissione, obbligatori ad ogni grado per entrare negli istituti privati (l'accesso alle scuole pubbliche \u00e8 aperto, ma il loro livello qualitativo \u00e8 estremamente basso e i diplomi che vi si conseguono non sono spendibili sul mercato del lavoro, per cui la quasi totalit\u00e0 delle famiglie giapponesi cerca di mandare i propri figli alle scuole private).\nAnche l'accesso alle universit\u00e0 \u00e8 regolato da esami di ammissione. Le due universit\u00e0 pi\u00f9 prestigiose sono l'Universit\u00e0 di Tokyo, colloquialmente abbreviata in T\u014ddai, e l'Universit\u00e0 di Kyoto, o Ky\u014ddai, che sono pubbliche. \nTali esami, soprattutto quello per l'ammissione all'universit\u00e0, sono estremamente difficili e non possono essere affrontati con una preparazione generica, e per questo la maggior parte degli studenti giapponesi, al termine della giornata scolastica (che inizia alle 08.50 e si prolunga sino alle 16.00), si recano ai corsi di ripetizioni integrative (a pagamento), che solitamente iniziano alle 17.00 e possono durare sino alle 23.30 di sera. \nQuesta mole di studio \u00e8 giustificata dalla circostanza che ancora oggi il sistema lavorativo giapponese offre posti quasi sicuri ai laureati, e garantisce l'occupazione a vita. Per questo ottenere un diploma o una laurea con ottimi voti costituisce un obiettivo fondamentale che giustifica le ingenti spese e i sacrifici delle famiglie giapponesi per l'educazione dei figli. \nLe scuole giapponesi sono note per il loro rigore, in quanto la severit\u00e0 dell'istituto \u00e8 considerata come nota di merito e aggiunge valore al diploma conseguito. \nL'osservanza dei regolamenti scolastici, che cambiano da istituto a istituto, \u00e8 d'obbligo e le pene sono molto severe. I regolamenti sono puntigliosi, arrivano a precisare anche i dettagli pi\u00f9 insignificanti delle uniformi scolastiche. Nel caso si venisse bocciati o sospesi per gravi episodi si \u00e8 costretti a cambiare scuola e trovarne un'altra, e ci\u00f2 pu\u00f2 influire negativamente sul proprio curriculum; infatti anche nei colloqui di lavoro viene data molta importanza alla scuola frequentata e al rendimento avuto, perch\u00e9 un buono studente viene considerato un buon lavoratore.\nIl rigore con cui gli studenti giapponesi sono allevati inizia sin dall'asilo, prosegue per tutta la durata della scuola dell'obbligo, e all'universit\u00e0. \nUn'altra peculiarit\u00e0 del sistema scolastico giapponese \u00e8 la forte competitivit\u00e0 tra gli studenti. In Giappone infatti le graduatorie con i voti degli esami periodici o semplicemente le medie scolastiche di fine periodo vengono pubblicamente rese note dando a chiunque la possibilit\u00e0 di sapere i voti degli altri, e consentendo di stilare classifiche a livello locale o anche nazionale con i migliori studenti. Inoltre gli alunni con i voti pi\u00f9 alti godono di particolari agevolazioni e hanno il privilegio di partecipare attivamente ad alcune cerimonie. Questo sistema \u00e8 criticato da alcuni in quanto potrebbe creare dei problemi di relazione tra i vari elementi a causa dell'eccessivo spirito di competizione che la scuola cerca di creare, al contrario \u00e8 apprezzato da altri poich\u00e9 stimola i giovani a cercare di dare sempre il massimo.\nGli studenti, dopo la pausa pranzo, partecipano alle attivit\u00e0 ricreative dei club, che possono essere, ad esempio, fotografia, teatro o altre di tipo sportivo, anche a seconda delle attrezzature scolastiche. I risultati sportivi dei club sono molto importanti perch\u00e9 consentono la partecipazione ai campionati studenteschi che sono molto seguiti e sono da sempre un validissimo trampolino di lancio per gli atleti di talento che mirano a diventare professionisti.\nI voti sono espressi in centesimi e 100/100 \u00e8 il voto massimo.\nIstruzione nella cultura di massa.\nLa vita scolastica giapponese \u00e8 anche al centro di numerosi manga e anime importati nei paesi occidentali, oltre che di numerose serie Tv live action (dorama). Pu\u00f2 essere poco pi\u00f9 che semplice ambientazione oppure affrontare tematiche pi\u00f9 complesse (es. \"Great Teacher Onizuka\" di Tohru Fujisawa).\nL'elemento di costume forse pi\u00f9 riconoscibile della vita scolastica nel fumetto e nell'animazione giapponesi \u00e8 la divisa scolastica delle scuole medie inferiori e superiori: il fuku alla marinara per le studentesse e il gakuran per gli studenti. La divisa scolastica viene anche usata come indumento elegante da indossare in occasioni speciali.\nScambi culturali.\nLa partecipazione a programmi di scambio culturale (es. JET Programme) e la fruizione di opere di finzione ambientate in Giappone hanno aumentato la curiosit\u00e0 occidentale per la vita scolastica in Giappone. Sono oggi disponibili numerosi resoconti dei partecipanti agli scambi culturali verso il Giappone, principalmente assunti come assistenti agli insegnanti di lingua inglese, che trattano da una prospettiva occidentale l'organizzazione interna della scuola giapponese e aiutano a compensare la relativa scarsit\u00e0 di fonti primarie in lingue occidentali a fronte di corposi rapporti statistici invece numerosi e molto dettagliati, stilati dai ministeri anche in lingua inglese.\nControversie.\nLa reinterpretazione del passato espansionista del Giappone \u00e8 un tema che in modo ricorrente riaccende le tensioni nei rapporti con i paesi del continente asiatico. \nSaggistica.\nSegue un elenco di saggi sull'istruzione in Giappone non strettamente storici od accademici"}
{"id": "577497", "revid": "1543377", "url": "https://it.wikipedia.org/wiki?curid=577497", "title": "Eihei D\u014dgen", "text": "Infanzia e ordinazione a monaco Tendai.\nD\u014dgen nacque a Heian (l'odierna Kyoto), il 19 gennaio 1200. Non abbiamo certezze sulle sue origini in quanto lo si conosce solo per il nome monastico, Dogen. C'\u00e8 chi ritiene fosse il figlio di un importante cortigiano, Minamoto Michichika (\u6e90\u901a\u89aa, 1145-1202), mentre la madre, Ishi, veniva da un ramo della nobile famiglia dei Fujiwara (\u85e4\u539f\u6c0f). A due anni perse il padre, e a sette anni la madre che sul punto di morte lo invit\u00f2 a ricercare la Verit\u00e0 spirituale per il benessere di tutti gli esseri senzienti. \nQuesti eventi lo segnarono profondamente, come lui stesso ricorder\u00e0 pi\u00f9 tardi. Venne adottato dallo zio materno che lo educ\u00f2 secondo la tradizione nobiliare ma giunto all'et\u00e0 di dodici anni Dogen chiese ad uno zio monaco, Ryokan Hogen, di poter entrare anche lui in un monastero buddhista. Cos\u00ec venne indirizzato sul Monte Hiei, sede dello Enryaku-ji il principale monastero della scuola Tendai dove venne ordinato monaco con il nome di D\u014dgen (\u9053\u5143) che significa \"Il principio della Via\".\nIl corso di studi Tendai prevedeva una dura disciplina meditativa secondo il metodo dello \"zh\u01d0gu\u0101n\" (\u6b62\u89c0, giapp. \"shikan\") codificato nel VI secolo dal patriarca della scuola cinese Ti\u0101nt\u00e1i (\u5929\u53f0\u5b97), Zh\u00ecy\u01d0 (\u667a\u9857, 538-597), e lo studio di sutra, in particolar modo del \"Saddharmapu\u1e47\u1e0dar\u012bkas\u016btra\" (Sutra del Loto, \u5999\u6cd5\u84ee\u83ef\u7d93 \"My\u014dh\u014d Renge Ky\u014d\", conservato nel \"F\u01cehu\u0101b\u00f9\"), del \"Mah\u0101y\u0101na Mah\u0101parinirv\u0101na-s\u016btra\" (Grande sutra mahayana della totale estinzione, \u5927\u822c\u6ce5\u6d39\u7d93 \"Dainehanky\u014d\", conservato nel \"Ni\u00e8p\u00e1nb\u00f9\") e del \"Buddhavata\u1e43sakas\u016btra\" o \"Avata\u1e43sakas\u016btra\" (Sutra della ghirlanda preziosa, \u83ef\u56b4\u7d93 \"Kegon ky\u014d\", conservato nel \"Hu\u0101y\u00e1nb\u00f9\"), nonch\u00e9 delle opere esegetiche del Ti\u0101nt\u00e1i cinese e del Tendai giapponese.\nLa formazione Tendai prevedeva inoltre anche la pratica del buddhismo esoterico (\u5bc6\u6559 \"Mikky\u014d\") di origini tantriche (vedi Buddhismo Vajray\u0101na). D\u014dgen predilesse subito lo studio del \"Sutra del Loto\" come avr\u00e0 modo di riferire successivamente nello \"Sh\u014db\u014dgenz\u014d\" (\u6b63\u6cd5\u9650\u8535, La Custodia della Visione del Vero Dharma), la sua opera principale: \nD\u014dgen inoltre si interrog\u00f2 profondamente sulla natura di Buddha (\u4f5b\u6027, \"bussh\u014d\"): \nQui D\u014dgen rifiut\u00f2 la concezione di un corpo senziente contenitore di una natura buddhica in embrione, come un seme da cui si svilupper\u00e0 la pianta, concezione diffusa in diverse scuole buddhiste giapponesi, affermando che per lui tutti gli esseri senzienti e insenzienti, la totalit\u00e0 dell'esistenza, 'sono' natura di Buddha. Facendo ci\u00f2 Dogen si ricolleg\u00f2 idealmente ad un famoso dibattito del Buddhismo cinese tra la scuola Ti\u0101nt\u00e1i e la scuola Hu\u0101y\u00e1n (\u83ef\u56b4\u5b97), riportato nell'opera \"J\u012bng\u0101ngp\u00ed\" (\u91d1\u525b\u930d giapp. \"Kong\u014d bei\", La Spada di diamante, T.D. 1932), dal patriarca della scuola Ti\u0101nt\u00e1i Zh\u00e0nr\u00e1n (\u6e5b\u7136, 711-782) il quale aveva sostenuto, proprio come alcuni secoli dopo D\u014dgen, l'universalit\u00e0 della natura di Buddha. Non solo, la scuola giapponese Tendai aveva ulteriormente radicalizzato questa dottrina nella concezione dell'\"illuminazione originaria\" (\u672c\u89ba \"hongaku\"), dove tale universale natura di Buddha coincideva con la \"illuminazione\" (\u83e9\u63d0 \"bodai\") ed era immanente in ogni cosa.\nQuesta concezione, radicale nel panorama buddhista sino-giapponese, sollevava tuttavia la domanda: \"Se io possiedo gi\u00e0 la natura di Buddha, quindi sono gi\u00e0 illuminato, che senso ha praticare per conseguire una realizzazione che ho gi\u00e0 originariamente?\". Ed \u00e8 per rispondere a questa domanda che D\u014dgen decise, nel 1215 su consiglio di K\u014din (\u516c\u80e4, 1145-1216) abate del monastero tendai Onj\u014d-ji (\u5712\u57ce\u5bfa, conosciuto anche come Miidera \u4e09\u4e95\u5bfa), di trasferirsi al Kennin-ji (\u5efa\u4ec1\u5bfa), il tempio tendai fondato a Kyoto da Eisai (\u660e\u83f4, 1141-1215), il quale, dopo Saich\u014d, aveva reintrodotto gli insegnamenti del Buddhismo Ch\u00e1n in Giappone.\nIl pellegrinaggio in Cina.\nAl Kennin-ji, D\u014dgen incontr\u00f2 il successore di Eisai (morto nel 1215) My\u014dzen (\u660e\u5168, 1184-1225) di cui divenne discepolo e amico e con cui decise, nel 1223, di intraprendere un viaggio in Cina proprio allo scopo di approfondire il tema della \"natura di Buddha\". Partirono insieme con un piccolo gruppo di monaci dal porto di Hakata e dopo un viaggio avventuroso giunsero nel mese di aprile nel porto cinese di Ningbo (\u5be7\u6ce2) nell'attuale provincia dello Zhejiang, ma mentre My\u014dzen e gli altri monaci si diressero subito verso il monastero Ti\u0101nt\u00f3ng-s\u00ec (\u5929\u7ae5\u5bfa, collocato sui monti Ti\u0101nt\u00f3ng), D\u014dgen si attard\u00f2 per alcuni giorni sulla nave.\nIn queste circostanze avvenne uno degli incontri pi\u00f9 importanti della sua vita che riporter\u00e0 nel suo primo capitolo dello \"Eiheishingi\" (\u6c38\u5e73\u6df8\u898f, Regole del monastero Eihei-ji) dal titolo \"Tenzo Ky\u014dkun\" (\u5178\u5ea7\u6559\u8a13 Istruzioni a un cuoco zen). In questa opera, che riprende l'opera cinese \"Ch\u00e1nyu\u00e0n q\u012bnggu\u012b\" (\u79aa\u82d1\u6e05\u898f, Le pure regole per il giardino/monastero Ch\u00e1n) redatta nel 1103 da Zhanglu Zongyi (\u9577\u8606\u5b97\u8cfe, ?-1107?), D\u014dgen racconta dell'incontro con un monaco cinese giunto dal monastero del Monte Ayuwang (\u963f\u80b2\u738b\u5c71) sulla nave per acquistare dei funghi, un monaco vecchio ed umile che svolgeva il compito di sguattero di cucina. Alla domanda di D\u014dgen perch\u00e9 nei monasteri cinesi non lasciavano ai pi\u00f9 giovani dei compiti cos\u00ec faticosi permettendo quindi agli anziani la sola pratica meditativa e di studio consentendo loro di avanzare nella Via, il monaco cinese rispose che gi\u00e0 quello che faceva era \"la pratica della Via\". Una risposta che implicitamente rispondeva anche alla domanda per cui D\u014dgen era partito: \"Qualsiasi cosa facciamo \u00e8 la pratica della Via, \u00e8 la pratica dei Buddha, non esiste differenza tra la pratica per raggiungere l''illuminazione' e la 'illuminazione' stessa\". Scorgere ci\u00f2 e viverlo in ogni momento \u00e8 il compito a cui viene chiamato il praticante buddhista.\nCos\u00ec i consigli di Dogen per i cuochi zen: \n\u00c8 da notare che era comune usanza nei monasteri Ch\u00e1n affidare ai monaci spiritualmente pi\u00f9 avanzati i compiti pi\u00f9 umili, allo stesso modo si comport\u00f2 infatti, secondo alcune tradizioni, H\u00f3ngr\u011bn (\u5f18\u5fcd, 601 - 674), il quinto Patriarca Ch\u00e1n, nei confronti di Hu\u00ecn\u00e9ng (\u6167\u80fd, 638-713), il sesto Patriarca, quando, dopo essersi accorto delle sue elevate doti spirituali, lo consegn\u00f2 in cucina come sguattero.\nDopo ulteriori incontri con il vecchio monaco cinese, D\u014dgen raggiunse i suoi compagni nel monastero di Ti\u0101nt\u00f3ng-s\u00ec studiando sotto la direzione dell'abate Musai. Poi visit\u00f2 altri monasteri facendo ritorno, nel 1225, al Ti\u0101nt\u00f3ng-s\u00ec che nel frattempo era passato sotto la guida di Rujing (\u5982\u6de8, 1163-1228), un maestro Ch\u00e1n di scuola Ca\u00f3d\u00f2ng (\u66f9\u6d1e, giapp. Zen S\u014dt\u014d). Con il nuovo abate, D\u014dgen visse un'ulteriore profonda esperienza di \"illuminazione\". Era il mese di maggio del 1225, una notte un monaco vicino a D\u014dgen cadde addormentato durante la pratica dello \"zu\u00f2ch\u00e1n\" (\u5ea7\u7985, giapp. zazen), allora il maestro Rujing lo scosse dicendogli: \"Nel Ch\u00e1n mente e corpo sono da abbandonare, a che serve dormire?\". Dopo aver ascoltato il dialogo, e compreso profondamente le parole di Rujing, D\u014dgen si rec\u00f2 nella stanza del maestro comunicandogli che \"Mente e corpo erano stati abbandonati\". Rujing riconobbe l'autenticit\u00e0 del \"w\u00f9\" (\u609f g. satori, 'illuminazione') di D\u014dgen e nel 1227 gli chiese di succedergli come abate del Ti\u0101nt\u00f3ng-s\u00ec ma D\u014dgen rifiut\u00f2 decidendo di rientrare in Giappone.\nIl ritorno in Giappone e la fondazione della scuola S\u014dt\u014d (\u66f9\u6d1e).\nTornato nel monastero del Kennin-ji, con le ceneri di My\u014dzen morto nel 1225 nel Ti\u0101nt\u00f3ng-s\u00ec, D\u014dgen risiedette nel monastero Tendai, dove rediger\u00e0 il \"Fukanzazengi\" (\u666e\u52f8\u5750\u79aa, Raccomandazioni generali sulla pratica dello zazen), fino al 1230 quando decise di trasferirsi con un piccolo gruppo di allievi in un tempio abbandonato, l'Any\u014d-in (\u5b89\u990a\u9662). In questo piccolo tempio di periferia D\u014dgen conobbe, nel 1234, il suo futuro successore Koun Ej\u014d (\u5b64\u96f2\u61d0\u5958, 1198-1280) e scrisse il \"Gakud\u014d y\u014djin sh\u016b\" (\u5b78\u9053\u7528\u5fc3\u96c6, Raccolta delle regole da osservare nello studio della Via).\n\u00c8 con il trasferimento all'Any\u014d-in che si consuma la frattura tra D\u014dgen e il Tendai scuola che pure aveva precedentemente accolto, anche se con grande difficolt\u00e0, il lignaggio del Ch\u00e1n \"L\u00ednj\u00ec\" (\u81e8\u6fdf giapp. \"Rinzai\") di denominazione \"Hu\u00e1ngl\u00f3ng\" (\u9ec3\u9f8d, giapp. \"\u014cry\u016b\") di Eisai e che alla sua origine conservava un altro lignaggio Ch\u00e1n quello del Ni\u00fat\u00f3uch\u00e1n (\u725b\u982d\u7985), che Saich\u014d aveva riportato dalla Cina nell'806 come scuola \"Gozu\". Le ragioni di questa rottura sono nel particolare insegnamento che D\u014dgen esporr\u00e0 nel corso dei successivi anni. Un insegnamento unico nel panorama buddhista e di profonda riforma sia dottrinale che disciplinare. Ovviamente le intenzioni di D\u014dgen non erano quelle di innovare il Buddhismo giapponese piuttosto quelle di ricollegarlo a ci\u00f2 che egli riteneva fosse l'autentico insegnamento del Buddha \u015a\u0101kyamuni. Tutta l'opera dottrinale di D\u014dgen avr\u00e0 questo come obiettivo. E l'insegnamento autentico del Buddha \u015a\u0101kyamuni, per D\u014dgen, consisteva nella pratica dello \"shikantaza\" (\u53ea\u7ba1\u6253\u5750).\nLa pratica dello \"shikantaza\" caratterizzer\u00e0 la scuola fondata da D\u014dgen, che prender\u00e0 il nome di S\u014dt\u014d (\u66f9\u6d1e) dal cinese Ca\u00f3d\u00f2ng ovvero dal lignaggio trasmessogli dall'abate del Ti\u0101nt\u00f3ng-s\u00ec, Rujing.\nIl rapido aumento dei discepoli port\u00f2 D\u014dgen, nel 1237, a trasferirsi in un nuovo tempio alla periferia di Kyoto dedicato al bodhisattva Kannon (\u89b3\u97f3, sanscrito Avalokite\u015bvara) denominato K\u014dsh\u014d-ji (\u9ad8\u677e\u5bfa). Trasformato questo tempio in un monastero comprensivo della sala dei monaci (\u50e7\u5802 \"s\u014dd\u014d\"), D\u014dgen decise di autorizzare anche le monache ad entrarvi e a praticarvi la meditazione insieme agli uomini, fatto certamente innovativo per l'epoca.\nNel 1241 fu raggiunto da un altro gruppo di monaci aderenti alla \"Daruma sh\u016b\" (\u9054\u78e8\u5b97), una scuola di monaci tendai di ispirazione zen fondata da Dainichi N\u014dnin (\u5927\u65e5\u80fd\u5fcd, morto nel 1196?), provenienti dal monastero Hajaku-ji (nella provincia di Echizen) dove si erano rifugiati dopo che un decreto imperiale proib\u00ec nel 1194 questa scuola. La vicinanza con l'ostile monastero Tendai, lo Enryaku-ji, convinse nel 1243 D\u014dgen ad un ulteriore trasferimento su un eremo di montagna ad Echizen, denominato Daibutsu-ji (\u5927\u4f5b\u5bfa), ottenendo qui la protezione del potente samurai Hatano Yoshishige (\u6ce2\u591a\u91ce\u7fa9\u91cd, ?-1258), governatore di Kyoto, grazie al quale pot\u00e9 trasformate questo eremo in un vero e proprio fiorente monastero che, nel 1246, fu denominato come Eihei-ji (\u6c38\u5e73\u5bfa).\nNello Eihei-ji D\u014dgen complet\u00f2 lo \"Sh\u014db\u014dgenz\u014d\" e redasse lo \"Eiheishingi\". A queste opere scritte direttamente da D\u014dgen, va aggiunto lo \"\" opera di Koun Ej\u014d redatta tra il 1236 e il 1238 dove vengono riportati alcuni sermoni di D\u014dgen.\nIl 28 agosto 1253, alcuni giorni dopo aver passato la funzione di abate dello Eihei-ji a Koun Ej\u014d, D\u014dgen muore a Kyoto."}
{"id": "577498", "revid": "48344", "url": "https://it.wikipedia.org/wiki?curid=577498", "title": "Dogen", "text": ""}
{"id": "577499", "revid": "78273", "url": "https://it.wikipedia.org/wiki?curid=577499", "title": "Dogen Zenji", "text": ""}
{"id": "577501", "revid": "92723", "url": "https://it.wikipedia.org/wiki?curid=577501", "title": "Batraz", "text": "Batraz era il leggendario leader e il pi\u00f9 grande guerriero della mitologica razza sovrannaturale dei Narti, figure centrali nel\nfolklore dei sarmati ed in generale dei popoli del Caucaso. Il personaggio di Batraz potrebbe essere connesso con re Art\u00f9.\nI Narti.\nLa madre dei Nart era Satanaya, rinomata per la sua saggezza. I principali nemici dei Narti erano i turchi (o terk), ma combatterono anche contro i vaig (una specie di orchi). Tra i Narti eroi molto importanti sono: Soslan, Atsamaz, Hamyts, padre di Batraz, e Uryzm\u00e6g, fratello gemello di Hamyts. Si riunivano per banchettare e fare festa in una grande sala chiamata Nykhas.\nLa vita di Batraz.\nQuando la moglie di Hamyts fu costretta a tornare con il suo popolo, comunic\u00f2 al marito che era incinta ma che non poteva portare con s\u00e9 il bambino, perci\u00f2 soffi\u00f2 tra le spalle di Hamyts, impiantandovi l'embrione. Dall'ascesso che si form\u00f2 Hamyts, con l'aiuto della sorella, partor\u00ec un bambino di acciaio rovente: Batraz.\nBatraz, quando nacque, fin\u00ec in mare ma era talmente caldo che lo fece evaporare generando una nuvola immensa che condensando gener\u00f2 tanta pioggia da far straripare il mare. Crescendo egli divenne fortissimo e noto come l\"'Eroe d'acciaio\".\nI sarmati avevano un legame quasi mistico e spirituale con le loro armi, ragion per cui la vita di Batraz ruota attorno alla sua spada magica, da lui estratta in giovent\u00f9 dalle radici di un albero (cosa che potrebbe essere ricondotta al fatto che i sarmati erano sepolti con le loro spade, conficcate a terra o nella pietra davanti alle loro tombe. Stanco della vita, Batraz decide di morire bruciandosi su una pira; poich\u00e9 questo non riusciva comunque a toglierlo dal mondo, l'eroe cap\u00ec che doveva liberarsi della spada, che gioca comunque un ruolo molto importante nella sua morte: ferito a morte dal suo acerrimo nemico Sainag-Alder, secondo la leggenda ordin\u00f2 a un suo guerriero di gettare l'arma nell'Oceano. L'uomo era per\u00f2 riluttante a eseguire l'ordine non tanto per le qualit\u00e0 soprannaturali della spada, quanto soprattutto per il legame spirituale esistente tra la spada e Batraz. Alla fine, per\u00f2, gett\u00f2 l'arma, che venne presa da una dea delle acque.\nSu Batraz e Re Art\u00f9.\nCome si \u00e8 appena visto molti sono gli elementi simili tra la leggenda arturiana e la storia di Batraz. L'eroe Nart ha una spada magica che alla sua morte, causata da un acerrimo nemico in battaglia, fa rigettare nell'Oceano (forse il Mar Nero). \u00c8 cos\u00ec anche per Art\u00f9, che ferito a morte da Mordred chiede al suo cavaliere Bedivere di gettare la spada magica Excalibur nel lago, dove sar\u00e0 raccolta dalla Dama del Lago. Anche Bedivere, come il guerriero di Batraz, esiter\u00e0 molto prima di eseguire l'ordine.\n\u00c8 stato ipotizzato che alla base della figura di Art\u00f9 ci sia il \"dux\" romano Lucio Artorio Casto, che comand\u00f2 nella Britannia del II secolo d.C. comand\u00f2 un contingente di cavalleria, che per alcuni sarebbe stata composta da cavalieri pesanti sarmati. Artorio (una possibile forma latina del nome di Art\u00f9) e i suoi guerrieri sarmati potrebbero quindi aver contribuito alla formazione delle leggende di Art\u00f9 e dei cavalieri della Tavola rotonda."}
{"id": "577505", "revid": "1543377", "url": "https://it.wikipedia.org/wiki?curid=577505", "title": "Piana di Sibari", "text": "La Piana di Sibari, che prende il nome dall'omonima citt\u00e0 magnogreca, \u00e8 la pianura pi\u00f9 grande della Calabria. Situata sul versante ionico settentrionale della regione, fa da confine tra il massiccio del Pollino e quello della Sila. \u00c8 solcata al centro dai corsi del fiume Crati e del suo affluente Coscile, che sfociano nel mar Ionio.\nA carattere paludoso, \u00e8 stata bonificata e resa coltivabile negli anni trenta, favorendo una notevole emigrazione dalle montagne circostanti e dando vita a una discreta attivit\u00e0 agricola (agrumi, oliveti, risaie), che \u00e8 la principale risorsa economica, oltre al turismo, della zona. I comuni che ricadono nel territorio della piana sono: Corigliano-Rossano (dove si pu\u00f2 ammirare il Magnifico Castello Ducale di Corigliano . \u00c8 stato definito come uno \"fra i castelli pi\u00f9 belli e meglio conservati\". Inoltre \u00e8 conservato uno dei pi\u00f9 antichi evangelari miniati esistenti al mondo, il Codex Purpureus Rossanensis, ed \u00e8 presente un'antica fabbrica di liquirizia che viene estratta in tutta la piana e lavorata), Castrovillari, Cassano all'Ionio (di cui fa parte anche la frazione di Sibari che ha dato il nome alla piana stessa e dove insiste il Parco ed il Museo Archeologico ), Trebisacce, Villapiana, Terranova da Sibari, Cerchiara di Calabria.\n\u201c\"Non credo che esista in nessuna parte del mondo qualcosa di pi\u00f9 bello della pianura ove fu Sibari. Vi \u00e8 riunita ogni bellezza in una volta: la ridente verzura dei dintorni di Napoli, la vastit\u00e0 dei pi\u00f9 maestosi paesaggi alpestri, il sole ed il mare della Grecia\"\u201d. (Fran\u00e7ois Lenormant)\nStoria.\nI reperti archeologici affermano che questo territorio \u00e8 stato frequentato dall'uomo nell'et\u00e0 del bronzo e in quella del ferro da popolazioni indoeuropee.\nIl nome della pianura deriva da Sybaris, una famosa citt\u00e0 della Magna Grecia. Divenne in breve tempo un importante centro commerciale. Leggendarie divennero le raffinatezze dei costumi degli abitanti di questo territorio finch\u00e9 nel 510 a.C. venne distrutta dalla rivale Crotone. Venne successivamente abitata da popolazioni come gli Enotri e i Bruzi dediti ad attivit\u00e0 come pastorizia e agricoltura. Sul finire degli anni '50, la piana di Sibari conobbe un periodo di importante evoluzione economica non solo della Calabria ma di tutto il Mezzogiorno.\nComuni della piana di Sibari.\nDi seguito si riporta l'elenco dei comuni sui quali si estende la piana di Sibari."}
{"id": "577507", "revid": "287204", "url": "https://it.wikipedia.org/wiki?curid=577507", "title": "Doppia estrazione", "text": "La doppia estrazione \u00e8 uno schema enigmistico della famiglia dei biscarti, e segue una formula del tipo \"ZXZ\" / \"ZYZ\" = \"XY\", legando cos\u00ec tre parole: i gruppi \"ZZ\" rappresentano sequenze di lettere invariabili, nel senso che \"Z\"+\"Z\" nella prima parola \u00e8 uguale a \"Z\"+\"Z\" nella seconda. Queste sequenze sono le parti da scartare prima di procedere all'unione dei \"resti\" e di formare una nuova parola \"XY\". Per descrivere il meccanismo si dice che nella doppia estrazione gli scarti avvengono \"sia in capo che in coda\". La doppia estrazione pu\u00f2 essere multipla. Lo schema in questo caso cambia denominazione a seconda del numero delle \"parti\" coinvolte (es.: tripla estrazione). Si conosce anche una variante preziosa nella doppia estrazione con unione di estremi, in cui gli scarti non vengono persi ma a loro volta uniti a formare un'altra parola o frase, secondo la formula \"ZXZ\" / \"ZYZ\" = \"XY\" / \"ZZ\". Anche questa variante pu\u00f2 essere multipla.\nLa doppia estrazione \u00e8 stata ideata da \"Giupin\" nel 1973. Per la sua insolita struttura essa \u00e8 assai infrequente nelle crittografie continuative, risultando difficile trovare, oltre alla combinazione, un senso compiuto che leghi le varie \"parti\" e si possa esporre sinteticamente. \u00c8 invece molto pi\u00f9 sfruttata negli enigmi in versi."}
{"id": "577508", "revid": "125681428", "url": "https://it.wikipedia.org/wiki?curid=577508", "title": "Martin Axenrot", "text": "Biografia.\nAxenrot (spesso soprannominato \"Axe\") aveva sostituito il batterista degli Opeth, Martin Lopez, nel tour del 2005 a causa di una serie di attacchi di panico che avevano impedito a Lopez di poter suonare. Il 12 maggio 2006 Martin Lopez ha lasciato gli Opeth e Axenrot \u00e8 entrato ufficialmente a far parte del gruppo. Ha suonato anche nei Satanic Slaughter e con i Witchery."}
{"id": "577509", "revid": "11930", "url": "https://it.wikipedia.org/wiki?curid=577509", "title": "Martin &quot;Axe&quot; Axenrot", "text": ""}
{"id": "577511", "revid": "11930", "url": "https://it.wikipedia.org/wiki?curid=577511", "title": "Martin Axe Axenrot", "text": ""}
{"id": "577514", "revid": "809148", "url": "https://it.wikipedia.org/wiki?curid=577514", "title": "Foresta pietrificata di Zuri - Sodd\u00ec", "text": "La foresta pietrificata di Zuri-Sodd\u00ec (chiamata anche \"foresta fantasma\"], \u00e8 formata da un giacimento di fossili di antiche piante risalente al periodo di transizione Chattiano-Aquitaniano (circa 25 milioni di anni fa). Si trova nella provincia di Oristano, in Sardegna.\nL'origine della foresta fossile.\nQuando nell'era Miocenica, l'emissione di ceneri, pomici e lapilli dei vicini vulcani invest\u00ec la piana dove oggi si estende il lago Omodeo, le foreste presenti rimasero sommerse da uno spesso banco di materiali incoerenti. Alberi di diverse specie, tra cui alcuni dalle caratteristiche singolarmente simili alla flora fossile sahariana, come il \"Palmoxilon\" o il \"Dombeyoxylon\", subirono successivi eventi geologici che portarono alla lenta fossilizzazione dei vegetali ancora in piedi o abbattuti.\nLa conservazione della foresta fossile.\nNel 1924 la creazione dell'invaso artificiale del lago di Omodeo, con la Diga Santa Chiara sul fiume Tirso, port\u00f2 alla parziale sommersione della foresta pietrificata, che si estendeva sui tufi cineritico-pomicei presso il villaggio di Zuri. Il villaggio fu ricostruito sull'altipiano, mentre la chiesa di San Pietro su spostata. \nNon esiste alcuna forma di protezione del sito e l'abbassamento le livello delle acque nel periodo estivo fa emergere parte della foresta pietrificata che risulta cos\u00ec ad alto rischio di depredazione.\nAttualmente solo pochi tronchi sono ancora presenti nel sito che, per via del continuo saccheggio da parte di visitatori, risulta fortemente impoverito ed i restanti fossili sono stati pesantemente danneggiati per facilitarne il trasporto.\nAlcuni grossi tronchi fossili possono essere osservati nel cortile della chiesetta campestre dedicata a \"Santa Maria Maddalena\", nel paesino di Sodd\u00ec, e presso la \"chiesa dello Spirito Santo\", nelle cui vicinanze vive anche un vecchio esemplare di bagolaro (\"Celtis australis\").\nAlcuni esemplari silicizzati, di notevoli dimensioni, probabilmente della specie \"Bombacoxylon oweni\" sono esposti presso il Dipartimento di Scienze della Terra dell'Universit\u00e0 di Cagliari e il Museo archeologico e paleobotanico di Perfugas\nI primi studi sul sito risalgono agli inizi del Novecento, dando vita anche alle prime raccolte di esemplari nei musei."}
{"id": "577516", "revid": "176990", "url": "https://it.wikipedia.org/wiki?curid=577516", "title": "Regola delle anacorete", "text": "La Regola delle anacorete (in inglese \"Guide for Anchoresses\", titolo originale in medio inglese \"Ancrene Wisse\" o \"Ancrene Riwle\") \u00e8 un manuale monastico per le anacorete scritto nel Duecento in medio inglese.\nIl pi\u00f9 antico manoscritto \u00e8 conservato a Cambridge. Ne esistono altri 10 in lingua originale, pi\u00f9 alcune versioni in anglonormanno e in lingua latina.\n\u00c8 stato scritto per tre sorelle che dovevano entrare in convento come recluse. Vi sono vari spunti interessanti sulla vita quotidiana del XIII secolo e sulla vita monastica. La prosa molto fluida rende il testo il primo scritto in inglese con la volont\u00e0 di renderlo artistico."}
{"id": "577525", "revid": "198277", "url": "https://it.wikipedia.org/wiki?curid=577525", "title": "Stopper", "text": ""}
{"id": "577526", "revid": "486946", "url": "https://it.wikipedia.org/wiki?curid=577526", "title": "English Premier League", "text": ""}
{"id": "577539", "revid": "33689", "url": "https://it.wikipedia.org/wiki?curid=577539", "title": "Pablo Puyol", "text": "Carriera.\n\u00c8 un interprete uscito dalla scuola di arte drammatica di Malaga. Ha completato il ciclo di studi con danza e canto. \u00c8 apparso numerose volte sul piccolo schermo, prendendo parte a numerose serie televisive.\nIn Italia \u00e8 noto per aver interpretato Pedro Salvador (rinominato da Rober - Miguel \u00c1ngel Mu\u00f1oz - il \"bifolco\") nel telefilm Paso adelante. Fece parte con altri ragazzi della serie \"Un Paso adelante\" (Beatriz Luengo, M\u00f3nica Cruz, Miguel \u00c1ngel Mu\u00f1oz e Silvia Marty) del gruppo musicale UPA Dance, che vendette pi\u00f9 di 600.000 copie in Spagna. Il gruppo si sciolse alla fine del 2004, poich\u00e9 alcuni componenti decisero di intraprendere la carriera da solista.\nNel 2005 ha recitato, accanto a M\u00f3nica Cervera, nel \"musical\" \"20 centimetri\" (\"20 cent\u00edmetros\") del regista Ram\u00f3n Salazar. Nel film impersona \"Ra\u00f9l\" un bel ragazzo di cui si innamora la protagonista \"Marieta\", una transgender sofferente di narcolessia che sogna di divenire donna.\nPablo Puyol pubblica nel 2005 il suo primo album da solista dal titolo \"D\u00e9jame\" e dallo stile dance pop, uscito sia in Spagna (2.000 copie vendute) che in Francia, dove sono stati estratti due singoli, \"Suis la Lumi\u00e8re\" e \"Revenir\". Nel 2007 Pablo Puyol fa parte del cast del musical \"La Bella y la Bestia\", dove veste i panni di Gaston.\nTra il 2011 ed il 2012 ha fatto parte del gruppo musicale spagnolo Poker de Voces, scioltosi dopo breve tempo.\nNel 2015 partecipa alla quarta edizione del talent show Tu cara me suena, concludendola al terzo posto.\nHa avuto una relazione con la collega Dafne Fern\u00e1ndez."}
{"id": "577540", "revid": "125194439", "url": "https://it.wikipedia.org/wiki?curid=577540", "title": "La morte di Art\u00f9", "text": "La morte di Art\u00f9 (in francese medio \"Le Morte Darthur\", in francese e inglese \"Le Morte d'Arthur\") \u00e8 un'opera scritta da sir Thomas Malory nel XV secolo, mettendo insieme diversi romanzi francesi e inglesi su re Art\u00f9, anche se contiene del materiale originale realizzato da Malory (come la storia di Gareth) e alcune sue personali interpretazioni di questi antichi racconti. Il titolo originale scelto da Malory era The Hoole Book of Kyng Arthur and of His Noble Knyghtes of The Rounde Table (lett. \"Il libro completo su re Art\u00f9 e i suoi nobili cavalieri della Tavola Rotonda\"), ma dopo la sua morte l'editore cambi\u00f2 il titolo in quello conosciuto ancora oggi, che inizialmente indicava l'ultimo volume dell'opera.\nPubblicato per la prima volta nel 1485 da William Caxton, \"La morte di Art\u00f9\" \u00e8 forse l'opera arturiana in inglese oggi pi\u00f9 conosciuta. Fino a prima della scoperta del manoscritto di Winchester nel 1934, l'edizione del 1485 era considerata il testo pi\u00f9 antico conosciuto di quest'opera e il pi\u00f9 vicino alla traduzione e compilazione di Malory. Le edizioni moderne variano inevitabilmente, cambiando la grafia o la grammatica per la convenienza dei lettori. Viene utilizzata da molti scrittori moderni come fonte.\nStoria.\nAutore.\nL'esatta identit\u00e0 dell'autore della Morte di Art\u00f9 \u00e8 stata a lungo oggetto di speculazioni, poich\u00e9 almeno sei personaggi storici portavano il nome di \"Sir Thomas Malory\" (in varie grafie) durante la fine del XV secolo. Nell'opera l'autore si descrive come \"Cavaliere prigioniero Thomas Malleorre\" (\"Sir Thomas Maleore\" secondo l'editore William Caxton). Questo \u00e8 preso come prova a sostegno dell'identificazione pi\u00f9 ampiamente accettata dagli studiosi: che l'autore fosse Thomas Malory nato nell'anno 1416, da Sir John Malory di Newbold Revel nel Warwickshire in Inghilterra.\nSir Thomas eredit\u00f2 la tenuta di famiglia nel 1434, ma nel 1450 era completamente impegnato in una vita da criminale. Gi\u00e0 nel 1433 fu accusato di furto, ma le accuse pi\u00f9 gravi contro di lui includevano quella del tentato omicidio di Humphrey Stafford, I duca di Buckingham, un'accusa di almeno due stupri, e che aveva attaccato e derubato l'Abbazia di Coombe.\nMalory fu arrestato e imprigionato per la prima volta nel 1451 per l'imboscata di Buckingham, ma fu rilasciato all'inizio del 1452. A marzo era tornato nella prigione di Marshalsea e poi a Colchester, scappando in pi\u00f9 occasioni. Nel 1461 ricevette il perdono dal re Enrico VI, tornando a vivere nella sua tenuta. Sebbene originariamente alleato alla Casa di York, dopo il suo rilascio Malory cambi\u00f2 la sua fedelt\u00e0 alla Casa di Lancaster. Ci\u00f2 lo port\u00f2 ad essere imprigionato ancora una volta nel 1468 quando guid\u00f2 uno sfortunato complotto per rovesciare il re Edoardo IV. Fu durante questo ultimo periodo nella prigione di Newgate a Londra che si crede abbia scritto La Morte di Art\u00f9. Malory fu rilasciato nell'ottobre 1470, quando Enrico VI torn\u00f2 al trono, ma mor\u00ec solo cinque mesi dopo.\nFonti.\nCome ha scritto Elizabeth Bryan del contributo di Malory alle leggende arturiane nella sua introduzione a un'edizione moderna di \"Le Morte d'Arthur\", \"Malory non ha inventato le storie di questa raccolta, ma le ha tradotte e compilate. Malory infatti ha tradotto storie che esistevano gi\u00e0 nella prosa francese del XIII secolo (il cosiddetto Francese antico Romanzi della Vulgata) e le ha raccolte insieme alle fonti scritte in Inglese medio (il Alliterative \"Morte Arthure\" e la Stanzaic \"Morte Arthur\") per creare questo testo.\"\nAll'interno della sua narrazione, Malory si riferisce a disegnarlo da un singolare \"Freynshe booke\", oltre anche al non specificato \"other books\". Oltre al vasto Ciclo della Vulgata nelle sue diverse varianti, cos\u00ec come alle poesie inglesi \"Morte Arthur\" e \"Morte Arthure\", gli altri testi originali di Malory sono stati identificati come diversi romanzi cavallereschi francesi, inclusi Erec et Enide, L'\u00e2tre p\u00e9rilleux, Perlesvaus e Yvain ou le Chevalier au Lion (o la sua versione inglese, Ywain and Gawain), cos\u00ec come la cronaca inglese di John Hardyng . Oltre al vasto ciclo della Vulgata nelle sue diverse varianti, cos\u00ec come ai poemi inglesi Morte Arthur e Morte Arthure, gli altri testi originali di Malory sono stati identificati come diversi romanzi cavallereschi francesi indipendenti, tra cui Erec et Enide, L'\u00e2tre p\u00e9rilleux, Perlesvaus, e Yvain il cavaliere del leone (o la sua versione inglese, Ywain e Gawain), cos\u00ec come English Chronicle di John Hardyng.[9]il poema inglese \"The Weddynge of Syr Gawen\" \u00e8 incertamente considerata solo come un'altra di queste o forse in realt\u00e0 \u00e8 opera di Malory. Le sue varie altre fonti potrebbero aver incluso un manuale militare romano del XV secolo, il De re militari\".\"\nPubblicazione.\nMalory chiam\u00f2 l'intera opera \"The Hoole Book of Kyng Arthur and of His Noble Knyghtes of The Rounde Table\", ma William Caxton cambi\u00f2 il titolo in quello comunemente noto oggi, che originariamente si riferiva solo al volume finale dell'opera. La pubblicazione dell'opera di Chaucer (altro autore molto famoso in quel periodo) da parte di Caxton fu un precursore della sua pubblicazione de \"Le Morte d'Arthur\" di Malory. Caxton ha separato gli otto libri originali di Malory in 21 libri; ha suddiviso i libri in un totale di 507 capitoli; aggiungendo un riassunto di ogni capitolo e un colophon all'intero libro.\nLa prima stampa dell'opera di Malory fu fatta da Caxton nel 1485. Si conoscono solo due copie di questa stampa originale, nelle collezioni della Morgan Library &amp; Museum di New York e della John Rylands Library a Manchester. Si dimostr\u00f2 popolare e fu ristampato nel 1498 e nel 1529 con alcune aggiunte e modifiche da Wynkyn de Worde che successe alla stampa di Caxton. Altre tre edizioni furono pubblicate prima della Guerra civile inglese: William Copland (1557), Thomas East (1585) e William Stansby (1634), ognuna delle quali conteneva ulteriori modifiche ed errori (compresa l'omissione di un'intera foglia). Da allora in poi, il libro \u00e8 passato di moda fino al Romanticismo fino al risveglio dell'interesse per la cultura medievale.\nIl manoscritto di Winchester.\nIl preside del Winchester College Walter Fraser Oakeshott scopr\u00ec una copia del manoscritto precedentemente sconosciuta dell'opera nel giugno 1934, durante la catalogazione della biblioteca del college. I resoconti dei giornali annunciarono che ci\u00f2 che Caxton aveva pubblicato nel 1485 non era esattamente ci\u00f2 che Malory aveva scritto. Oakeshott pubblic\u00f2 \"The Finding of the Manuscript\" nel 1963, raccontando l'evento iniziale e la sua realizzazione che \"questo era davvero il \"Malory\", \" con \"prove sorprendenti di revisione\" nell'edizione Caxton. Questo manoscritto \u00e8 ora nella collezione della British Library.\nLo studioso di Malory Eug\u00e8ne Vinaver ha esaminato il manoscritto poco dopo la sua scoperta. Oakeshott fu incoraggiato a produrre lui stesso un'edizione, ma cedette il progetto a Vinaver. gi\u00e0 suddiviso in libri e sezioni.\" Vinaver fece un confronto esauriente del manoscritto con l'edizione di Caxton e ha raggiunto conclusioni simili. L'esame microscopico ha rivelato che le macchie di inchiostro sul manoscritto Winchester sono \"offset\" di pagine appena stampate impostate nel carattere di Caxton, il che indica che il manoscritto di Winchester era nella tipografia di Caxton. Si crede che il manoscritto sia nel complesso pi\u00f9 vicino all'originale di Malory e non ha le divisioni di libri e capitoli per le quali Caxton prende il merito nella sua prefazione. Il manoscritto \u00e8 stato digitalizzato da un team giapponese, che osserva che \"il testo \u00e8 imperfetto, poich\u00e9 il manoscritto \u00e8 privo del primo e dell'ultimo fascicolo e di pochi fogli. La caratteristica pi\u00f9 sorprendente del manoscritto \u00e8 l'ampio uso di inchiostro rosso .\"\nNella sua pubblicazione del 1947 di \"Le opere di Sir Thomas Malory\", Vinaver sostenne che Malory non scrisse un singolo libro, ma piuttosto una serie di racconti arturiani, ognuno dei quali \u00e8 un'opera internamente coerente e indipendente. Tuttavia, William Matthews ha sottolineato che i racconti successivi di Malory fanno frequenti riferimenti agli eventi precedenti, suggerendo che avrebbe voluto che i racconti fossero coerenti meglio ma non aveva sufficientemente rivisto l'interotest o per raggiungere questo obiettivo. Questo \u00e8 stato seguito da un ampio dibattito nel mondo accademico della fine del XX secolo su quale versione sia superiore, la stampa di Caxton o la visione originale di Malory.\nPanoramica.\nStile.\nCome altre prose inglese nel XV secolo, \"Le Morte d'Arthur\" \u00e8 stata fortemente influenzata dagli scritti francesi, ma Malory li fonde con altri versi inglesi e forme di prosa. L'inglese medio di \"Le Morte d'Arthur\" \u00e8 molto pi\u00f9 vicino al primo inglese moderno rispetto all'inglese medio di \"Canterbury Tales\" di Geoffrey Chaucer; se l'ortografia \u00e8 modernizzata, si legge quasi come un inglese Elisabettiano. Dove i \"Canterbury Tales\" sono in medio inglese, Malory tende \"una mano a Chaucer e una a Spenser,\" costruendo un manoscritto difficile da collocare in una categoria. La scrittura di Malory pu\u00f2 spaccare le varie opinioni oggi: a volte vista come semplicistica da un punto di vista artistico, \"vagante\" e piena di ripetizioni, ma ci sono anche opinioni opposte , come di quelli che la considerano una \"realizzazione estetica suprema\". Poich\u00e9 il terreno da percorrere \u00e8 cos\u00ec lungo, Malory usa spesso \"cos\u00ec e allora\" per trasferire la sua rivisitazione delle storie che diventano episodi invece di istanze che possono reggersi da sole .\nAmbiente e temi.\nLa maggior parte degli eventi si svolge in una versione fantasy storica della Gran Bretagna e della Francia in un momento imprecisato (a volte, la trama si avventura pi\u00f9 lontano, a Roma e Sarras, e ricorda i Biblici racconti dal antico Vicino Oriente). Il romanzo \u00e8 ambientato tra il V e il VI secolo d.C. (il periodo della distruzione dell'impero Romano) tuttavia il racconto di Malory contiene molti anacronismi e non fa un minimo sforzo per rendere storicamente accurata la sua storia, anche pi\u00f9 delle sue fonti.\nI primi autori di romanzi arturiani hanno gi\u00e0 descritto i tempi dei secoli bui di Art\u00f9 come un mondo familiare, in stile Alto-Basso Medievale di cavalieri in armatura e grandi castelli che prendono il posto dei legionari britannici e delle fortezze della Britannia Post-romana. Malory ha ulteriormente modernizzato la leggenda fondendo la Gran Bretagna celtica con il suo contemporaneo Regno d'Inghilterra (ad esempio identificando esplicitamente Logres come Inghilterra, Camelot come Winchester, e Astolat come Guildford) e, in modo completamente astorico, sostituendo gli invasori Anglosassoni (elemento fondamentale di quasi tutti i romanzi e poemi arturiani) della leggenda con i Turchi Ottomani e i Franchi dando ad Art\u00f9 un ruolo di difensore contro i nemici pagani stranieri. Anche se Malory ricorda un'epoca di visione idealizzata del cavalierato, con cavalleresco codici d'onore e tornei, le sue storie mancano di menzioni della vita agricola o del commercio. Come notato da Ian Scott-Kilvert, i personaggi \"consistono quasi interamente di combattenti, le loro mogli o amanti, con un impiegato occasionale o un incantatore, una fata o un demone, un gigante o un nano\" e \"il tempo non funziona sugli eroi di Malory\".\nDivisione dei libri.\nCaxton a divise l'opera negli attuali 21 libri di 507 capitoli, ciascuno per rendere l'opera pi\u00f9 leggibile, mentre in origine c'erano 8 storie principali:\nSinossi.\n1\u00b0 Libro (Caxton I-IV).\nIl re di Britannia Uther Pendragon venne travolto dalla passione per la moglie del duca di cornovaglia Gorlois, la bella Igraine. Per questa ragione tra i due uomini scoppi\u00f2 una guerra. Quindi Uther chiede aiuto al Mago Merlino che, su richiest\u00e0 del re, usa la sua magia per dargli le sembianze di Gorlois, in modo che potesse entrare a Tintagel (la roccaforte di Gorlois) e giacere con Igraine.\nNel corso della notte la donna concep\u00ec Art\u00f9, mentre il marito Gorlois veniva ucciso dagli uomini di Uther. Merlino per\u00f2 in cambio dell'aiuto dato a Uther prese il piccolo Art\u00f9 per portarlo da Sir Ector per essere segretamente allevato nel paese dopo la morte di Uther. Anni dopo, l'ormai adolescente Art\u00f9 diventa improvvisamente il sovrano della Britannia nella gara organizzata da Merlino, quando rimuove la spada dalla roccia (una spada che appare improvvisamente conficcata in una roccia dietro una chiesa, la spada porta la famosa iscrizione \"COLUI CHE ESTRARR\u00c0 QUESTA SPADA DALLA ROCCIA E DALL'INCUDINE \u00c8 IL LEGITTIMO RE DI TUTTA LA BRITANNIA\")\nAppena incoronato Art\u00f9 e i suoi seguaci, tra cui re Ban e re Bors, continuano a combattere contro rivali e ribelli, vincendo infine la guerra nella grande battaglia di Bedegraine. \nIn seguito Art\u00f9 giace con una nobile di nome Morgause, poi si addormenta in una foresta e prima sogna il suo regno andare in rovina, poi al suo risveglio vede una strana bestia (una sorta di chimera di nome Glatisant) che si dilegua poco dopo. Merlino gli rileva che Morgause \u00e8 sua sorella e che un bambino nato il primo di maggio causer\u00e0 la rovina del suo regno.\nArt\u00f9 poi combatte contro il cavaliere sir Pellinor, ma in questo brutale scontro Art\u00f9 spezza la sua spada, quindi si reca dalla dama del lago per ricevere la spada Excalibur (spada dotata di un fodero magico che impedisce il sanguinamento al portatore in caso di ferite).\nCon il suo trono al sicuro, Art\u00f9 sposa la giovane principessa Ginevra ed eredita la Tavola Rotonda da suo padre, il re Leodegrance. Quindi raduna i suoi principali cavalieri, inclusi alcuni dei suoi ex nemici che ora si sono uniti a lui, nella sua capitale Camelot e stabilisce la comunione della Tavola Rotonda come tutti giurano sul giuramento pentecostale come guida per la condotta cavalleresca.\nDopo Art\u00f9 da l'ordine di uccidere tutti i bambini nati il primo di maggio, ma un solo bambino riesce a sopravvivere a questa purga (lo stesso che ha partorito Morgause), infatti esso verr\u00e0 trovato e battezzato col nome di Mordred.\nIspirazione.\nPer il primo libro della sua opera Malory si ispir\u00f2:\n2\u00b0 Libro (Caxton V).\nL'apertura del secondo libro ci presenta Art\u00f9 e il suo regno senza nemici. Il suo trono \u00e8 sicuro e i suoi cavalieri, tra cui Griflet e Tor, nonch\u00e9 i nipoti di Art\u00f9 Gawain e Ywain (figli rispettivamente di Morgause e Morgana) dimostrano il loro valore in varie battaglie e fantastiche missioni, come raccontato nel primo volume. Alla ricerca di pi\u00f9 gloria, Art\u00f9 e i suoi cavalieri vanno quindi in guerra contro il (fittizio) imperatore romano Lucio che ha appena chiesto alla Britannia di riprendere a pagare i tributi. Art\u00f9 quindi lascia la sua corte nelle mani di Costantino di Cornovaglia e naviga verso la Normandia per incontrare suo cugino Hoel. Successivamente, la storia descrive in dettaglio la marcia di Art\u00f9 su Roma attraverso Almaine (Germania) e l'Italia. Dopo una serie di battaglie che hanno portato alla grande vittoria su Lucio e sui suoi alleati e alla resa del Senato romano, Art\u00f9 viene incoronato imperatore, assegnando ai suoi baroni le varie terre dell'impero romano da lui conquistate per poi infine tornare in Britannia.\nIspirazione.\nPer il secondo libro della sua opera Malory si ispir\u00f2:\n3\u00b0 Libro (Caxton VI).\nMalory ci presenta la storia di Sir Lancillotto, un giovane principe orfano Gallico (perch\u00e9 suo padre il re Ban alleato di Art\u00f9 viene ucciso), come il cavaliere pi\u00f9 venerato di Re Art\u00f9 attraverso numerose avventure a episodi, alcune delle quali presentate in maniera comica. Lancillotto aderisce sempre al giuramento pentecostale, assistendo le donne in difficolt\u00e0 e concedendo piet\u00e0 per i nemici onorevoli che ha sconfitto in combattimento. Tuttavia, il mondo in cui vive Lancillotto \u00e8 troppo complicato per semplici mandati e, sebbene Lancillotto aspiri a vivere secondo un codice etico, le azioni degli altri lo rendono difficile. Altri problemi sono dimostrati quando Morgana incanta Lancillotto (Perch\u00e9 Morgana \u00e8 diventata un'antagonista per l'invidia che prova verso suo fratello Art\u00f9), che riflette una femminilizzazione della magia, e in come l'importanza dei tornei di giostre in questo racconto indica uno spostamento dalla guerra sul campo di battaglia verso una forma di violenza pi\u00f9 mediata e virtuosa.\nIspirazione.\nPer il terzo libro Malory si ispir\u00f2:\n4\u00b0 Libro (Caxton VII).\nIl quarto volume tratta principalmente delle avventure del giovane Gareth (\"Beaumains\") nella sua lunga ricerca delle sorelle Lynette e Lioness. Il pi\u00f9 giovane dei nipoti di Art\u00f9 da Morgause e Lot, Gareth nasconde la sua identit\u00e0 di scudiero senza nome a Camelot per ottenere il suo cavalierato nel modo pi\u00f9 onesto e onorevole.\nIspirazione.\nSebbene questa particolare storia non sia direttamente basata su alcun testo esistente a differenza della maggior parte del contenuto dei volumi precedenti, assomiglia a vari romanzi arturiani su sir Gingalain.\n5\u00b0 Libro (Caxton VIII-XII).\nMalory ci presenta una raccolta dei racconti di Sir Tristan di Lyonesse (figlio di Meliodas), Sir Dinadan, Sir Lamorak, Sir Palamedes, Sir Alexander l'Orfano (giovane parente di Tristan rapito da Morgana), \"il Cavaliere dalla cotta maltagliata\" e una variet\u00e0 di altri cavalieri. Dopo aver raccontato la nascita e l'infanzia di Tristano, il suo obiettivo principale \u00e8 la relazione adultera e condannata tra Tristano e la Belle Isotta, moglie del suo malvagio zio Re Marco. Include anche la storia retrospettiva di come Sir Galahad sia nato da Sir Lancillotto e dalla principessa Elaine di Corbenic, seguito dagli anni di follia di Lancillotto.\nIspirazione.\nper il quinto libro malory si \u00e8 ispir\u00f2:\n6\u00b0 Libro (Caxton XIII-XVI).\nMalory racconta le avventure di molti cavalieri nella loro famosa ricerca spirituale per raggiungere il Santo Graal. Gawain \u00e8 il primo a imbarcarsi nella ricerca del Graal. Anche altri cavalieri come Lancillotto, Percival e Bors il Giovane vanno alla ricerca, alla fine raggiunta da Galahad. Le loro imprese si mescolano con incontri con fanciulle ed eremiti che offrono consigli e interpretano i loro sogni lungo la strada.\nIspirazione.\nper il sesto libro malory si ispir\u00f2:\n7\u00b0 Libro (Caxton XVIII\u2013XIX).\nLa storia continua con la storia d'amore di Lancillotto con Ginevra. Lancillotto completa una serie di prove per dimostrare di essere degno dell'amore della regina, culminando nel suo salvataggio di lei dal rapimento da parte del cavaliere rinnegato Maleagant (questa \u00e8 anche la prima volta che l'opera menziona esplicitamente l'adulterio sessuale della coppia).\nIspirazione.\nper il settimo libro malory si ispir\u00f2:\n8\u00b0 Libro (Caxton XX\u2013XXI).\nMordred (che ormai \u00e8 diventato un cavaliere della tavola rotonda) e il suo fratellastro Agravain riescono a rivelare l'adulterio di Ginevra e Art\u00f9 la condanna al rogo. La squadra di salvataggio di Lancillotto fa irruzione nell'esecuzione, uccidendo diversi fedeli cavalieri della Tavola Rotonda, inclusi i fratelli di Gawain, Gareth e Gaheris. Gawain, deciso a vendicarsi, spinge Art\u00f9 in una lunga e aspra guerra con Lancillotto. Dopo aver lasciato la Britannia per inseguire Lancillotto in Francia (o per meglio dire la Gallia), dove Gawain \u00e8 ferito a morte in un duello con Lancillotto (e poi finalmente riconciliato con lui sul letto di morte), Mordred si impadronisce del trono e prende il controllo dell'impero di Art\u00f9. Nella sanguinosa battaglia finale a Camlan tra i seguaci di Mordred e i restanti lealisti di Art\u00f9 in Britannia, Art\u00f9 uccide Mordred ma \u00e8 lui stesso gravemente ferito. Mentre Art\u00f9 sta morendo, l'unico cavaliere sopravvissuto Bedivere come ordinato dal suo re getta Excalibur alla dama del lago, poi Morgana (pentitasi dei suoi crimini) e Nimue vengono a portano il morente Art\u00f9 con una barca nell'isola di Avalon. dove verr\u00e0 sepolto, con la sua pietra tombale che recita:\nDopo la morte dell'imperatore, a cui succede Costantino di Cornovaglia, Malory fornisce un epilogo sulle successive morti di Bedivere, Ginevra e Lancillotto e dei suoi parenti.\nIspirazione.\nper l'ottavo libro malory si ispir\u00f2:"}
{"id": "577554", "revid": "54666", "url": "https://it.wikipedia.org/wiki?curid=577554", "title": "LZ 127 &quot;Graf Zeppelin&quot;", "text": ""}
{"id": "577555", "revid": "968255", "url": "https://it.wikipedia.org/wiki?curid=577555", "title": "Balsamo per capelli", "text": "Il balsamo per capelli \u00e8 un prodotto per la cura dei capelli e viene utilizzato per migliorarne l'aspetto, la brillantezza, la pettinabilit\u00e0, la lubrificazione, la resistenza e la impermeabilizzazione. Il tutto riducendo contemporaneamente, se possibile, l'elettricit\u00e0 statica.\nL'insieme delle sue azioni aiuta a mantenere integri i capelli di fronte alle aggressioni ambientali o da trattamento cosmetico.\nL'uso condizionante di un balsamo si rivela necessario in seguito alla perdita di lipidi, in particolare il sebo rimosso dai lavaggi con tensioattivi o sciampo: al balsamo si chiede soprattutto di espletare alcune delle funzioni del sebo naturale (ridurre l'elettricit\u00e0 statica, aumentare la brillantezza e scorrevolezza del capello ecc.). \nI capelli scambiano con l'ambiente esterno umidit\u00e0 assorbendo acqua anche oltre il 20% del loro peso. \nLa deformazione indotta dall'assorbimento di acqua pu\u00f2 produrre un rilevante ingrossamento e allungamento del capello, al punto che i capelli possono essere utilizzati per misurare l'umidit\u00e0 ambientale (igrometro a capello).\nLo scambio continuo di acqua con l'ambiente esterno comporta una continua deformazione ed indebolimento della struttura del capello, in particolare del manto squamoso pi\u00f9 esterno, la cuticola. \nIl balsamo per capelli, come il sebo, riduce la permeabilit\u00e0 all'acqua ed al vapore acqueo; in sostanza, impermeabilizza parzialmente il capello.\nInoltre le componenti emollienti dei balsami per capelli lubrificano ed aumentano notevolmente la scorrevolezza, riducendo la probabilit\u00e0 che il passaggio del pettine arrechi danni alla cuticola.\nGli emollienti pi\u00f9 frequentemente utilizzati nei balsami sono siliconici.\nIl capello pu\u00f2 essere danneggiato in molti modi quando viene trattato. Permanente, stiratura, colorazione, ossigenatura, applicazione di extension, ma anche asciugatura con phon troppo caldo e pettinare o frizionare i capelli bagnati possono compromettere l'integrit\u00e0 del capello.\nIl balsamo aumenta la trattabilit\u00e0 del capello, diminuendone la elettricit\u00e0 statica, aumenta l'aderenza della cuticola al fusto e mantiene la giusta struttura a strati sovrapposti favorendone la maneggevolezza. Pu\u00f2 ridurre la probabilit\u00e0 che si formino doppie punte o che la cuticola venga danneggiata. \nVarie definizioni commerciali della funzione di un balsamo per capelli fanno riferimento ad aggettivazioni e concetti come: ricostituente, nutriente, capelli sani, che sono evidentemente improprie essendo i capelli composti da strutture biologicamente morte.\nTipologie di balsamo.\nAnche se l'azione permanente pu\u00f2 essere svolta da diverse forme cosmetiche, come oli o gel, per balsamo si intende normalmente una emulsione. \nA seconda della procedura di applicazione ci sono varie tipologie di balsamo per capelli.\nIl balsamo pu\u00f2 essere applicato prima o dopo lo shampoo, su capello asciutto o bagnato.\nPu\u00f2 essere lasciato in posa o rimosso dopo pochi istanti. \nViene chiamato \"profondo\" dall'inglese \"deep conditioner\" un balsamo che pare agire pi\u00f9 in profondit\u00e0 e per tempi pi\u00f9 lunghi. \nLa differenza tra un balsamo istantaneo ed uno profondo dipende, oltrech\u00e9 dal tempo di applicazione, anche dalla concentrazione dello stesso. Il condizionante \"istantaneo\" viene normalmente applicato dopo lo shampoo e poi risciacquato; il balsamo \"profondo\" viene tenuto 20-30 minuti e dopo viene applicato lo shampoo. Appartiene al \"balsamo profondo\" anche la cosiddetta tricoterapia eseguita tenendo un olio sul cuoio capelluto per circa una trentina di minuti.\nEsistono poi i condizionanti che vengono applicati sul capello prima del processo di asciugatura, per evitare i danni preventivi, i cosiddetti condizionanti \"leave in\", che non vengono risciacquati; contengono in genere oli minerali, oli vegetali, silicone. Esistono infine i condizionanti \"rinse off\", da risciacquo, che vengono utilizzati per capelli normali o grassi e che hanno anche lo scopo di ridurre l'adesivit\u00e0 della polvere e dei residui di calcio e magnesio nelle acque dure.\nI condizionanti istantanei raramente danno reazioni allergiche, pi\u00f9 frequenti con i condizionanti leave-on a base polimerica, che possono contenere delle impurit\u00e0.\nDa alcuni anni il mercato offre cosmetici cosiddetti 2 in 1.\nSi tratta di shampoo + balsamo dove alla azione detergente dello shampoo si associa il deposito di un film composto da qualche emolliente o polimero cationico. Le quantit\u00e0 di agenti condizionanti che si possono depositare sulla superficie del capello con questo sistema formulativo sono tipicamente molto inferiori di quelle che pu\u00f2 depositare un balsamo applicato separatamente.\nIl complesso meccanismo che porta ad un deposito ed adesione sulla superficie del capello di agenti condizionanti contenuti in una emulsione o un sistema detergente basato su tensioattivi anionici si chiama coacervazione.\nComponenti caratterizzanti.\nPolimeri cationici.\nNormalmente con nuclei quaternizzati, aderiscono alla superficie del capello lisciandone la superficie. Se formulati in prodotti a risciacquo, rinse-off, o pre-shampoo si devono adottare strategie formulative o applicative per ridurre la loro rimozione dal capello con il risciacquo.\nDetergenti.\nDetergenti cationici presenti sia negli shampoo che nei balsami. Si tratta di sostanze cariche positivamente e che neutralizzano pertanto la carica anionica del capello. Aumentando notevolmente la aderenza della cuticola al fusto e di conseguenza la lucentezza del capelli, sono utili quindi nei soggetti sottoposti frequentemente a tinture.\nEffetto analogo pu\u00f2 essere ottenuto con detergenti anfoteri in ambiente acido.\nAgenti filmogeni.\nAgenti filmogeni, regolatori della viscosit\u00e0 . Per esempio il polivinilpirrolidone e gli agenti proteici, derivati dal collagene o dalla placenta, utilizzati sia nei condizionanti istantanei sia in quelli destinati a rimanere in contatto del capello per una trentina di minuti prima di essere rimossi. Questi agenti proteici potrebbero avere la capacit\u00e0 di penetrare nel fusto del pelo e ridurne la probabilit\u00e0 di rottura.\nSostanze foto-protettrici.\nSostanze foto-protettrici, filtri UV, per prevenire il danno cui va incontro il capello in seguito all'irradiazione con la foto-ossidazione della melanina (nei bruni) e il \"photo-yellowing\" nei biondi. Questo fenomeno appare dovuto alla degradazione della cistina, della tirosina e del triptofano del bulbo del pelo. \u00c8 stato proposto il concetto di HPF (hair protection factor) in sostituzione del spf. Le sostanze utilizzate sono i benzofenoni e il paba.\nIngredienti dei balsami.\nCi sono diversi tipi di ingredienti per i balsami, differenti per la composizione e la principale funzionalit\u00e0:"}
{"id": "577556", "revid": "105911", "url": "https://it.wikipedia.org/wiki?curid=577556", "title": "Simplicio (filosofo)", "text": "Biografia.\nAllievo di Ammonio di Ermia ad Alessandria d'Egitto, fu poi attivo nella Scuola neoplatonica di Atene. Dopo la chiusura di questa scuola, ordinata dall'imperatore bizantino Giustiniano I (527-565) nel 529, fu uno dei sette neoplatonici che emigrarono in Persia, a Carre, dove frequent\u00f2 Damascio, conosciuto, forse, gi\u00e0 in precedenza ad Atene. In quest'ultima citt\u00e0 torn\u00f2 a stabilirsi definitivamente nel 533.\nDi lui restano i commenti alla \"Fisica\", alle \"Categorie\", al \"De caelo\" e al \"De anima\" di Aristotele e quello al \"Manuale\" di Epitteto; sono perduti i commenti alla \"Metafisica\" e alle \"Meteore\" di Aristotele e al primo libro degli \"Elementi\" di Euclide.\nTra i maggiori esponenti del tardo neoplatonismo eclettico, cerc\u00f2 di conciliare Platone e Aristotele, identificando il non-essere di Platone con la materia di Aristotele; di quest'ultimo accett\u00f2 la teoria dell'intelletto agente separato dagli individui, mentre la sua etica \u00e8 di derivazione stoica.\nA lui e a Sesto Empirico si deve gran parte della conservazione del \"Poema sulla natura\" di Parmenide.\nSimplicio e Anassimandro.\n\u00c8 dovuta ad una citazione di Simplicio, contenuta nel suo \"Commentario alla Fisica di Aristotele - 24, 13\", la conoscenza dell'unico frammento di pensiero risalente direttamente ad Anassimandro, e precisamente l'attribuzione al pensatore milesio del concetto di \"\u00c1peiron - Indefinito\"."}
{"id": "577562", "revid": "123863095", "url": "https://it.wikipedia.org/wiki?curid=577562", "title": "Personaggi arturiani", "text": "Il ciclo arturiano comprende molti personaggi, i cui nomi spesso differiscono da versione a versione e da lingua a lingua. Eccone una lista:"}
{"id": "577563", "revid": "599013", "url": "https://it.wikipedia.org/wiki?curid=577563", "title": "Silvio Proto", "text": "Biografia.\n\u00c8 di origini italiane (il nonno lasci\u00f2 la Sicilia, esattamente Leonforte-Enna, per trasferirsi a La Louvi\u00e8re come minatore).\nCarriera.\nClub.\nProto cresce calcisticamente nel Couillet, con cui debutta a sei anni, nel 1989, e gioca fino al 1996, quando passa all'Olympic Charleroi.\nNel 1999 \u00e8 acquistato dal La Louvi\u00e8re con cui ha vinto una Coppa del Belgio (2002-2003) e dopo due anni passa all'Anderlecht.\nNel 2005 \u00e8 stato nominato portiere belga dell'anno, succedendo a Fr\u00e9d\u00e9ric Herpoel, vincitore del titolo nel 2004. Nel 2008 viene anche ceduto in prestito al Germinal Beerschot per una stagione durante la quale colleziona 29 presenze e un gol in campionato per poi tornare al suo club di appartenenza. Con l'Anderlecht ha ottenuto 285 presenze in campionato dal 2005 al 2016 vincendo una Coppa del Belgio (2007-2008), sei campionati belgi (2005-2006, 2006-2007, 2009-2010, 2011-2012, 2012-2013, 2013-2014) e sei Supercoppe del Belgio (2006, 2007, 2010, 2012, 2013, 2014). Il contratto in scadenza non gli verr\u00e0 rinnovato, cos\u00ec da lasciare il club biancomalva e trasferirsi il 1\u00ba luglio 2016 all'Ostenda.\nIl 31 agosto 2017 passa a titolo definitivo all'Olympiakos. Dopo una stagione trascorsa con la formazione ellenica, il 4 luglio 2018 viene ufficializzato l'ingaggio del portiere belga da parte della Lazio, il quale sottoscrive un contratto triennale con il club romano.\nEsordisce in Serie A con la Lazio l'11 maggio 2019 nella partita Cagliari-Lazio.\nOrmai relegato ai margini della rosa dai biancocelesti, il 31 gennaio 2021 rescinde il suo contratto.\nIl 5 febbraio 2021 annuncia il suo ritiro dal calcio giocato.\nDopo il suo ritiro da calciatore professionista, annuncia una sua nuova carriera da golfista.\nNazionale.\nNella nazionale maggiore belga ha esordito nel 2004 e ha totalizzato 13 presenze e 14 reti subite fino al 2011.\nStatistiche.\nPresenze e reti nei club.\n\"Statistiche aggiornate al 1\u00ba febbraio 2021.\""}
{"id": "577564", "revid": "8911", "url": "https://it.wikipedia.org/wiki?curid=577564", "title": "Humphrey Humbert", "text": ""}
{"id": "577570", "revid": "73447", "url": "https://it.wikipedia.org/wiki?curid=577570", "title": "Stormtroopers Of Death", "text": ""}
{"id": "577574", "revid": "287204", "url": "https://it.wikipedia.org/wiki?curid=577574", "title": "Classe Hotel", "text": "I classe Hotel (nome in codice NATO della classe di sottomarini nucleari sovietici progetto 658) sono stati i primi sottomarini nucleari equipaggiati con lanciamissili balistici costruiti in URSS.\nVennero costruite otto unit\u00e0, che entrarono in servizio tra il 1960 ed il 1964. Questi battelli furono poi sottoposti a varie modifiche.\nTutti i battelli sono stati radiati tra il 1988 ed il 1991.\nSviluppo e tecnica.\nLo sviluppo del progetto 658 inizi\u00f2 nell'agosto del 1956. La specifica della Marina Sovietica richiedeva un sottomarino che fosse in grado di lanciare missili balistici con testata nucleare sul territorio degli Stati Uniti d'America.\nIl programma venne curato dallOKB-18. In tutto, vennero realizzate tre versioni di questa classe, che venne conosciuta in Occidente con il nome in codice NATO di Classe Hotel.\nClasse Hotel I.\nLa versione base di questa classe, dal punto di vista tecnico, era ripresa dal progetto 627, il primo sottomarino atomico sovietico.\nL'unica modifica di rilievo era l'installazione a bordo dello stesso tipo di compartimento missili gi\u00e0 utilizzato sui precedenti classe Golf, con il sistema di lancio D-2.\nL'armamento era composto da tre missili SS-N-4 (conosciuti in Russia come R-13), sistemati in altrettanti tubi verticali posti all'interno dello scafo. I missili potevano essere sparati solo in superficie, non meno di 12 minuti dopo l'emersione.\nLa costruzione dei classe Hotel venne intrapresa a Severodvinsk, ed il primo esemplare, il \"K-19\", entr\u00f2 in servizio nel 1960. In totale, ne vennero costruiti otto.\nI dati tecnici inseriti in tabella si riferiscono a questa classe.\nLa propulsione era composta da 2 reattori VM-A di tipo PWR (reattori ad acqua pressurizzata). Venivano usati sempre in coppia per alimentare le turbine per dare energia alle eliche dei vari sottomarini atomici. Questi reattori usavano come combustibile uranio con una concentrazione dell'isotopo 235 del 20% e ognuno produceva 70 MW di elettricita , in totale di 140 MW\nClasse Hotel II.\nNel marzo del 1958, lOKB-18 inizi\u00f2 la progettazione di una versione migliorata, denominata progetto 658M (conosciuta in Occidente come classe Hotel II).\nLe modifiche prevedevano l'installazione del sistema di lancio D-4, che costituiva un deciso miglioramento rispetto al precedente. Infatti, il lancio poteva essere effettuato in immersione, ad una profondit\u00e0 di 16 metri. Il numero di missili rimase invariato, ma vennero imbarcati i pi\u00f9 perfezionati SS-N-5 Serb.\nL'installazione di questo sistema di lancio richiese tuttavia importanti modifiche strutturali, che per\u00f2 non andarono a modificare sensibilmente le caratteristiche tecniche del sottomarino.\nLa conversione riguard\u00f2 i primi sette esemplari costruiti o in costruzione, e venne effettuata tra il 1963 ed il 1968.\nClasse Hotel III.\nTra il 1969 ed il 1970 si decise di modificare il sottomarino \"K-145\" (penultimo della classe ed unico non convertito allo standard 658M) per la sperimentazione del missile SS-N-8 Sawfly (nome russo: R-29). La modifica aveva il nome di progetto 701, e divenne noto in Occidente come Hotel III.\nQuesta modifica comport\u00f2 notevoli cambiamenti strutturali: la lunghezza fu aumentata e raggiunse i 130 metri, ed il dislocamento raggiunse le 5.500 tonnellate in emersione e le 6.400 in immersione.\nLa velocit\u00e0 in superficie rest\u00f2 la medesima, mentre risult\u00f2 diminuita quella in immersione (22 nodi).\nQuesto battello entr\u00f2 in servizio nel 1976.\nIl servizio.\nI sottomarini classe Hotel entrarono in servizio tra il 1960 ed il 1964. Sei esemplari servirono la marina sovietica nella Flotta del Nord, tranne due, che vennero utilizzati in quella del Pacifico.\nI battelli della Flotta del Nord vennero radiati tra il 1988 ed il 1991, ed oggi giacciono in gran parte abbandonati ed in attesa di demolizione. Tra questi, una storia particolarmente sfortunata ebbe il capoclasse \"K-19\", la cui carriera operativa fu costellata da gravi incidenti.\nI due sottomarini in servizio nel Pacifico, il \"K-55\" ed il \"K-178\", vennero successivamente modificati e trasformati in sommergibili da attacco (progetto 658T).\nAnche questi mezzi oggi sono stati radiati.\nUnit\u00e0 in servizio.\nIn totale, vennero costruiti otto battelli della classe Hotel. La costruzione avvenne al cantiere Sevmash di Severodvinsk."}
{"id": "577575", "revid": "32014", "url": "https://it.wikipedia.org/wiki?curid=577575", "title": "Pick up", "text": ""}
{"id": "577576", "revid": "54666", "url": "https://it.wikipedia.org/wiki?curid=577576", "title": "Aeronave", "text": ""}
{"id": "577577", "revid": "287204", "url": "https://it.wikipedia.org/wiki?curid=577577", "title": "Classe India", "text": "La classe India, nome in codice NATO della classe di sottomarini sovietici Progetto 940 \"Lenok\", era costituita da due battelli, realizzati per dare un minimo di possibilit\u00e0 di salvataggio in acque profonde ai sommergibili incidentati nei numerosi disastri che hanno afflitto la flotta sovietica. \nTecnica.\nQuesti sottomarini avevano dimensioni molto grandi, tra le maggiori dei sommergibili del tipo diesel-elettrico, anche se sarebbe stato molto pi\u00f9 indicato fornirli di un motore nucleare per la elevata velocit\u00e0 media ottenibile in tal caso (al di l\u00e0 di quella massima, che potrebbe anche non essere molto alta). Questi sottomarini erano molto moderni in termini di progetto costruttivo, in quanto la loro forma, molto allungata e armoniosa, era dotata di caratteristiche differenti da quelle dei normali diesel-elettrici sovietici. Gli \u2018India\u2019 sono stati pensati per le elevate andature in superficie, in quanto in tal modo \u00e8 possibile ridurre i tempi di trasferimento nei luoghi dei sottomarini incidentati. La forma della prua dello scafo era indicata anche per il movimento tra i ghiacci, con la possibilit\u00e0 di aumentarne la resistenza con apposite strutture protettive, ma soprattutto, a differenza della normale prassi per i sommergibili sovietici, essi ebbero i timoni sistemati sulla vela, che anche per questo era alta e slanciata. Questo venne fatto per aumentare la manovrabilit\u00e0 quando immersi. Ogni battello era equipaggiato con due minisommergibili da soccorso (DSRV).\nI DSRV.\nI minisommergibili utilizzati appartenevano alla classe Poseidon. In tutto ne furono costruiti cinque, di cui uno sperimentale e quattro utilizzati operativamente a bordo dei sommergibili classe India. Questi piccoli battelli erano in grado di effettuare l'evacuazione dell'equipaggio da sottomarini in difficolt\u00e0. La profondit\u00e0 massima operativa prevista dalle procedure della Marina Sovietica era di 120 metri, ma probabilmente erano in grado di superare i 1.000 metri. L'equipaggio era composto da tre uomini e potevano trasportare fino a 24 passeggeri.\nIl servizio.\nLa loro missione era il salvataggio, che veniva effettuato grazie ai due DSRV. Visto che questi erano sistemati dietro la vela, in una struttura semiconforme che li inglobava per circa la met\u00e0 nello scafo non resistente, facevano ricordare l'aspetto degli SSBN (Sottomarini lanciamissili balistici nucleari), in quanto anche questi hanno il comparto di carico (per una pi\u00f9 minacciosa batteria missilistica) sul centro dello scafo e dietro la torretta. \nSe impiegati in guerra, gli India avrebbero forse avuto (come probabilmente anche in tempo di pace, in certe occasioni) compiti di infiltrazioni e missioni speciali di sabotaggio, sebbene il loro ridotto numero e l'importanza del loro compito (almeno in termini di \u2018sostegno psicologico\u2019, perch\u00e9 la maggior parte dei sottomarini inabissati in missioni oceaniche non consente scampo agli equipaggi che non li abbiano abbandonati con i loro mezzi) lo rendesse assai improbabile.\nUna loro sostituzione era programmata, ma non pare sia mai avvenuta. Una trasformazione di sottomarini nucleari di vecchio tipo, possibilmente SSBN con i missili sostituiti dai minisommergibili, avrebbe brillantemente risolto le difficolt\u00e0 di movimento \u2018tra i ghiacci\u2019, senza bisogno di rinforzi alla prua, semplicemente navigandovi al di sotto. Gli \u2018India\u2019, durante il loro lungo servizio nella flotta sovietica, non sembra abbiano mai avuto incidenti di rilievo.\nUnit\u00e0 costruite.\nLa classe India comprendeva 2 sommergibili diesel-elettrici, equipaggiati per missioni di soccorso con minisottomarini per profondit\u00e0 fino a 1000 metri. Queste navi erano gi\u00e0 radiate al tempo della perdita del \"K-141 Kursk\". Esse erano comunque le uniche pensate per le missioni di soccorso.\nI due battelli, il \"BS-486 Komsomolets Uzbekistana\" ed il \"BS-203\", entrarono in servizio nella met\u00e0 degli anni settanta. Posti in riserva nel 1990, sono stati entrambi demoliti pochi anni dopo."}
{"id": "577579", "revid": "31886", "url": "https://it.wikipedia.org/wiki?curid=577579", "title": "K-278 Komsomolec", "text": "Il K-278 \"Komsomolec, (traslitterato anche come Komsomolets russo: \u041a\u043e\u043c\u0441\u043e\u043c\u043e\u043b\u0435\u0446) era un sottomarino nucleare da attacco della Marina Sovietica (VMF) entrato in servizio negli anni ottanta. Fu l'unica unit\u00e0 della classe sperimentale Progetto 685 \"Plavnik, codice NATO classe \"Mike\", pensato per testare alcune tecnologie particolarmente avanzate ed operare a profondit\u00e0 superiori a 1.000 metri.\nIl \"K-278\" affond\u00f2 a causa di un incendio il 7 aprile 1989 nel Mare di Norvegia, alcune centinaia di chilometri a nord della citt\u00e0 di Troms\u00f8.\nSviluppo.\nI tecnici sovietici iniziarono a lavorare al Progetto 685 Plavnik (pinna in lingua russa) fin dagli anni sessanta, ma la costruzione del primo esemplare venne intrapresa presso il cantiere navale di Severodvinsk solo nel 1978. Si trattava di un esemplare unico, costruito per testare una serie di tecnologie particolarmente avanzate. Il battello venne varato il 9 maggio 1983, ed entr\u00f2 in servizio il 31 dicembre dell'anno successivo.\nIn Occidente venne identificato con il nome in codice NATO di classe Mike. Il \"K-278\" fu il solo della sua classe ad entrare in servizio. La costruzione di un ulteriore esemplare venne iniziata, sempre a Severodvinsk, ma i lavori non furono mai ultimati.\nTecnica.\nIl \"K-278\" era un sottomarino nucleare da attacco, lungo 117,5 metri e largo 10,7. Si trattava di un battello a doppio scafo, con quello interno in titanio. L'utilizzo di questo materiale consentiva di operare a profondit\u00e0 estreme, di molto superiori a quelle dei contemporanei battelli occidentali: infatti, la profondit\u00e0 operativa era di 1.000 metri, quella massima operativa di 1.250 metri e quella di rottura di 1.500 metri. Lo scafo interno, pressurizzato, era organizzato in sette compartimenti:\nInoltre, sistemata nello scafo, vi era anche una sfera di salvataggio, in modo da consentire l'evacuazione dell'equipaggio in caso di incidente.\nLa propulsione era assicurata da un singolo reattore nucleare ad acqua pressurizzata del tipo OK-650 b-3 da , che consentiva una velocit\u00e0 massima nell'ordine dei 14 nodi in superficie e dei 26-30 in immersione. Inizialmente, l'intelligence occidentale ritenne che in realt\u00e0 i reattori imbarcati fossero due, del tipo a metallo liquido. Questo port\u00f2 la NATO a sovrastimare la reale velocit\u00e0 massima del sottomarino (36-38 nodi).\nL'armamento era costituito da sei tubi lanciasiluri da 533\u00a0mm, mentre il munizionamento comprendeva normali siluri e missili, sia antinave, sia da crociera (questi ultimi con la possibilit\u00e0 di imbarcare testate nucleari).\nL'affondamento.\nIl 7 aprile 1989 il sottomarino, al comando del capitano Evgeny Vanin, navigava alla profondit\u00e0 di 335 metri a circa 180 chilometri (100 miglia nautiche) a sudovest dell'Isola degli Orsi in Norvegia. Un violento incendio si scaten\u00f2 nei compartimenti di poppa e, nonostante venissero immediatamente chiusi i portelli stagni, le fiamme si propagarono attraverso le paratie seguendo il percorso dei cavi che attraversavano il sottomarino. Il reattore nucleare fu fermato con un arresto d'emergenza (SCRAM) causando la perdita della propulsione. Inoltre il controllo del battello divenne difficoltoso a causa di problemi elettrici causati ai cablaggi dall'incendio. Il comandante ordin\u00f2 un'emersione di emergenza ed il sottomarino emerse, undici minuti dopo lo scoppio dell'incendio. Furono effettuate alcune chiamate d'emergenza ed evacuati i sopravvissuti.\nIl fuoco continu\u00f2 a bruciare alimentato dal sistema di aria compressa del sottomarino. Alcune ore dopo essere emerso il battello affond\u00f2 definitivamente su un fondale di 1680 metri. Il comandante e quattro altri membri dell'equipaggio che erano ancora a bordo entrarono nella capsula di emergenza e la sganciarono: a causa del suo parziale allagamento e della presenza di gas tossici, solo uno dei cinque raggiunse vivo la superficie.\nAlcuni aeroplani inviati in soccorso giunsero rapidamente e lanciarono alcune piccole zattere di salvataggio ma molti uomini erano gi\u00e0 morti per l'ipotermia causata dalle freddissime acque (circa 2\u00a0\u00b0C) del mare di Barents. Il peschereccio \"Aleksey Khlobystov\" giunse 81 minuti dopo l'affondamento del K-278 e prese a bordo 25 sopravvissuti e 5 cadaveri. In totale perirono 42 uomini nell'incidente.\nDiverse spedizioni scientifiche hanno verificato lo stato del sommergibile negli anni: nel 2019 una di queste spedizioni ha raccolto campioni di acqua attorno al relitto e all'interno di un condotto di ventilazione del Komsomolec; dai risultati preliminari risulta che, in uno dei campioni del condotto, sia presente un livello di radioattivit\u00e0 pari a 800 becquerel per litro, cio\u00e8 800.000 volte il livello naturale, sebbene altri campioni non contengano valori cos\u00ec elevati."}
{"id": "577580", "revid": "74173", "url": "https://it.wikipedia.org/wiki?curid=577580", "title": "Lanzone della Corte", "text": "Appartenente a una famiglia nobile milanese, oper\u00f2 nell'amministrazione della citt\u00e0 sotto l'arcivescovo Ariberto d'Intimiano e partecip\u00f2 alle turbolente fasi storiche che videro la nascita dei Comuni italiani.\nSi ignorano sia il luogo sia l'anno della sua nascita, ma risulta attivo a Milano fra il 1029 e il 1059.\nNell'anno 1042, infatti, guid\u00f2 alcuni valvassori in aiuto dei popolani, nella loro insurrezione contro i nobili. Il suo aiuto fu determinante per la vittoria popolare, che riusc\u00ec a cacciare i nobili dalla citt\u00e0.\nLanzone venne eletto Capitano del popolo e riusc\u00ec a guidare la difesa della citt\u00e0 per circa tre anni, sebbene i nobili, sotto la guida dei conti della Martesana e del Seprio, strinsero Milano in un assedio che vide la popolazione ridotta allo stremo per la lunga guerra e la totale mancanza di rifornimenti. Consapevole di non poter resistere a lungo, approfitt\u00f2 dell'editto di Treviri, con il quale il Re dei Romani Enrico III di Franconia (a quel tempo anche Duca di Baviera e di Svevia) bandiva la guerra dal suo regno, per tagliare definitivamente fuori dalla citt\u00e0 i nobili milanesi. Infatti, Lanzone chiese aiuto al re Enrico III, che in cambio pretese di sottoporre la citt\u00e0 a un giuramento di fedelt\u00e0 e stabil\u00ec in citt\u00e0 una guarnigione permanente di 4000 soldati tedeschi. Inizialmente Lanzone accett\u00f2 queste condizioni ma, tornato a Milano, si rese conto che in tal modo la nobilt\u00e0 milanese sarebbe s\u00ec stata sconfitta ma la citt\u00e0, lungi dal ritrovarsi libera, sarebbe stata sottoposta al dominio imperiale. Lanzone ritenne allora opportuno stilare un accordo con i nobili locali, basato sull'uguaglianza dei diritti e sulla partecipazione attiva di tutti i cittadini al governo della citt\u00e0. L'accordo venne siglato e nel 1044 i nobili rientrarono a Milano, prendendo nuovamente possesso delle proprie abitazioni.\nL'odio tra i diversi gruppi sociali era ancora forte, ma la guerra ebbe il merito di far sorgere le prime istituzioni comunali. Le scarne fonti, infatti, raccontano che da questo momento storico, Milano venne gestita da un'assemblea popolare, da un consiglio minore ed un'autorit\u00e0 esecutiva. Quest'ultima rimase ancora appannaggio della nobilt\u00e0, ma il seme della struttura comunale era iniziato a germogliare.\nLe tensioni, ormai insanabili, con la nobilt\u00e0 milanese spinsero Lanzone ad allontanarsi sempre pi\u00f9 da Milano. Infatti, dapprima la sua famiglia si trasfer\u00ec nel Bresciano e, successivamente, unitamente ad altre famiglie nobiliari lombarde, si spost\u00f2 definitivamente in Campania."}
{"id": "577581", "revid": "767487", "url": "https://it.wikipedia.org/wiki?curid=577581", "title": "Classe November", "text": "La classe November, nome in codice NATO della classe progetto 627 \"Kit\", fu una classe di sottomarini nucleari costruiti dall'Unione Sovietica tra il 1957 e il 1963; sono stati i primi battelli con questo tipo di propulsione costruiti dai sovietici.\nCostruiti in 14 esemplari ed entrati in servizio tra il 1958 ed il 1963, sono stati vittima di numerosi incidenti. Gli 11 battelli superstiti sono stati radiati tra il 1989 ed il 1992. Molti di questi sono ancora in attesa di demolizione.\nSviluppo.\nLo sviluppo del progetto 627 Kit inizi\u00f2 il 25 novembre 1952, ad opera dell'SKB-143. La specifica iniziale prevedeva la realizzazione di un sottomarino in grado di effettuare un attacco atomico sulle citt\u00e0 costiere americane. Tuttavia, in seguito ai successi della missilistica sovietica in questo periodo, si decise di riprogettare il 627 come sottomarino da attacco. La costruzione di questi battelli venne intrapresa a Severodvinsk, il cui cantiere navale Sevmash sarebbe diventato il principale centro di costruzione della flotta atomica subacquea sovietica. Il primo classe November, il \"K-3 Leninskij Komsomol\", fu varato il 9 agosto 1957. Il reattore funzion\u00f2 per la prima volta il 4 luglio 1958. A questo segu\u00ec un altro sottomarino identico al precedente, il \"K-14\".\nLa terza unit\u00e0 della serie, il \"K-5\", apparteneva al progetto 627A, che era sostanzialmente simile alla versione base, anche se aveva una pi\u00f9 completa dotazione di combattimento (in particolare, imbarcavano i sistemi di combattimento dei sottomarini convenzionali classe Foxtrot). I successivi 10 battelli di questa classe appartenevano a questo tipo.\nL'ultimo costruito, il \"K-27\", apparteneva ad una versione decisamente migliorata, che da alcuni \u00e8 stata considerata una sorta di November II.\nTecnica ed armamento.\nLo scafo di questi battelli era in acciaio, diviso in nove compartimenti. Da un punto di vista tecnico, le prime due versioni erano molto simili. Infatti, l'unica differenza era che i progetto 627A avevano la dotazione di combattimento dei classe Foxtrot, che era pi\u00f9 completa. I dati tecnici in tabella si riferiscono alle prime due versioni.\nLa profondit\u00e0 operativa era compresa tra i 260 ed i 400 metri.\nLa propulsione era assicurata da due reattori VM-A da 70 MW, che erano in grado di spingere questo mezzo alla velocit\u00e0 di 30,5 nodi in immersione e di 15,2 in emersione. L'autonomia era di 60 giorni. Il sistema propulsivo comunque aveva dei problemi, visto che diverse unit\u00e0 di questa classe ebbero incidenti al reattore.\nL'armamento comprendeva otto tubi lanciasiluri da 533\u00a0mm.\nIl servizio.\nIl primo sottomarino atomico sovietico, il \"K-3 Leninskij Komsomol\", fu varato il 9 agosto 1957. Il reattore funzion\u00f2 per la prima volta il 4 luglio 1958, ed il 17 luglio 1962 raggiunse il Polo Nord.\nLa velocit\u00e0 di questi mezzi stup\u00ec la marina americana quando, nel 1968, un battello di questa classe riusc\u00ec a tenere il passo con i 31 nodi della task force comandata dalla portaerei \"Enterprise\", e fu uno dei motivi che spinsero gli americani ad iniziare a lavorare alla classe Los Angeles.Gli americani non sapevano per\u00f2 che il divario tecnologico era stato colmato rinunciando a schermare le radiazioni provenienti dal reattore; l'assenza delle pesanti schermature fece per\u00f2 della classe November una vera e propria incubatrice di tumori per l'equipaggio costretto ad operarvi a bordo per lunghi mesi.\nLa radiazione di questi mezzi avvenne tra il 1988 ed il 1992. Molti November giacciono ancora oggi nei porti in attesa di demolizione.\nProgetto 645-\u017dMT.\nUn classe November, il \"K-27\", venne costruito come progetto 645 \u017dMT. Si trattava di una variante sviluppata dall'SKB-143 per sperimentare il sistema propulsivo che si pensava di installare sugli Alfa. Infatti, il sistema di propulsione era costituito da due reattori a metallo liquido tipo VT-1, di potenza pari a quelli della versione standard (35.000\u00a0hp totali).\nLe dimensioni risultarono leggermente superiori (109,9 metri di lunghezza e 8,3 di larghezza), cos\u00ec come il dislocamento (3.420 tonnellate in emersione). Le prestazioni generali erano le stesse.\nDecisamente diversa risult\u00f2 l'organizzazione interna dello scafo, che fu diviso in sette compartimenti (contro i nove precedenti).\nIl \"K-27\" entr\u00f2 in servizio il 30 ottobre 1963. Durante le prove in mare, il 24 maggio 1968, il reattore ebbe un'improvvisa ed inspiegabile perdita di potenza. I fumi radioattivi fuoriuscirono da una fessura dal compartimento reattore, e le radiazioni provocarono la morte di nove membri dell'equipaggio. Il \"K-27\" non torn\u00f2 pi\u00f9 in servizio e venne affondato nel 1981 vicino all'arcipelago di Novaya Zemla.\nVersioni successive.\nOltre a quelle effettivamente realizzate, vennero elaborate tutta una serie di versioni ulteriori dei November, che rimasero per\u00f2 sulla carta.\nEsemplari costruiti.\nI battelli classe November costruiti furono 13, tutti presso il cantiere Sevma\u0161 di Severodvinsk. Oggi sono stati tutti radiati."}
{"id": "577584", "revid": "648716", "url": "https://it.wikipedia.org/wiki?curid=577584", "title": "K-162", "text": "Classe Papa \u00e8 la designazione NATO del Sottomarino nucleare lanciamissili sovietico K-162 (poi K-222), unico esemplare costruito del progetto 661 Anchar. Entrato in servizio nel 1969, venne posto in riserva nel 1988.\nSviluppo.\nNon si hanno molte notizie sullo sviluppo di questo sottomarino. L'unit\u00e0, con il nome di \"K-162\", venne impostata presso il cantiere navale Sevmash, a Severodvinsk, il 28 dicembre 1963, e fu varata nel 1966. L'ingresso in servizio si ebbe solo il 31 dicembre 1969.\nSi trattava di un progetto piuttosto innovativo, soprattutto per le tecniche di costruzione utilizzate (ampio utilizzo del titanio, in particolare). Probabilmente, si tratt\u00f2 del banco di prova per le stesse tecnologie che i sovietici avrebbero poi utilizzato sulla successiva classe Alfa.\nNonostante inizialmente si pensasse ad una serie di dieci battelli, alla fine la produzione fu limitata ad una sola unit\u00e0, a causa della rumorosit\u00e0 e del numero insufficiente di missili, oltre che per i costi elevati.\nTecnica.\nIl \"K-162\" venne costruito nel cantiere Sevmash a Severodvinsk. Per la costruzione si fece ampio ricorso al titanio, in modo da diminuire il dislocamento ed aumentare la resistenza dello scafo (e quindi la profondit\u00e0 operativa).\nLa propulsione era assicurata da un reattore ad acqua pressurizzata, che era in grado di spingerlo fino a 44,7 nodi (82,8 km/h). Questa velocit\u00e0, raggiunta durante le prove, rese questo battello il pi\u00f9 veloce sottomarino del suo tempo, almeno fino all'avvento della successiva classe Alfa (la cui velocit\u00e0 era leggermente superiore).\nGli Alfa, tuttavia, imbarcarono reattori nucleari di tipo diverso (a metallo liquido).\nArmamento.\nL'armamento principale consisteva in dieci missili antinave SS-N-9 Siren, che avevano una gittata di circa 110\u00a0km. I missili erano sistemati singolarmente in altrettanti tubi, posti all'interno del battello (pi\u00f9 precisamente, tra lo scafo pressurizzato e quello esterno).\nL'armamento secondario, probabilmente, comprendeva un certo numero di tubi lanciasiluri.\nIl servizio.\nIl \"K-162\" entr\u00f2 in servizio nel 1969 nella Flotta del Nord. Successivamente, l'unit\u00e0 fu rinominata \"K-222\". La sua vita operativa fu caratterizzata da problemi tecnici e guasti, dovuti all'alta velocit\u00e0. Il 30 settembre 1980 il reattore rimase seriamente danneggiato durante la manutenzione.\nPosto in riserva nel 1988, venne definitivamente cancellato dai registri della flotta nel 1989. Dieci anni dopo venne trasferito al Sevmash di Severodvinsk per la demolizione, ma la particolarit\u00e0 delle tecniche costruttive utilizzate non consentirono l'utilizzo dei metodi tradizionali per la demolizione. Il battello \u00e8 quindi rimasto per un altro decennio ormeggiato, fino al 2010, quando \u00e8 stato rimorchiato fino al centro di riparazioni di Zvezdochka. Il 3 maggio sono iniziati i lavori di smantellamento.\nIl \"K-162\"/\"K-222\" \u00e8 stato uno dei sottomarini pi\u00f9 veloci mai costruiti. L'elevata velocit\u00e0 tuttavia fu anche una fonte di problemi, perch\u00e9 provocava danni strutturali al mezzo e guasti frequenti. Questo fatto, unito agli elevati costi di costruzione (per i suoi elevati costi ricevette il nomignolo di Goldfish), probabilmente spinse i sovietici a realizzare un solo esemplare della classe Papa e solo una manciata di Alfa. La preferenza and\u00f2 quindi a mezzi pi\u00f9 convenzionali e meno problematici, ovvero ai contemporanei Progetto 670 - Charlie.\nIl K-162 nella cultura di massa.\nUn Sottomarino Classe Papa \u00e8 nominato nel Romanzo di Tom Clancy Uragano Rosso: \"Due eliche, missili da crociera, svelto come un ladro\" impegnato in operazioni offensive contro un convoglio navale della NATO."}
{"id": "577586", "revid": "287204", "url": "https://it.wikipedia.org/wiki?curid=577586", "title": "Classe Quebec", "text": "La classe Quebec, nome in codice NATO della classe di sottomarini sovietici Progetto 615, era un tipo di sommergibili, dal disegno molto innovativo, in quanto dotati di sistemi Air-independent propulsion (AIP), con una capacit\u00e0 solo di recente eguagliata.\nQuesta classe, chiamata \"accendini\", era molto inaffidabile e soggetta ad esplosioni ed incendi, che per i sommergibilisti sono paradossalmente anche pi\u00f9 temuti dell'acqua. Vennero radiati negli anni settanta.\nStoria.\nSviluppo.\nLe origini dei classe Quebec si possono ritrovare nel lavoro che S.A. Basilevskiy aveva portato avanti presso il CKB-18 nel periodo precedente alla seconda guerra mondiale. Un motore con la propulsione AIP venne installato, a scopo sperimentale, sul sommergibile \"M-401\", e su questo battello furono condotti una serie di test che si protrassero dal 1940 al 1945.\nIn base alle esperienze condotte sull\"M-401\", tra il 1953 ed il 1955 vennero sviluppati i Progetto 615\nImpiego operativo.\nEntrati in servizio nel 1955, questi battelli ricevettero il nome in codice NATO di classe Quebec e furono costruiti in 30 esemplari. Durante la loro carriera operativa, ottennero dei risultati di rilievo, come una circumnavigazione del Mar Baltico in immersione (impresa compiuta dallo \"M-321\" nel 1961 e dallo \"M-356\" l'anno successivo): si tratt\u00f2 di missioni che andavano oltre la capacit\u00e0 dei contemporanei modelli.\nL'incidente pi\u00f9 grave nel quale rimase coinvolto un Quebec si verific\u00f2 il 26 settembre 1957, quando lo \"M-256\" affond\u00f2 in seguito all'esplosione dell'ossigeno liquido. L'equipaggio riusc\u00ec a far emergere il battello e rimase in coperta ad aspettare i soccorsi. Tuttavia, a causa delle pessime condizioni meteorologiche, i soccorsi tardarono. Dopo quattro ore, lo \"M-256\" affond\u00f2 definitivamente, e su 35 uomini che avevano raggiunto il ponte solo in sette riuscirono a sopravvivere.\nI classe Quebec vennero radiati nella met\u00e0 degli anni settanta, quando i sovietici abbandonarono le ricerche sui sistemi AIP.\nDescrizione tecnica.\nI Quebec erano sommergibili per impiego costiero, con una lunghezza di 56 m ed una larghezza di 5,1. L'armamento era costituito da 4 tubi lanciasiluri da 533\u00a0mm, con un totale di otto ordigni a disposizione.\nDal punto di vista tecnico, non avevano una reale controparte in Occidente: infatti, questi impiegheranno circa un quarto di secolo per uguagliare i risultati ottenuti dalla marina sovietica con i Quebec.\nSi ritiene che se l'Unione Sovietica avesse continuato lo sviluppo dei sistemi AIP, avrebbe avuto a disposizione una flotta di battelli elettrici ad elevate prestazioni. Tuttavia, la mancanza di affidabilit\u00e0 dei sistemi AIP port\u00f2 il Paese socialista a sospendere tutte le ricerche in materia, con il risultato che in pratica rinunci\u00f2 ad uno dei pochi settori in cui la sua tecnologia era superiore a quella occidentale."}
{"id": "577587", "revid": "1573940", "url": "https://it.wikipedia.org/wiki?curid=577587", "title": "Ginglymostoma cirratum", "text": "La nutrice o squalo nutrice (Ginglymostoma cirratum fa parte della famiglia Ginglymostomatidae. \nPu\u00f2 raggiungere i 4,3 metri di lunghezza.\n \nEtimologia.\nIl nome del genere deriva dal greco \u03b3\u03af\u03b3\u03b3\u03bb\u03c5\u03bc\u03bf\u03c2 (cerniera) e \u03c3\u03c4\u1ff6\u03bc\u03b1 (bocca).\nDescrizione.\nLo squalo nutrice possiede una pelle molto dura e un paio di barbigli sotto la bocca, che gli consentono di trovare gli invertebrati di cui si nutre. La piccola bocca e l'ampia faringe costituiscono un potente mezzo di risucchio che permette a questo squalo di cibarsi mentre nuota ad alte velocit\u00e0.\nLo squalo nutrice ha due pinne dorsali arrotondate e senza spine (con la prima che \u00e8 molto pi\u00f9 grande della seconda), pinne pettorali arrotondate, una pinna caudale allungata (un quarto della lunghezza totale dell\u2019animale) e una testa larga. Ha la bocca molto pi\u00f9 avanti rispetto agli occhi, e cinque fessure branchiali. Gli occhi sono chiari, molti piccoli e in posizione laterale tra bocca e branchie. I suoi numerosissimi denti sono corti ed affilati, adatti per frantumare i gusci dei crostacei. Come le altre specie di squali, anche il suo scheletro \u00e8 costituito da cartilagine, anzich\u00e9 da ossa.\nGli squali nutrice adulti sono di colore brunastro. Gli esemplari appena nati hanno una colorazione maculata che sbiadisce con l'et\u00e0 e sono lunghi circa 30 cm quando nascenti. La lunghezza massima degli adulti \u00e8 attualmente documentata come 3,08 m, mentre \u00e8 probabile che i rapporti passati di 4,5 m e pesi corrispondenti fino a 330 kg siano stati esagerati. La lunghezza da adulto varia dai 3 ai 4,3 m e un peso intorno o superiore ai 150 kg.\nBiologia.\nComportamento.\n\"Ginglymostoma cirratum\" trascorre le giornate riposandosi sul fondale, in caverne o crepacci, dove pu\u00f2 essere visto in gruppi di individui che, a volte giacciono in pile, uno sopra l'altro.\nSono animali notturni, e trascorrono gran parte del giorno in grandi gruppi inattivi (fino a 40 individui). Restano nascosti sotto sporgenze sommerse o in fessure nel reef; sembrano preferire posti specifici per riposare e vi fanno ritorno ogni giorno dopo la caccia notturna. Durante la notte gli squali sono spesso solitari; trascorrono la maggior parte del tempo cacciando sui fondali marini.\nAlimentazione.\nSi cibano principalmente di crostacei, molluschi, tunicati, pesci, organismi bivalvi e altri invertebrati come i polpi, i granchi, le aragoste, i gamberetti, i ricci di mare, le lumache di mare.\nSi pensa che si cibino dei pesci addormentati, che sarebbero pi\u00f9 veloci dello squalo e quindi difficili prede durante la veglia; nonostante la piccola bocca limiti la dimensione delle potenziali prede, gli squali hanno una grande cavit\u00e0 all'interno della gola che permette loro di risucchiare i pesci di cui intendono cibarsi. Gli squali nutrice si possono anche nutrire di alghe e coralli.\nAlcuni esemplari sono stati osservati mentre riposavano col corpo retto dalle pinne, creando una sorta di trappola per i crostacei che poi aggrediscono e mangiano.\nRiproduzione.\nIl periodo di accoppiamento \u00e8 compreso tra la fine di giugno e quella di luglio. Gli squali nutrice sono ovovivipari, ossia le uova si sviluppano e si schiudono nel corpo della femmina dove il piccolo resta fino alla nascita. Il periodo di gestazione dura sei mesi, e il numero dei cuccioli \u00e8 solitamente compreso tra 21 e 28. Il ciclo riproduttivo \u00e8 biennale, poich\u00e9 la femmina impiega 18 mesi per creare altre uova. I giovani squali di questa specie nascono completamente sviluppati e lunghi circa 30 centimetri. Li caratterizza una colorazione a macchie che sparisce con gli anni.\nRapporto con gli uomini.\nLa pesca di questi squali non \u00e8 molto estesa, ma per la loro pigrizia sono facili prede dei pescatori locali. La loro pelle \u00e8 incredibilmente resistente e viene utilizzata in abbigliamenti costosi. La carne viene consumata fresca o conservata sotto sale e il fegato viene utilizzato per produrre olio. Sono stati riportati alcuni attacchi avvenuti senza apparente provocazione da parte dell'uomo, ma generalmente viene considerato innocuo. Raramente risulta disponibile come pesce d'acquario, ma \u00e8 bene evitarne l'acquisto dato che gli esemplari pi\u00f9 lunghi di 1m necessitano di vasche di almeno 10.000 litri.\nPer quanto inoffensivi possano sembrare gli squali nutrice, sono al quarto posto nei morsi di squalo documentati sugli esseri umani, probabilmente a causa del comportamento incauto dei subacquei a causa della natura lenta e sedentaria dello squalo nutrice.\nDistribuzione e habitat.\nLo squalo nutrice \u00e8 solito abitare nei fondali vicino alla costa, nelle acque tropicali e subtropicali. Si trova spesso a 1 metro di profondit\u00e0, ma pu\u00f2 arrivare fino a 12 metri sotto il livello del mare. I suoi habitat comuni sono i reef, i canali tra isole di mangrovie e i fondali sabbiosi. Si trova: nell'Atlantico Occidentale da Rhode Island gi\u00f9 fino alla punta meridionale del Brasile; nell'Atlantico Orientale dal Camerun al Gabon (ma con possibilit\u00e0 di escursioni pi\u00f9 profonde a nord o a sud); attorno alle isole caraibiche e in Australia, lungo la Grande Barriera Corallina.\nUn tempo si credeva che vivesse anche nel Pacifico Orientale, dalla zona sud della Baja California fino al Per\u00f9, ma dal 2015 gli esemplari osservati in questo oceano sono considerati appartenenti ad una specie affine, Ginglymostoma unami."}
{"id": "577588", "revid": "283026", "url": "https://it.wikipedia.org/wiki?curid=577588", "title": "Classe Sierra I/II", "text": ""}
{"id": "577589", "revid": "66316", "url": "https://it.wikipedia.org/wiki?curid=577589", "title": "Nurse Shark", "text": ""}
{"id": "577592", "revid": "767487", "url": "https://it.wikipedia.org/wiki?curid=577592", "title": "Classe Tango", "text": "La classe Tango (nome in codice NATO, progetto 641B \"Som\" secondo la designazione russa) era una classe di sottomarini d'attacco a propulsione convenzionale diesel-elettrica (SSK) composta da 18 unit\u00e0, costruite in Unione Sovietica come successori della precedente classe Foxtrot; entrati in servizio tra il 1973 e il 1982, oggi i Tango sono stati tutti ritirati dal servizio attivo, con solo tre unit\u00e0 conservate come navi-museo.\nLa classificazione russa per questi battelli \u00e8 \"Podvodnaya Lodka\" (sottomarino).\nSviluppo.\nL'ingresso in servizio del primo esemplare, il \"B 443\", risale al 1973. La produzione complessiva ammonta a 19 unit\u00e0. La costruzione avvenne presso il cantiere navale di Krasnoe Sormovo, presso Ni\u017enij Novgorod, anche se l'allestimento finale veniva effettuata a Severodvinsk.\nNe vennero costruite due differenti versioni, che si differenziano per il fatto di essere leggermente pi\u00f9 lunghi (forse per l'installazione di un equipaggiamento antisommergibile pi\u00f9 sofisticato).\nLa costruzione venne interrotta a favore dei pi\u00f9 sofisticati classe Kilo.\nTecnica.\nDal punto di vista tecnico, i Tango sono piuttosto simili ai Foxtrot. Il sistema propulsivo era il medesimo dei predecessori. Tuttavia, molto diverse erano le dotazioni: infatti, questi battelli erano equipaggiati con un nuovo sonar, un'elettronica decisamente pi\u00f9 moderna e completa, ed una batteria di riserva con una durata maggiore. L'armamento era pi\u00f9 sofisticato, perch\u00e9 fornito di un sistema automatico di controllo del fuoco. Inoltre, i tubi da 533mm potevano essere utilizzati anche per deporre mine.\nAnche la forma dello scafo era pi\u00f9 adatta alle operazioni subacquee.\nIn pratica, si trattava di una versione decisamente migliorata rispetto ai Foxtrot, in grado di operare anche nell'oceano aperto.\nIl servizio.\nI \"Tango\" erano stati progettati per contrastare i sottomarini nucleari e le unit\u00e0 di superficie della NATO. Inoltre, risultavano idonei anche alla protezione dei convogli. All'epoca del loro ingresso servizio erano considerati grandi mezzi, idonei per combattere le navi occidentali.\nTuttavia, trattandosi di SSK a met\u00e0 strada tra la seconda e la terza generazione, oggi, sono considerati obsoleti ed anziani. Mai esportati, sono stati quasi tutti radiati. Fino al 2000, comunque, ne risultavano in servizio quattro nella Flotta del Nord, basati a Polyarny. Attualmente, dovrebbe sopravviverne solo uno, che per\u00f2 risulta nominalmente in revisione.\nEsemplari operativi.\nTutti i sottomarini di questa classe vennero costruiti nel cantiere navale di Krasnoe Sormovo, presso Ni\u017enij Novgorod. La produzione complessiva ammonta a 19 esemplari. I battelli specifici delle due versioni non sono noti."}
{"id": "577599", "revid": "1318658", "url": "https://it.wikipedia.org/wiki?curid=577599", "title": "Classe Victor", "text": "La classe Victor o Progetto 671 (in cirillico: \u041f\u0440\u043e\u0435\u043a\u0442 671; nome in codice NATO: Victor) \u00e8 una classe di sottomarini d'attacco a propulsione nucleare (SSN) di fabbricazione sovietica entrata in servizio a partire dal 1967 presso i ranghi della Marina sovietica ed il cui nome in codice \u00e8 divenuto, in Occidente, pi\u00f9 noto dell'originale denominazione di progetto.\nDisegnati per attaccare unit\u00e0 navali avversarie sia subacquee che di superficie, sono stati sviluppati in pi\u00f9 serie: l'ultima in ordine cronologico \u00e8 la Victor III (in cirillico: \u041f\u0440\u043e\u0435\u043a\u0442 671PTM/PTMK \u0429\u0443\u0301\u043a\u0430) introdotta a partire dal 1979.\nAl 2021, dei 49 battelli realizzati solo 2 prestano servizio attivo nella Marina russa.\nVersioni.\nProgetto 671 \u00cbr\u0161.\nVersione originale prodotta in 16 esemplari ed entrata in servizio nel 1967, a cui fu attribuito il nome in codice NATO Victor I. Armata di 6 tubi lanciasiluri 533 mm per siluri e missili antisommergibile SS-N-15. Lunghi 92,5 metri, sono stati tutti posti fuori servizio e demoliti. \nProgetto 671RT \u0421\u0451\u043c\u0433\u0430.\nVersione aggiornata prodotta in 7 esemplari ed entrata in servizio nel 1972, a cui fu attribuito il nome in codice NATO Victor II, anche se inizialmente furono designati col codice Uniform. Dotati di una maggiore silenziosit\u00e0 avevano una lunghezza fuori tutto di 102 metri. Tutti gli esemplari di questo progetto sono stati posti fuori servizio e demoliti. \nProgetto 671RTM / RTMK \u0429\u0443\u0301\u043a\u0430.\nVersione aggiornata prodotta in 26 unit\u00e0 ed entrata in servizio nel 1979, a cui fu attribuito il nome in codice NATO Victor III. Pi\u00f9 silenziosa delle precedenti, presentano un caratteristico pod idrodinamico collocato sulla cima della pinna del timone di coda. Il pod, successivamente incorporato nei SSN di classe Sierra e Akula, funge da alloggiamento per un sonar passivo trainato avvolgibile, fotografato in funzione nell'ottobre 1983 dalle forze USA, quando il \"K-324, fu\" costretto ad un'emersione di emergenza ad ovest delle Bermuda. Prodotti fino al 1991, erano lunghi 106 m. Solo 2 in servizio attivo al 2021.\nUnit\u00e0.\nSono elencate di seguito solo le unit\u00e0 in servizio attivo al 2021:"}
{"id": "577601", "revid": "283026", "url": "https://it.wikipedia.org/wiki?curid=577601", "title": "Classe Akula I/II", "text": ""}
{"id": "577603", "revid": "1543377", "url": "https://it.wikipedia.org/wiki?curid=577603", "title": "Ujamaa", "text": "L'Ujamaa \u00e8 il concetto base delle politiche di sviluppo economico e sociale di Julius Nyerere, presidente della Tanzania, subito dopo il raggiungimento dell'indipendenza dalla Gran Bretagna nel 1962.\nNel 1967, Nyerere pubblic\u00f2 il suo progetto di sviluppo intitolato la Dichiarazione di Arusha, nella quale sottolineava la necessit\u00e0 di un modello africano di sviluppo. Questo documento fu la base del socialismo africano. \"Ujamaa\" \u00e8 una parola in lingua swahili che significa \"famiglia estesa\" o \"familyhood\". Una delle caratteristiche di questo concetto \u00e8 che una persona diviene ci\u00f2 che \u00e8 \"attraverso la gente\" o la comunit\u00e0. Per Nyerere, famiglia estesa significa che ogni individuo \u00e8 al servizio della comunit\u00e0. Quindi, l'\"Ujamaa\" \u00e8 un concetto che indica una comunit\u00e0 in cui la cooperazione e l'avanzamento collettivo fanno parte del \"modus vivendi\" di ogni individuo. Tale ideologia \u00e8 stata anche descritta come \"socialismo rurale\". Nell'Ujamaa l'acquisizione personale non \u00e8 proibita, ma viene privilegiato il possesso comune delle risorse primarie - la terra anzitutto - dei mezzi di produzione, e una distribuzione pi\u00f9 egualitaria della ricchezza prodotta fra i membri della comunit\u00e0.\nNyerere us\u00f2 questo concetto come base di un progetto di sviluppo nazionale. Ha tradotto l'\"Ujamaa\" in un modello di gestione politico-economico nei seguenti modi:\nAlla fine, una serie di fattori ha contribuito al crollo del modello di sviluppo basato sul modello \"Ujamaa\". Tra questi, possiamo ricordare la crisi petrolifera degli anni settanta, il crollo del prezzo di esportazione di alcuni beni (in particolare, caff\u00e8 e canapa), la mancanza di investimenti diretti dall'estero (IDE) verso il paese e lo scoppio della guerra contro l'Uganda nel 1978 che priv\u00f2 la giovane nazione tanzaniana di molte risorse.\nBisogna inoltre considerare lo sviluppo in senso autoritario e burocratico che ebbero la formazione dei villaggi \"ujamaa\", tanto che le cooperative spontanee vennero chiuse, e lo stesso ruolo del partito TANU (CCM), che si trasform\u00f2 da strumento di partecipazione, in strumento di controllo sul paese. L'inasprimento dell'ideologia della pianificazione ebbe un impatto molto negativo sulla produzione e, di conseguenza, sulla disponibilit\u00e0 di alimenti.\nIn particolare, una conseguenza di questa collettivizzazione fu il drenaggio dei capitali che, in precedenza, erano andati a finanziare i \"deficit\" pubblici. Infatti, i vari paesi donatori continuarono a garantire lo stesso afflusso di capitali, ma non fecero lo stesso il FMI e la Banca internazionale per la ricostruzione e lo sviluppo (Banca mondiale), che subordinarono la ripresa degli aiuti alla messa in atto di misure economiche liberiste, volte, cio\u00e8, alla riduzione della spesa pubblica. Queste condizioni avrebbero poi avuto un peso non trascurabile sulle vicende politiche tanzaniane."}
{"id": "577604", "revid": "125676792", "url": "https://it.wikipedia.org/wiki?curid=577604", "title": "Classe Typhoon", "text": "La Classe Typhoon \u00e8 una classe di sottomarini nucleari lanciamissili balistici (SSBN), di fabbricazione sovietica, il cui nome in codice \u00e8 divenuto, in Occidente, pi\u00f9 noto dell'originale denominazione di progetto che risponde al nome di Progetto 941 Akula (in cirillico: \u041f\u0440\u043e\u0435\u043a\u0442 941 \u0410\u043a\u0443\u043b\u0430, nome in codice NATO: Typhoon). \nEntrati in servizio tra il 1981 ed il 1989 nella marina sovietica, con un dislocamento in immersione superiore alle 30.000 tonnellate, detengono ancora oggi (2021) il primato di pi\u00f9 grandi sottomarini mai costruiti. \nIl \"Dmitrij Donskoj,\" unico superstite ancora in servizio nella Marina russa nonch\u00e9 unit\u00e0 capoclasse, \u00e8 al momento impegnato in profondi lavori di revisione ed ammodernamento al nuovo standard 941UM, con l'obiettivo di imbarcare i nuovi missili balistici intercontinentali R-30 Bulava. Alcuni report ne prevedono la radiazione dal servizio non prima di 5 anni.\nStoria.\nLa pianificazione del Progetto 941 fu autorizzata nel dicembre 1972 e dopo 12 mesi il governo sovietico ordin\u00f2 all'ufficio di progettazione di Leningrado la progettazione esecutiva del nuovo sottomarino balistico.\nIl nome \"Typhoon\" deriva apparentemente da un discorso di Bre\u017enev del 1974, che parlando del nuovo sommergibile per missili balistici lo chiam\u00f2 \"Tajf\u00f9n\". In realt\u00e0, il nome russo per questa classe di battelli \u00e8 Ak\u00f9la (squalo). (che hanno appunto il nome NATO di \"classe Akula\").\nSviluppo.\nIl primo esemplare (il \"TK 208\") fu sottoposto ad una lunga e severa serie di test prima di entrare in servizio. Tutti i battelli della classe vennero costruiti presso il cantiere navale n\u00ba 402 (gli stabilimenti SevMa\u0161, abbreviazione di Severnoe Ma\u0161inostroitl'noe predprijatie), nella citt\u00e0 di Severodvinsk, ed entrarono in servizio tra il 1981 ed il 1989 nella Prima Flottiglia di sottomarini nucleari, basata a Nyerpichya (Flotta del Nord). Iniziarono anche i lavori di costruzione di un settimo battello, ma questa unit\u00e0 non fu mai completata. Il numero totale di unit\u00e0 di cui doveva essere composta la classe \u00e8 imprecisato ma consistente, in quanto era pianificato di dotarne sia la flotta del Nord che quella del Pacifico.\nDescrizione tecnica.\nCaratteristiche.\nLa struttura dei sottomarini classe Typhoon \u00e8 multiscafo: in pratica, sono presenti due scafi pressurizzati separati, paralleli tra loro, che hanno un diametro di 7 metri l'uno. Inoltre, vi sono 5 scafi interni abitabili e 19 compartimenti. Il compartimento missili \u00e8 sistemato a prua del battello, tra gli scafi pressurizzati, davanti alla torretta (caso unico tra i sommergibili di questo tipo). Tutti gli scafi ed i compartimenti sono uniti tra loro attraverso passaggi comunicanti. Gli scafi pressurizzati ed il compartimento siluri sono in titanio, mentre lo scafo esterno \u00e8 in acciaio. La sala di controllo principale ed il compartimento con le dotazioni elettroniche sono situati all'interno di un modulo protetto, posto dietro i silos dei missili e sopra gli scafi pressurizzati.\nOgni sottomarino \u00e8 inoltre fornito di due camere di fuga sganciabili, situate su ogni lato dello scafo.\nIl sottomarino \u00e8 dotato di soluzioni avanzate per la navigazione sotto il ghiaccio e l'emersione attraverso quest'ultimo. L'emersione, in particolare, \u00e8 favorita da una \"riserva di spinta\" pari al 35% del dislocamento. In pratica, svuotando le casse di zavorra, i battelli dispongono in emersione di una spinta verso l'alto tale da frantumare spessori di ogni tipo.\nLa profondit\u00e0 massima operativa di questi battelli \u00e8 di 400 metri, anche se esistono stime discordanti che vanno dai 300 ai 500. L'autonomia \u00e8 di 120 giorni.\nLa propulsione \u00e8 garantita da due PWR da 190\u00a0MW (uno per ogni scafo pressurizzato), che attivano due turbine a vapore da 37\u00a0MW l'una.\nPer ridurre la traccia acustica, utilizza, oltre a particolari accorgimenti tecnici, un particolare rivestimento anecoico fatto di piastrelle in gomma incollate sullo scafo.\nLa comunicazione \u00e8 garantita da un sistema satellitare che utilizza due antenne galleggianti, idonee a ricevere messaggi radio, informazioni sui bersagli e segnali di navigazione dal satellite, sia a grande profondit\u00e0, sia sotto il ghiaccio. \nLa vita operativa di questi mezzi \u00e8 stimata in circa 20 o 30 anni, e la revisione deve essere effettuata ogni 7-8 anni.\nQuesti battelli furono costruiti per neutralizzare il vantaggio che avevano gli statunitensi a fine anni settanta con il nuovo SSBN della classe Ohio.\nArmamento.\nL'armamento principale \u00e8 costituito da 20 missili intercontinentali R-39 Rif, noti in occidente con il nome in codice di SS-N-20 Sturgeon. I missili sono sistemati in due file parallele in mezzo ai due scafi principali. Ognuno di questi missili ha una gittata di e pu\u00f2 trasportare 10 testate nucleari da 100 chilotoni l'una (pi\u00f9 o meno 6-7 volte la bomba atomica di Hiroshima). Si tratta di missili a propellente solido, con un'accuratezza (CEP) di 500 metri. Il peso al lancio \u00e8 di 84 tonnellate.\nOggi \u00e8 previsto che tutti i mezzi siano modificati per imbarcare i nuovi SS-N-30 Bulava.\nI sommergibili classe Typhoon hanno inoltre 6 tubi lanciasiluri (4 da 630\u00a0mm e 2 da 533\u00a0mm), per un totale di 22 missili antisommergibile SS-N-16 Stallion e siluri di vari tipi. I tubi possono anche essere usati per la posa delle mine.\nMissili e siluri hanno un sistema di caricamento automatico.\nQuesti armamenti sono integrati da un sistema di puntamento molto avanzato, che consente di ingaggiare fino a 12 bersagli contemporaneamente.\nImpiego.\nA causa delle sue colossali dimensioni, nonch\u00e9 della potenza del suo armamento (20 missili SS-N 20, per un totale di 200 testate nucleari imbarcate) i sommergibili della classe Typhoon sono stati spesso considerati uno dei simboli del deterrente nucleare sovietico. Tuttavia le loro dimensioni rappresentavano (e rappresentano) anche un grosso inconveniente, perch\u00e9 rendevano problematica l'elusione dei sistemi di sorveglianza NATO.\nDurante la Guerra Fredda questi sottomarini sovietici erano attivi nelle acque del Nord Atlantico.\nAltri usi.\nL'ufficio tecnico Rubin ha elaborato un progetto piuttosto originale. Questo progetto prevede di modificare alcuni sommergibili ormai radiati per utilizzarli con compiti di trasporto merci. Per le loro dimensioni, in particolare, sono stati considerati i classe Typhoon.\nLavorare su un sottomarino gi\u00e0 esistente, inoltre, evita costi troppo elevati: .\nLe modifiche riguarderebbero, in particolare, la rimozione dei lanciatori. Secondo le previsioni dei progettisti, mezzi simili sarebbero in grado di trasportare, sotto l'Oceano Artico, ben tonnellate di merci, con tempi di percorrenza inferiori di due o tre volte rispetto a quelli permessi dai rompighiaccio.\nFilmografia.\nNel film del 1990 \"Caccia a Ottobre Rosso\", il sottomarino sovietico protagonista del film e comandato da Marko Ramius (Sean Connery), sarebbe un settimo battello migliorato e leggermente ingrandito (12 metri pi\u00f9 lungo e 3 pi\u00f9 largo) della classe Typhoon. In realt\u00e0 ne sono entrati in servizio solo sei."}
{"id": "577607", "revid": "125883922", "url": "https://it.wikipedia.org/wiki?curid=577607", "title": "Classe Yankee", "text": "Classe Yankee \u00e8 il nome in codice NATO di una numerosa classe di sommergibili lanciamissili balistici di costruzione sovietica.\nLa denominazione russa di questi battelli \u00e8 progetto 667A \"Navaga\", e ne vennero costruiti 34 esemplari. In seguito, alcuni sottomarini subirono modifiche pi\u00f9 o meno estese.\nEntrati in servizio tra il 1967 ed il 1974, oggi sono stati quasi tutti radiati.\nSviluppo.\nLo sviluppo di un nuovo sottomarino lanciamissili balistici inizi\u00f2 nel 1958, ad opera dell'ufficio tecnico Rubin e sotto la supervisione del progettista capo A.S. Kassatsiyer.\nLe versioni inizialmente previste erano due, ma in seguito venne deciso di svilupparne solo una. Lo sviluppo fu tuttavia piuttosto complesso, in particolare per problemi tecnici legati al sistema di lancio dei missili. Il progetto, infatti, era fortemente innovativo, visto che si trattava del primo sottomarino sovietico in grado di trasportare un grande numero di missili balistici, che potevano essere lanciati in immersione.\nIn seguito alle pesanti modifiche che fu necessario operare, il progetto venne rinominato 667A, e posto sotto la supervisione di S. I. Kovalev. L'autorizzazione a portare avanti lo sviluppo del nuovo mezzo risale al 1962.\nLa costruzione del primo esemplare della classe, il \"K 137 Leninets\", venne intrapresa nel cantiere navale Sevmash, a Severodvinsk, nel 1964. Il battello fu varato nel 1966 e, dopo una serie di test condotti nel mese di luglio, entr\u00f2 in servizio nel 1967 nella Flotta del Nord.\nIn totale, vennero costruiti 34 battelli di questo tipo, che entrarono in servizio tra il 1967 ed il 1974: 24 a Sevmash per la Flotta del Nord, e 10 a Komsomol'sk-na-Amure per la Flotta del Pacifico.\nIn seguito ai trattati sul disarmo, numerosi esemplari vennero modificati. La quasi totalit\u00e0 dei classe Yankee \u00e8 stata radiata entro il 1994.\nTecnica.\nI classe Yankee erano una decisa evoluzione rispetto alla precedente classe Hotel. Infatti, non solo erano di dimensioni maggiori (erano pi\u00f9 lunghi di una ventina di metri ed avevano un dislocamento che era quasi il doppio), ma, soprattutto, erano in grado di imbarcare un numero di missili maggiore.\nQuesti battelli avevano il doppio scafo. Quello interno aveva un diametro di 9,4 metri ed era diviso in dieci compartimenti. Lo scafo esterno venne progettato per avere una resistenza con l'acqua il pi\u00f9 possibile minore, in modo tale da essere meno individuabile durante l'attivit\u00e0 subacquea. Per aumentare la silenziosit\u00e0, vennero realizzate delle eliche speciali. Inoltre, entrambi gli scafi avevano speciali rivestimenti antirumore.\nDecisamente moderne per l'epoca erano le dotazioni di bordo. Infatti, gli Yankee furono equipaggiati con un sistema di gestione della battaglia (chiamato \"Cloud\") in grado di ricevere segnali alla profondit\u00e0 di 50 metri. Questo funzionava grazie ad un'antenna particolare, chiamata Paravan.\nInoltre, grazie al sistema di navigazione Tobol (il primo sistema di navigazione sovietico che utilizzava i satelliti), i Navaga potevano operare nelle regioni artiche. Questo sistema venne montato dopo il quinto esemplare (i primi quattro montavano il sistema Sigma).\nArmamento.\nL'armamento era estremamente potente rispetto alla precedente classe Hotel. Infatti, gli Yankee potevano imbarcare ben 16 missili SS-N-6 (contro i tre della generazione precedente), sistemati in due file parallele nel quarto e nel quinto compartimento. Il sistema di lancio era del tipo D-5.\nI missili potevano essere lanciati, in salve da quattro, da una profondit\u00e0 di 40-50 metri alla velocit\u00e0 di 3 o 4 nodi. Ogni salva richiedeva un tempo di preparazione di 8 minuti (con l'eccezione della terza salva, per la quale il tempo di attesa era di 20-35), ed i missili erano lanciati ad intervalli di otto secondi. Il tempo necessario per tornare alla profondit\u00e0 di lancio era di tre minuti.\nI missili, grazie al sistema di navigazione satellitare Tobol, potevano essere lanciati anche da latitudini superiori agli 85 gradi.\nL'armamento inoltre comprendeva quattro tubi lanciasiluri da 533\u00a0mm e due da 400\u00a0mm, con 18 siluri complessivi.\nIl servizio.\nGli Yankee furono i primi sottomarini sovietici ad avere una potenza di fuoco paragonabile a quella degli equivalenti mezzi americani.\nSi trattava di una decisa evoluzione rispetto ai classe Hotel, ma erano meno sofisticati dei contemporanei mezzi in servizio nella NATO.\nQuesti sottomarini avevano un ruolo fondamentale nell'ambito della deterrenza atomica sovietica: in particolare, venivano utilizzati per lunghe crociere al largo delle coste degli Stati Uniti, in modo da bilanciare la presenza di armi atomiche NATO in Europa Occidentale.\nIn seguito ai trattati sul disarmo, molti battelli sono stati sottoposti a modifiche, anche molto estese. Gran parte di questi sottomarini \u00e8 stata radiata dopo il 1994.\nIncidenti.\nGli incidenti pi\u00f9 gravi che ebbero come protagonisti sottomarini della classe Yankee sono tre.\nIl primo risale al 23 agosto 1968, quando il \"K 140\" ebbe un problema al reattore.\nNel maggio 1974, vicino alla base navale di Petropavlovsk, un classe Yankee ebbe una collisione con un sottomarino americano, il \"Pintado (SSN-672)\". Il sottomarino sovietico fu leggermente danneggiato, ma riusc\u00ec a tornare alla sua base.\nMolto pi\u00f9 grave fu l'incidente di cui rimase vittima il\" K 219\" il 3 ottobre 1986, a bordo del quale si verific\u00f2 un'esplosione: i morti furono quattro. L'incidente avvenne a 970\u00a0km ad est delle isole Bermude.\nL'equipaggio fece emergere il battello e riusc\u00ec a spegnere il reattore. Il sottomarino venne autoaffondato il 6 ottobre, ed oggi giace su un fondale di 5.500 metri. La vicenda \u00e8 stata raccontata da un libro e da un film.\nVersioni costruite.\nI classe Yankee vennero costruiti in 34 unit\u00e0 complessive. Alcuni battelli in seguito subirono modifiche pi\u00f9 o meno estese.\nEsemplari entrati in servizio.\nIn totale, vennero costruiti 34 esemplari di una sola versione (progetto 667A). In seguito, alcuni di questi vennero modificati per vari scopi.\nTutti i battelli vennero radiati tra il 1988 ed il 1994, con l'eccezione di pochi esemplari. Oggi ne sopravvivono un paio, che per\u00f2 non hanno compiti di combattimento.\nEsemplari costruiti presso il cantiere Sevmash.\nGli esemplari costruiti presso il cantiere Sevmash di Severodvinsk furono 24. Questi battelli entrarono in servizio nella Flotta del Nord, ed erano noti con il nome di Navaga.\nEsemplari costruiti a Komsomol'sk na Amure.\nGli esemplari vennero costruiti presso il cantiere di Komsomol'sk-na-Amure furono 10, ed entrarono in servizio con la Flotta del Pacifico. Erano noti con il nome di Nalim."}
{"id": "577608", "revid": "984922", "url": "https://it.wikipedia.org/wiki?curid=577608", "title": "Cantone di Saint-Amant-Roche-Savine", "text": "Il Cantone di Saint-Amant-Roche-Savine era una divisione amministrativa dell'Arrondissement di Ambert.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva i comuni di"}
{"id": "577609", "revid": "767487", "url": "https://it.wikipedia.org/wiki?curid=577609", "title": "Classe Zulu", "text": "La classe Zulu, nome in codice NATO della classe di sottomarini sovietici progetto 611, sono stati tra i primi del periodo postbellico sovietico, realizzati in numerosi esemplari anche se presto limitati dalla tecnologia relativamente ancora arretrata."}
{"id": "577612", "revid": "123320443", "url": "https://it.wikipedia.org/wiki?curid=577612", "title": "Classe Kilo", "text": "La classe Kilo o Progetto 877 Paltus (in cirillico: \u041f\u0440\u043e\u0435\u043a\u0442 877 \u041f\u0430\u0301\u043b\u0442\u0443\u0441, nome in codice NATO: Kilo) \u00e8 una classe di sottomarini diesel-elettrici di fabbricazione sovietica entrati in servizio presso la flotta della marina sovietica a partire dai primi anni ottanta ed il cui nome in codice \u00e8 divenuto, in Occidente, pi\u00f9 noto dell'originale denominazione di progetto.\nProgettati per portare a termine missioni di ricognizione, sorveglianza e di attacco contro obiettivi sottomarini e di superficie di vario tonnellaggio, hanno dimensioni molto compatte che li rendono in grado di operare in acque relativamente basse.\nTale compattezza, abbinata all'elevata silenziosit\u00e0 alle basse velocit\u00e0 che le \u00e8 valso il soprannome di \"buco nero\" da parte della US Navy, ha permesso ai Kilo di ottenere un ottimo successo commerciale, in particolare tra le forze armate del continente asiatico.\nUna nuova versione, denominata Progetto 636.1 Var\u0161avjanka, \u00e8 entrata in servizio a partire dagli negli anni novanta, mentre, tra i ranghi della marina russa, le unit\u00e0 giunte al termine della propria vita operativa stanno venendo progressivamente sostituite da unit\u00e0 del Progetto 636.3 ulteriore aggiornamento della precedente.\nTecnica.\nIl suo doppio scafo resistente in acciaio assicura una resistenza ai colpi elevata, in quanto un eventuale danno allo scafo esterno viene assorbito dal contenuto dell'intercapedine tra i due scafi, che normalmente consiste in bombole di aria compressa e batterie, prima di sfogarsi sullo scafo interno ed aprire di conseguenza delle vie d'acqua (falle). In questo caso, il battello risentirebbe senz'altro della menomazione, ma avrebbe comunque maggiori probabilit\u00e0 di sopravvivenza. Lo scafo interno \u00e8 diviso in sei compartimenti stagni e la galleggiabilit\u00e0 \u00e8 assicurata anche con uno di essi allagato. I piani di manovra sono posti sullo scafo in alto, poco avanti rispetto alla falsa torre.\nLa silenziosit\u00e0 su questi battelli \u00e8 stata molto curata, e la superficie esterna \u00e8 rivestita di piastrelle anecoiche, per ridurre l'effetto di riflessione delle onde emesse dai sonar; inoltre abbatte anche la quantit\u00e0 di rumore che esce dal sottomarino\nNuovi modelli pi\u00f9 perfezionati, classe Kilo di seconda generazione, sono stati realizzati, anche con propulsione del tipo \"Air Independent Propulsion\" (AIP). Un motore AIP incrementa l'autonomia del sommergibile, in quanto diminuisce drasticamente la necessit\u00e0 di emersione dell'unit\u00e0, rispetto al precedente utilizzo dello snorkel (molto rumoroso) per ricaricare le batterie.\nOperatori.\nI Kilo sono sottomarini con elevate caratteristiche di velocit\u00e0 e silenziosit\u00e0. Sono stati realizzati in parecchi esemplari, ed hanno avuto un enorme successo nel campo dell'esportazione, i paesi del Medio Oriente e la Cina ne hanno ordinati numerosi e tutto ci\u00f2 costituisce una grande risorsa economica per la Russia, considerando che ogni Kilo ha un valore di circa 300.000.000 $.\nCultura di massa.\nI sottomarini della classe Kilo sono descritti in alcuni romanzi di Patrick Robinson tra cui Classe Nimitz e Classe Kilo, scritti con la consulenza di sir John \"Sandy\" Woodward, ex comandante britannico di sottomarini."}
{"id": "577617", "revid": "260676", "url": "https://it.wikipedia.org/wiki?curid=577617", "title": "Rione San Paolo", "text": "Il rione San Paolo \u00e8 uno dei rioni che partecipa al palio di Asti. Comprende una parte del centro storico della citt\u00e0 ed una parte che si espande verso la periferia nella zona sud di Asti.\nLa nascita.\nIl rione San Paolo sorge e si espande intorno all'omonima chiesa, la prima notizia di questo fabbricato risale al 1292. La stessa chiesa viene qualificata come parrocchia in un documento del 1381, in cui il parroco di San Paolo \u00e8 citato col titolo di \"rector ecclesiae Sancti Pauli\".Il rione comprende una parte racchiusa dalla prima cerchia di mura, con due accessi verso l'esterno formati dalla porta Vivarii o porta di San Paolo (presente gi\u00e0 nei documenti dal 1098), all'altezza dell'incrocio tra via Cavour e via Brofferio, ed una porta pi\u00f9 a sud-ovest, detta porta del Mercato (citata nel 1193), ubicata nella zona della contrada dei Solaro, tra via XX Settembre e via Brofferio.Questa porta immetteva nella famosa ruata Carrera, la via che percorrevano i carri per raggiungere l'antico mercato di piazza San Secondo.\nIl borgo di San Quirico.\nEsternamente alla citt\u00e0, il rione si espandeva verso sud nel borgo di San Quirico, un'area ricca di manifatture laniere organizzate a ridosso della Bealera, un sistema di canali, mulini e dispositivi meccanici, per l'irrigazione e per la lavorazione dei panni e della lana, ottenuto con le acque del torrente Borbore ed in seguito del Triversa.\nNel borgo di San Quirico vi erano anche la chiesa omonima di pertinenza dell'ordine degli Umiliati e la chiesa della Confraternita della Trinit\u00e0.\nDopo la costruzione del recinto dei Borghigiani, anche il borgo di San Quirico venne racchiuso nelle mura cittadine, dotandolo di una Porta di uscita verso l'esterno.\nSviluppo del rione nel Cinquecento.\nNel Cinquecento, l'asse portante del rione era costituito dalla contrada maestra di San Paolo (l'attuale via Cavour), caratterizzata da importanti attivit\u00e0 commerciali sulla via che immetteva dalla porta di San Paolo.Parte di questa via, tra il Seicento ed il Settecento, prese il nome di contrada maestra dei Cavagneri, o dei cestai (dal piemontese \"cavagna\", cesta).\nDa questa arteria principale si dipartivano altre contrade.Gianluigi Bera, nel suo \"Asti, edifici e palazzi del medioevo\", ne cita otto cos\u00ec denominate:\nLa Confraternita della SS.Trinit\u00e0.\nNel borgo di San Quirico, in via Cavour, a fianco dei resti dell'antico ospedale dei pellegrini di S.Evasio, sorge la confraternita della SS. Trinit\u00e0 tuttora esistente e funzionante. La confraternita, detta anche dei \"battuti rossi\", \u00e8 nata prima del 1570. La Confraternita ha partecipato al palio e la prima partecipazione documentata risale al 1648.\nLo stemma.\nIl rione San Paolo ha cambiato il proprio stemma il primo settembre 2014. Il nuovo emblema rappresenta una fenice che risorge dalle proprie ceneri, simbolo delle traversie del rione attraverso i secoli, sulla sua immortalit\u00e0, ovvero la fiamma, altro simbolo presente nella iconografia del rione, perch\u00e9 adottato dai padri Filippini che tennero per secoli la parrocchia di San Paolo. Il rosso dello sfondo di rif\u00e0 al colore dei battuti rossi dell'antica confraternita della Trinit\u00e0, presente nel borgo di San Quirico dal 1368.\nVittorie al Palio.\nLa Confraternita della Trinit\u00e0, che pu\u00f2 essere considerata l'antesignana del rione San Paolo, vinse il palio otto volte:\nDalla ripresa nel 1967, il rione vanta uno dei migliori palmar\u00e8s, con ben cinque vittorie:"}
{"id": "577619", "revid": "486946", "url": "https://it.wikipedia.org/wiki?curid=577619", "title": "M\u00eal\u00e9e Island", "text": ""}
{"id": "577623", "revid": "125842565", "url": "https://it.wikipedia.org/wiki?curid=577623", "title": "Fairchild-Republic A-10 Thunderbolt II", "text": "Il Fairchild-Republic A-10 Thunderbolt II \u00e8 un aereo da attacco al suolo monoposto statunitense, bimotore e ad ala rettilinea. Sviluppato dalla Fairchild-Republic attorno al cannone GAU-8 Avenger nei primi anni settanta, l'A-10 \u00e8 in dotazione all'USAF che sfrutta la sua pesante blindatura per colpire obiettivi terrestri di vario tipo.\nNel gergo dei piloti \u00e8 chiamato Warthog (facocero).\nStoria del progetto.\nL'idea di sviluppare un aereo dedicato specificatamente al supporto aereo ravvicinato venne nel 1966 all'allora capo di stato maggiore dell'USAF John P. McConnell, che intendeva riunire le qualit\u00e0 dimostrate nella guerra del Vietnam (in corso) dell'A-1 Skyraider con quelle dell'A-7 Corsair II. L'aereo che ne risultasse avrebbe dovuto quindi possedere lunga autonomia, maneggevolezza a basse quote, vasta gamma di armamenti e buona velocit\u00e0, ma avrebbe dovuto essere pi\u00f9 resistente ai colpi della contraerea.\nNel 1967 venne dunque varato dall'USAF il programma A-X a cui si interessarono numerose ditte costruttrici, ma nel 1970, dopo le varie selezioni, ne rimasero solo due: la \"Northrop Grumman Corporation\" con il suo progetto \"A-9\", e la Fairchild Aircraft che propose la versione \"A-10\". Tutte e due le idee prevedevano ali lunghe e dritte e numerosi piloni subalari per l'aggancio delle armi, ma la Fairchild propose il montaggio dei motori (due turboventole) su gondole installate sopra la fusoliera dietro le ali, e due timoni verticali posti alle estremit\u00e0 degli impennaggi orizzontali. L'aereo della Grumman invece aveva una configurazione pi\u00f9 classica, con i motori montati in gondole ai lati della fusoliera sotto le ali, e con un unico timone verticale. Ad entrambe le ditte fu commissionata la costruzione di un prototipo per dei test sul campo e verificare quindi quale dei due modelli fosse migliore. Dall'ottobre al dicembre 1972 l'USAF valut\u00f2, dietro voli di prova, le due versioni, dimostrando un maggiore interesse per l'A-10, che sembrava pi\u00f9 robusto e meglio protetto dai colpi da terra per via del suo disegno.\nI costi inferiori dell'A-10 rispetto all'A-9, fecero s\u00ec che nel 1973 l'USAF finanzi\u00f2 la costruzione di un primo lotto di dieci di questi velivoli e lo stesso anno fece sapere che avrebbe scelto come armamento primario il GAU-8 Avenger da 30\u00a0mm della \"General Electric\". Le buone prove dimostrate dall'accoppiamento dell'A-10 con il GAU-8 portarono alla consegna dei primi aerei nel dicembre 1975 (arrivati alla \"Davis-Monthan Air Force Base\"), che diventarono operativi nel 1977.\nDal 1975, data di inizio della produzione, al 1984, data di fine, sono stati costruiti in totale 715 A-10, cifra comprensiva di due prototipi monoposto e un prototipo biposto (quest'ultimo scartato dopo voli di prova non soddisfacenti). Dal 1987 gli aggiornamenti del velivolo sono curati dalla \"Northrop Grumman Corporation\".\nI programmi di aggiornamento.\nData l'et\u00e0 del Thunderbolt II, l'USAF ritenne di doverlo aggiornare per metterlo al passo coi tempi. Negli anni novanta inizi\u00f2 il programma A-10/PEP, \"Precision Engagement Program\", per trasformare gli A-10 nella nuova versione A-10C, con il primo esemplare tornato operativo nel settembre 2007.\nLa modernizzazione dovrebbe interessare 356 velivoli. Le novit\u00e0 prevedono un nuovo abitacolo con strumentazione digitale, un sistema di navigazione GPS, un sistema integrato di controllo per il volo e il tiro, la compatibilit\u00e0 con pod FLIR e illuminazione laser per l'utilizzo di bombe LGB senza necessit\u00e0 di una fonte di illuminazione esterna, la predisposizione per il casco HMS, sistema di visione notturna NVG, la capacit\u00e0 di utilizzare bombe a guida GPS come le JDAM e le WCMD (a grappolo), un sistema di comunicazione avanzato. Gran parte di questi congegni elettronici \u00e8 stata commissionata alla Lockheed Martin Systems Integration \u2013 Owego.\nLa struttura e i motori non sono stati trascurati, essendo stati oggetto di rinnovamenti che garantiranno una vita operativa al Thunderbolt fino al 2028.\nIl 31 ottobre 2016 il Pentagono ha comunicato di aver deciso di estendere l'utilizzo dell'intera flotta di 283 esemplari non pi\u00f9 fino al 2028, ma addirittura fino al 2040/2045, questo finch\u00e9 l'aereo che uscir\u00e0 vincitore dal programma A-X non dimostrer\u00e0 appieno le proprie capacit\u00e0 nel CAS/COIN.\nTra il 2011 e l'agosto 2019, 173 esemplari sono stati sottoposti all'aggiornamento \"A-10 Enhanced Wing Assembly\" per la sostituzione delle ali con delle nuove che dovrebbero avere una durata equivalente a 10.000 ore di volo. Questo aggiornamento strutturale consentir\u00e0 all\u2019aeromobile di continuare a volare fino alla fine degli anni 2030. Ad agosto 2019 Boeing ha ottenuto un nuovo contratto per la continuazione del programma volto a sostituire le ali dei restanti 109 aerei non ancora modificati.\nTecnica.\nL'A-10 Thunderbolt II (il primo \"Thunderbolt\" fu il Republic P-47) possiede buona precisione e manovrabilit\u00e0 sia a basse quote (sotto i 300 metri) che a basse velocit\u00e0. La capacit\u00e0 di atterrare e decollare su piste corte o semi-preparate gli permette inoltre di agire vicino alla prima linea, se necessario anche di notte grazie al dispositivo \"Night Vision Imaging System\" (NVIS). La spessa corazza di cui \u00e8 completamente rivestito gli permette di sopportare proiettili con calibro superiore a 23\u00a0mm, inoltre i serbatoi di carburante sono ricoperti di schiuma antincendio. Se anche tutti e sei i serbatoi venissero perforati entrerebbe in funzione un sistema di alimentazione d'emergenza, in grado di erogare carburante per 370\u00a0km di autonomia.\nLa cabina di pilotaggio monoposto, sormontata da un esteso cupolino a goccia, \u00e8 completamente blindata in titanio per garantire la salvezza del pilota da proiettili con calibro fino a 23\u00a0mm. \u00c8 presente un \"Head-up display\", usato per individuare i bersagli e scegliere il tipo di munizionamento da lanciare e un sistema di navigazione inerziale affiancato da un sistema di navigazione TACAN. Il sistema di comunicazione \u00e8 di tipo \"multi-band\".\nAltri elementi dell'avionica includono GPS, contromisure elettroniche valide sia per attacchi aerei che terrestri, sistema di puntamento laser \"Pave Penny\", computer specifici per l'attacco a basse quote che calcolano continuamente le coordinate migliori per colpire i bersagli, pilota automatico specifico per le basse quote e sistema anti-collisione con il suolo.\nIl Thunderbolt II monta due motori General Electric TF34-GE-100, ognuno capace di 4.111\u00a0kg di spinta. Il volo \u00e8 possibile anche con un motore fuori uso, senza mezza coda, due terzi di un'ala (capace di sopportare, insieme all'altra ala, carichi fino a 7,3 g positivi) e vari elementi della fusoliera.. All'occorrenza il motore pu\u00f2 essere alimentato per un breve periodo da benzina, in mancanza del cherosene.\nL'impianto idraulico \u00e8 stato costruito con doppi circuiti, e in caso entrasse completamente in avaria \u00e8 disponibile un sistema di controllo meccanico del volo.\nArmamento.\nL'aereo dispone di 11 piloni subalari per l'attacco di armi, trasportabili fino ad un massimo di 7.260\u00a0kg.\nL'A-10 pu\u00f2 trasportare il missile aria-superficie AGM-65 Maverick, capace di colpire obiettivi distanti pi\u00f9 di 45\u00a0km. Altri missili caricabili nei piloni sono gli AIM-9 Sidewinder (aria-aria). Quanto alle bombe, possono essere usate le Mk 82 da 226\u00a0kg o le bombe a grappolo BLU-1, BLU-27/B Rockeye II o CBU-52/71.\nIl pod LITENING ER della Northrop Grumman, essenziale per l'acquisizione dei bersagli, proietta le immagini in un visore termico CCD di 640\u00d7512 pixel.\nIl cannone, installato nella parte inferiore del naso all'apice della fusoliera, \u00e8 un GAU-8/A Avenger a 7 canne rotanti ad azionamento elettro-idraulico, calibro 30 mm e camerato per il munizionamento 30 \u00d7 173 mm, in grado di distruggere un carro armato da una distanza di 1,25 km con proiettili da 0,75\u00a0kg o 0,43\u00a0kg (la scorta consiste in 1.350 unit\u00e0). La cadenza di tiro \u00e8 selezionabile secondo le necessit\u00e0: 2.100 o 4.200 colpi al minuto.\nImpiego operativo.\nL'inizio della carriera operativa del Thunderbolt II non fu promettente. La fine della guerra fredda e la caduta dell'Unione Sovietica indussero l'USAF a lasciarne a terra un numero sempre crescente, pensando addirittura di escluderlo dalle linee in favore di una versione dell'F-16 appositamente pensata per l'attacco al suolo. Ad opporsi fu per\u00f2 l\"'United States Army\", l'esercito statunitense, anche perch\u00e9 l'F-16 non si dimostr\u00f2 un buon vettore per il cannone Avenger. Per venire incontro sia alle richieste di radiazione del Congresso che a quelle dell'esercito, l'USAF opt\u00f2 per accantonare circa la met\u00e0 degli A-10 e trasformare la restante met\u00e0 in un aereo da ricognizione avanzata (versione denominata OA-10A, senza, per\u00f2, nessuna differenza dall'A-10A).\nQuando l'Iraq invase il Kuwait, facendo da miccia alla guerra del Golfo, il Thunderbolt ritorn\u00f2 in auge con 140 esemplari che distrussero circa 1.000 carri armati, 2.000 mezzi militari di vario genere e un migliaio di pezzi di artiglieria in 8.624 missioni totali. Questi numeri spinsero l'USAF a mantenere in servizio i Thunderbolt II, anche se si rese necessario un loro aggiornamento.\nMentre era in corso il processo di modernizzazione, il Thunderbolt II ha avuto modo di volare nelle operazioni Provide Comfort, Southern Watch, Desert Fox, Noble Anvil, Deny Flight, Allied Force, Enduring Freedom e Iraqi Freedom. Pi\u00f9 recentemente, ha colpito elementi pro-Gheddafi nell'ambito dell'operazione \"Odyssey Dawn\".\nAd oggi \u00e8 stato ampiamente usato nella Guerra in Afghanistan (2001 - 2021) e nella Guerra d'Iraq, e dalle forze Nato in Medio Oriente \u00e8 stato definito \"l'incubo dei talebani\", dato che i proiettili supersonici del GAU-8 arrivano a destinazione prima di poter essere uditi.\nL'aereo, nonostante alcune proposte, non \u00e8 mai stato esportato.\nVersioni.\nDell'A-10 sono stati prodotti 751 esemplari distribuiti tra U.S. Air Force, Air National Guard e Air Force Reserve."}
{"id": "577629", "revid": "583847", "url": "https://it.wikipedia.org/wiki?curid=577629", "title": "Chris Adler", "text": "Biografia.\n\u00c8 uno dei membri fondatori dei Lamb of God nel 1990, quando il gruppo si chiamava Burn the Priest. \u00c8 vegetariano (come il suo collega nei Lamb of God, il bassista John Campbell).\nIl 3 luglio Dave Mustaine, leader dei Megadeth annuncia ufficialmente l'uscita dalla band. Il 30 novembre 2016 viene annunciata il suo coinvolgimento nella reunion Nitro di Jim Gillette e Michael Angelo Batio e la partecipazione al nuovo album.\nTecnica.\nChris Adler \u00e8 dotato di un'incredibile tecnica con la doppia cassa denominata heel-toe che permette di eseguire vari pattern ritmici usando colpi doppi con i pedali, arricchendo il tutto con delle figurazioni irregolari sui piatti (da ascoltare brani come \"Hourglass\", \"Ruin\" e \"Laid To Rest\").\nLa rivista di percussioni, \"Drum!\", ha pubblicato una sua intervista nell'aprile del 2006, dove Chris illustra il suo modo di suonare.\nIl suo stile affonda le proprie radici nel thrash metal degli anni ottanta. Oltre alla batteria, Chris sa suonare discretamente il pianoforte, il basso e il violoncello. Le sue influenze principali sono Shannon Larkin, John Bonham, Dave Lombardo, Gar Samuelson, Lars Ulrich, Brann Dailor e Gene Hoglan.\nStrumentazione.\nChris Adler utilizza principalmente una batteria Mapex Black Panther Series. Il suo rullante signature misura 12x5.5\" ed utilizza meccaniche Gibraltar. Inoltre, utilizza pelli Evans e bacchette signature della Pro-Mark.\nChris ha aiutato Meinl a produrre il piatto MB20 Pure Metal Ride da 24\" ed il Soundcaster Custom Distortion Splash da 12\". Infine, la strumentazione di Chris si completa con un pad Roland TD-7 che accoppia ad un Roland TR-808 (trigger).\nBatteria - Mapex Black Panther10\"x9\" Tom\nPelli - Evans\nPiatti - Meinl:\nHardware:\nAltro:"}
{"id": "577631", "revid": "283026", "url": "https://it.wikipedia.org/wiki?curid=577631", "title": "Classe Oscar I/II", "text": ""}
{"id": "577634", "revid": "1652635", "url": "https://it.wikipedia.org/wiki?curid=577634", "title": "Roccapiemonte", "text": "Roccapiemonte (\"'A Rocca\" in campano) \u00e8 un comune italiano di 8800 abitanti della provincia di Salerno in Campania, appartenente geograficamente all'Agro Nocerino Sarnese.\nGeografia fisica.\nIl territorio comunale \u00e8 compreso tra il monte Caruso e il torrente Solofrana.\nStoria.\nIl primo borgo che sorse nell'attuale comune di Roccapiemonte nacque dapprima vicino alle mura della \"Rocca di San Quirico\" (i cui ruderi sono presenti ancor oggi) costruita dal principe longobardo Guaimario IV di Salerno nel 1042 sul monte Solano per difendere le valli circostanti dai Saraceni che in quel periodo depredavano l'Italia meridionale. Successivamente, man mano che il pericolo saraceno si diradava, il borgo si svilupp\u00f2 ai piedi del monte Solano prendendo il nome di Roccapiedimonte (castello ai piedi del monte Solano). Proprio il Monte Solano fu definito dal paesaggista e scrittore Edward Lear, in viaggio per queste zone nel 1847, un piccolo monte a forma di \"Pan di Zucchero\", con riferimento al famoso monte che si trova a Rio de Janeiro, in Brasile.\nNel 1059 la maggior parte del territorio della Rocca di San Quirico fu assegnata da Roberto il Guiscardo all'abate di Cava de' Tirreni. Dal 1169, quando divenne castellano della rocca Guglielmo de Conturso, della famiglia degli Altavilla, si susseguirono come signori del feudo varie famiglie: infatti dopo la morte dell'ultimo Altavilla la rocca and\u00f2 agli Svevi; nel 1279 and\u00f2 a Giacomo di Brussone o Bursone, che aveva preso in moglie Ilaria Filangieri; dopo il 1340 divenne signora del feudo Angela de Capua, duchessa di Satriano. Successivamente il castello fu donato da Giovanna I d'Angi\u00f2 a Nicol\u00f2 Acciaiuoli (1349), e sotto Ladislao pass\u00f2 alla famiglia Latro. Nel XIV secolo il feudo di Roccapiemonte fu diviso in tre Universit\u00e0 (circoscrizioni amministrative): \"Rocca Corpo\", \"Rocca Monastero\" e \"Rocca Casalium\"; questa suddivisione rimase fino a quando il feudo divenne un libero comune nel 1806.\nNel XVI secolo il feudo pass\u00f2 al duca di Castrovillari, a cui successe Giovanni Battista che nel 1550 fu per\u00f2 condannato a cedere il territorio a Isabella Caracciolo, che la govern\u00f2 in vece del figlio Troiano Spinelli. Nel 1625 il feudo, dopo essere passato tra le mani dei Gaudioso e dei D'Amato, fu alienato a Ettore Ravaschieri, principe di Satriano e duca di Cardinale per 32.600 ducati. Nel 1689 l'abate di Cava cedette definitivamente il feudo al conte Antonio Ravaschieri per 3000 ducati, con l'obbligo di inviare annualmente all'abbazia di Cava de' Tirreni tredici ducati e altrettante galline. Il governo dei Ravaschieri dur\u00f2 molto tempo estendendosi su tutte e tre le circoscrizioni; ultima discendente della famiglia \u00e8 Ornella Fieschi Ravaschieri, figlia di Vincenzo, ultimo duca di Roccapiemonte.\nRecentemente \u00e8 inoltre deceduta l'ultima discendente dei Ravaschieri, famiglia che durante la propria signoria ha trasferito la propria residenza dalla \"Rocca di San Quirico\" al cos\u00ec chiamato \"Palazzo Ravaschieri\".\nDella rocca di San Quirico rimangono attualmente solo alcuni ruderi, tra cui si possono notare abbastanza nitidamente la triplice cinta muraria e le due porte con la torre di vedetta a forma cilindrica. La situazione attuale \u00e8 stata determinata non solo da continui terremoti come quelli del dicembre 1631 e del 1857, ma anche da alcuni bombardamenti alleati durante la seconda guerra mondiale. Durante uno di questi bombardamenti, perse la vita anche la giovane Filomena Galdieri, medaglia d'argento al valor militare, che stava prestando soccorso agli alleati.\nNel 1998 il torrente Solofrana, straripando a causa di un cedimento degli argini, ha inondato alcune zone di Roccapiemonte e ha causato ingenti danni soprattutto alle coltivazioni.\nIl 28 settembre del 2007 una colata di fango, distaccatasi dal monte Poggio del Tesoro a causa di incessanti piogge, ha inondato gran parte del centro abitato di Roccapiemonte, causando diversi danni alle abitazioni e molti disagi.\nMonumenti e luoghi d'interesse.\nNel territorio di Roccapiemonte sono presenti vari monumenti di una certa importanza. Sulle falde di una massiccia muraglia rocciosa del monte Caruso all'altezza di 252 metri \u00e8 situato il santuario di Santa Maria di Loreto. L'aspetto esterno, nella sua parte inferiore, \u00e8 caratteristico del XII secolo.\nDedicata al patrono \u00e8 la chiesa di San Giovanni Battista, menzionata in un atto di donazione del 1081, con il quale Giliberto il Normanno cedeva alcuni beni all'abate di Cava de' Tirreni. L'edificio ha subito numerosi rifacimenti, i pi\u00f9 significativi dei quali furono completati nel 1761. Nel 1859 la chiesa venne ampliata nei bracci della crociera e fu arricchita della cappella di Santa Maria delle Grazie, oggi restaurata, nella quale troneggia una bella immagine dell'Immacolata.\nLa chiesa di Santa Maria del Ponte sorse nel secolo XV per volont\u00e0 della famiglia Rescigno. Nel XVI secolo fu restaurata e donata di una rendita di quattro ducati annui. L'edificio fu ampliato nel 1575 e restaurato dopo il terremoto del 1857. Il 18 dicembre 1975 \u00e8 stato consacrato un nuovo altare costruito in Birmania.\nFa parte di questa la cappella di San Nicola di Bari, risalente al XII secolo.\nMeritano una menzione anche la chiesa di Santa Maria delle Grazie, sorta nel XII secolo nella frazione di Casali e ristrutturata nel secolo XVIII, che conserva la cappella di San Giuseppe che \u00e8 appartenuta alla famiglia dei baroni Calvanese e quindi dei nobili Grimaldi, ramo degli omonimi Patrizi genovesi; e la chiesa di San Pasquale, un tempo chiesa di Santa Maria di Codola, restaurata nel 1951, che conserva un portale del XII secolo.\nPresso la cinquecentesca villa Ravaschieri si trova un vero e proprio gioiello d'arte e architettura: la gentilizia cappella dell'Addolorata o di san Vincenzo, risalente al 1720, progettata dall'architetto Ferdinando Sanfelice. La facciata originaria \u00e8 stata sostituita da una gotica, mentre l'interno \u00e8 composto da una navata unica a pianta ottagonale. L'edificio che un tempo conteneva cinque altari, oggi ospita due sarcofagi con le salme dell'ultimo duca di Roccapiemonte, Vincenzo Ravaschieri, e della sua consorte, Potenziani. All'interno \u00e8 presente inoltre un bassorilievo in marmo del grande scultore Giovanni Dupr\u00e8.\nPregevoli sono la cappella dell'Arciconfraternita del Santissimo Corpo di Cristo, ricca di stucchi decorati, la cappella del Convento delle suore dell'Addolorata in San Potito, risalente al secolo XIX, la rurale cappella della Piet\u00e0, del XIX secolo, e la cappella di San Rocco in localit\u00e0 Casali.\nDegni di interesse sono anche diversi palazzi gentilizi: palazzo Marciani situato nella frazione Casali, palazzo Romano e palazzo Romaldo, dotato di un'importante scala, opera dell'architetto Sanfelice.\nSociet\u00e0.\nReligione.\nLa maggioranza della popolazione \u00e8 di religione cristiana appartenenti principalmente alla Chiesa cattolica; il comune appartiene alla diocesi di Nocera Inferiore-Sarno.\nCultura.\nEventi.\nOltre alla festa dedicata al santo patrono del comune, san Giovanni Battista, che si festeggia il 24 giugno, ogni anno, il 1\u00ba maggio, i sindaci di Roccapiemonte e Nocera Superiore organizzano la \"Festa del Majo\". La manifestazione, che risale all'inizio del Seicento, consiste nel trasportare in corteo dei ramoscelli verdi adorni di fiori e di foglie, simbolo della fecondit\u00e0 della vegetazione. I sindaci dei due comuni si incontrano con i rispettivi cortei nel piazzale del santuario di Materdomini, si scambiano le fusciacche e poi entrano in chiesa: un ricordo dell'omaggio, oggi rappresentato da tre alberelli, che feudatari e soldati porgevano all'abate de convento. Altamente coreografico \u00e8 il cosiddetto \"'ndreccio\", spettacolo di danze durante il quale i ballerini, travestiti da donne, si intrecciano reggendo fra le mani dei rami flessibili di vite pieni di fiori.\nAssai significative sono anche la Festa della Madonna di Loreto e la Festa della Vergine Immacolata, che si svolge l'ultima domenica di agosto.\nNella frazione di Casali \u00e8 l'organizzata la \"Fera Nova\", una particolare festa medievale durante la quale, con vestiti e musiche di quei tempi, Casali ritorna al suo antico splendore, grazie anche alla perfetta interpretazione da parte dei Casalesi, che danno l'impressione di essere tornati indietro nel tempo, utilizzando un vernacolo che rispetta fedelmente quello utilizzato nel medioevo.\nNegli ultimi anni la Fera si \u00e8 svolta nei dintorni ed all'interno del palazzo Marciano, ma negli anni precedenti aveva coinvolto anche altre zone di Casali come Casacaliendo e S.Rocco.\nGeografia antropica.\nFrazioni e localit\u00e0.\nIn base allo statuto comunale di Roccapiemonte sono riconosciuti come frazioni i seguenti abitati:\nL'abitato di San Pasquale a Codola viene riconosciuto come localit\u00e0.\nEconomia.\nRoccapiemonte vanta un'abbondante produzione di cereali, patate, fagioli, pomodori e frutta. Inoltre numerose piccole aziende industriali operano nei settori metalmeccanico e alimentare.\nIn passato il paese ha creato ottimi scalpellini, specializzati nel restauro di opere d'arte. Fino agli inizi del Novecento, inoltre, \u00e8 stato intenso lo sfruttamento del tufo giallo presente nel sottosuolo del comune; con il tufo infatti sono costruite la maggior parte delle costruzioni del luogo. \nAmministrazione.\nAltre informazioni amministrative.\nLa gestione del ciclo dell'acqua \u00e8 affidato all'ATO 3 Sarnese Vesuviano."}
{"id": "577635", "revid": "4501725", "url": "https://it.wikipedia.org/wiki?curid=577635", "title": "Doppia cassa", "text": ""}
{"id": "577644", "revid": "438678", "url": "https://it.wikipedia.org/wiki?curid=577644", "title": "Complemento di stato in luogo", "text": "Nella sintassi della frase semplice, il complemento di stato in luogo indica il luogo in cui si trova una persona o cosa oppure avviene un'azione.\nIl complemento risponde alle domande:\nSi tratta di un complemento indiretto.\nCome si presenta il complemento.\nIl complemento pu\u00f2 essere introdotto da:\nComplemento di stato in luogo figurato.\nIl \"complemento di stato in luogo figurato\" \u00e8 una particolare variante del complemento di stato in luogo. Come questo, risponde alla domanda \"dove?\" ma indica l'essere stato in un luogo non materiale. Un esempio \u00e8: \"Sono al settimo cielo\", ove \"il settimo cielo\" non corrisponde letteralmente a ci\u00f2 che si intende esprimere."}
{"id": "577646", "revid": "984922", "url": "https://it.wikipedia.org/wiki?curid=577646", "title": "Cantone di Saint-Anth\u00e8me", "text": "Il Cantone di Saint-Anth\u00e8me era una divisione amministrativa dell'Arrondissement di Ambert.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva i comuni di"}
{"id": "577647", "revid": "293377", "url": "https://it.wikipedia.org/wiki?curid=577647", "title": "Ludovico de Varthema", "text": "Fu il primo occidentale (e il solo fino alla fine del Seicento) ad introdursi nella citt\u00e0 vietata della Mecca.\nBiografia.\nNel Vicino Oriente.\nVarthema lasci\u00f2 l'Europa verso la fine del 1502. All'inizio del 1503 aveva raggiunto Alessandria d'Egitto e risal\u00ec il Nilo fino al Cairo. Dall'Egitto navig\u00f2 a Beirut e da l\u00ec raggiunse Tripoli, Aleppo e Damasco, dove riusc\u00ec ad arruolarsi, sotto il nome di Yunas (Giona), nella guarnigione mamelucca. Da Damasco, Varthema fece il pellegrinaggio alla Mecca e Medina come uno dei mamelucchi di scorta della carovana Hajj (aprile-giugno 1503). Egli descrisse le citt\u00e0 sacre dell'Islam, i luoghi di pellegrinaggio principali e le cerimonie con notevole precisione; quasi tutti i suoi dettagli furono poi confermati dagli scrittori successivi.\nPer arrivare in India si imbarc\u00f2 a Gedda, un porto situato circa 80\u00a0km a ovest di La Mecca, e navig\u00f2 lungo il Mar Rosso e attraverso lo stretto di Bab el-Mandeb ad Aden, dove fu arrestato e imprigionato come spia cristiana. Racconta che riusc\u00ec a guadagnare la libert\u00e0 a causa di una storia d'amore con una delle donne del sultano dello Yemen. Comp\u00ec poi un lungo viaggio nel sud-ovest saudita (a Sana'a), e si imbarc\u00f2 a Aden per il Golfo Persico e l'India. Lungo la strada si ferm\u00f2 a Zeila e Berbera, in Somalia.\nIn India.\nAll'inizio del 1504 viaggi\u00f2 verso il porto indiano di Diu nel Gujarat, che in seguito divenne fortezza portoghese. Da Diu navig\u00f2 nel golfo di Cambay a Gogo, e da l\u00ec torn\u00f2 indietro verso il Golfo Persico a Julfar, Mascate e Hormuz. Da Hormuz intraprese il viaggio attraverso la Persia a Herat, tornando verso sud-ovest a Shiraz, dove entr\u00f2 in societ\u00e0 con un mercante persiano, che lo accompagn\u00f2 nel corso di quasi tutti i suoi viaggi in Asia meridionale. Dopo un tentativo fallito di raggiungere Samarcanda, i due tornarono a Shiraz, scesero a Hormuz, e si imbarcarono per l'India.\nDalla foce del fiume Indo, navig\u00f2 lungo la costa occidentale dell'India, toccando Cambay e Chaul; poi Goa, dove fece un'escursione nell'entroterra per Bijapur, il forte di Cannanore, dal quale ancora una volta si diresse verso l'interno per visitare Vijayanagara, Tungabhadra, e Calicut (1505), dove si ferm\u00f2 per descrivere la societ\u00e0 e i costumi del Malabar, la topografia e il commercio della citt\u00e0, la corte e il governo del suo sovrano (Samoothirippadu, o Zamorin), la giustizia, la religione, la navigazione e l'organizzazione militare. La capacit\u00e0 di osservazione e la precisione di Varthema si mostrano sorprendenti.\nIn Estremo Oriente.\nPassando per le lagune di Kochi e dopo aver visitato Kollam (precedentemente nota come Quilon), Varthema doppi\u00f2 il Capo Comorin e pass\u00f2 a Ceylon (1506). Anche se qui il suo soggiorno fu breve (probabilmente a Colombo), conobbe molto bene l'isola, da cui navig\u00f2 verso Pulicat, poco a nord di Madras. Da l\u00ec pass\u00f2 al Tenasserim nella penisola malese, nel Bengala, forse nei pressi di Chittagong e di Pegu (attuale Myanmar), in compagnia del suo amico persiano e di due cristiani cinesi che aveva incontrato in Bengala. Con loro navig\u00f2 verso la Malacca (penisola malese), giunse a Sumatra e da prosegu\u00ec fino a Banda Aceh e le Molucche, il punto pi\u00f9 orientale mai raggiunto da un viaggiatore italiano fino ad allora.\nDalle Molucche torn\u00f2 verso ovest, toccando il Borneo, e qui noleggi\u00f2 una nave per Giava, che i suoi compagni cristiani consideravano la pi\u00f9 grande delle isole. Varthema rilev\u00f2 l'uso della bussola e delle carte da parte del capitano nel transito dal Borneo a Giava e inoltre riport\u00f2 un curioso, quasi mitico, riferimento a presunte terre lontane meridionali (l'Australia).\nDa Giava attravers\u00f2 la penisola malese, dove Varthema e il suo compagno persiano si separarono dai cristiani cinesi. Dalla Malacca ritorn\u00f2 alla Costa del Coromandel a Nagapattinam e da qui, doppiato il Capo Comorin, a Kollam e Calicut.\nRitorno in Europa.\nVarthema era ora ansioso di tornare nell'Europa cristiana. Riusc\u00ec a raggiungere la guarnigione portoghese di Cannanore (inizio del 1506). Combatt\u00e9 per i Portoghesi in varie occasioni e fu nominato cavaliere dal vicer\u00e9 Francisco de Almeida, su raccomandazione del navigatore Trist\u00e3o da Cunha.\nPer un anno e mezzo Varthema visse come fattore portoghese a Kochi, e il 6 dicembre 1507 finalmente lasci\u00f2 l'India diretto in l'Europa per la via del Capo: forse tocc\u00f2 l'Africa a Malindi, e probabilmente and\u00f2 costeggiando da Mombasa e Kilwa. Arriv\u00f2 in Mozambico, ove not\u00f2 la fortezza portoghese in costruzione e descrisse con la consueta precisione gli abitanti.\nAl di l\u00e0 del Capo di Buona Speranza incontr\u00f2 tempeste furiose, ma arriv\u00f2 sano e salvo a Lisbona (1508) dopo l'avvistamento delle isole di Sant'Elena e Ascensione e toccando le Azzorre. In Portogallo il re lo accolse cordialmente, lo tenne alcuni giorni a corte per farsi descrivere l'India e conferm\u00f2 il titolo di cavaliere conferitogli dal d'Almeida.\nSi rec\u00f2 poi a Roma ove fu insignito del titolo di patrizio romano. Nel 1510, per desiderio di papa Giulio II, pubblic\u00f2 a Roma il racconto dettagliato del suo viaggio intitolato \"Itinerario nello Egypto nella Surria [Siria] nella Arabia deserta &amp; felice nella Persia nella India &amp; nella Ethiopia. La fede el vivere &amp; costumi de tutte le prefate Provincie\" e dedicato alla duchessa di Tagliacozzo, Agnese di Montefeltro, consorte di Fabrizio Colonna, figlia di Federico duca d'Urbino.\nL'opera ebbe un notevole successo (fu tradotta in quasi 50 lingue), poich\u00e9 descriveva alla perfezione terre allora sconosciute.\nCollegamenti esterni.\nFrancesco Medici, \"Il Profeta, gli unicorni e i gatti mammoni\" "}
{"id": "577649", "revid": "767487", "url": "https://it.wikipedia.org/wiki?curid=577649", "title": "Gli allegri eroi", "text": "Gli allegri eroi (\"Bonnie Scotland\"), anche noto come Gli allegri scozzesi o semplicemente Allegri scozzesi, \u00e8 un film del 1935 diretto da James W. Horne, con Stanlio e Ollio.\nTrama.\nStanlio e Ollio giungono clandestinamente in Scozia, dove Stanlio sta per ricevere un'eredit\u00e0. I due amici sono convinti di stare per diventare ricchi, ma l'eredit\u00e0 spetta in realt\u00e0 alla sorellastra di Stanlio, Lorna, la quale dovr\u00e0 recarsi nell'India britannica dal colonnello Gregor McGregor, comandante delle truppe coloniali, nominato suo tutore del patrimonio finch\u00e9 essa non compir\u00e0 21 anni.\nI due scoprono che la loro parte di eredit\u00e0 consiste in una tabacchiera e una cornamusa. Non sapendo dove andare, decidono di restare per un po' a sbafo nell'hotel da cui, non potendo pagare il conto, vengono presto cacciati. Entrano quindi per errore nell'ufficio di reclutamento dell'esercito britannico invece che in quello del sarto, per cui Ollio necessitava di un paio di pantaloni nuovi, venendo di fatto arruolati e mandati in India, nel medesimo reparto del colonnello McGregor. Decide di arruolarsi anche Alan Douglas, fidanzato di Lorna, per raggiungerla e farle una sorpresa.\nGrazie alle abili mosse di lady Ormsby, sorella del colonnello, la quale intercettava volutamente tutte le lettere di Alan intestate a Lorna, presto si trover\u00e0 costretta a dimenticarlo, legandosi sentimentalmente a McGregor. Alan, ignaro di tutto, fa per andare a trovarla, ma la vede mano nella mano col colonnello; furioso, decide di non volerla pi\u00f9 vedere e accetta senza indugio di partire per forte Landon, minacciato da Khan Mir Jutra. Partono con lui anche Stanlio e Ollio.\nMcGregor decide di organizzare uno stratagemma, mandando alcuni soldati semplici vestiti da ufficiali a pranzo con Mir Jutra, mentre i veri comandanti sarebbero rimasti al loro posto per prendere in trappola il nemico. I prescelti per la missione pericolosa sono il sergente Finlayson, Alan, Stanlio e Ollio. I quattro partono per la reggia di Mir Jutra le cui truppe, credendo di aver espugnato la roccaforte di McGregor, vengono invece sbaragliate rapidamente.\nNel frattempo, i quattro soldati falsamente ufficiali stanno pranzando con Mir Jutra. Ad un certo punto, i servitori immobilizzano i quattro soldati, credendo che Ollio sia McGregor. Ai due amici viene ordinato di suicidarsi. Ollio, capendo che la missione \u00e8 riuscita e presa in mano la situazione, punta la sua arma sulla folla degli indiani, ma lascia accidentalmente partire un colpo per colpa di Stanlio che scatena un putiferio: Stanlio e Ollio, inseguiti, scappano attraverso il giardino e finiscono nella zona delle arnie, col risultato di far fuoriuscire da esse una miriade di api. Scagliando gli alveari sulla folla, riescono a sbaragliare il nemico. Lorna si ricongiunge con Alan, decisa a sposarlo, mentre Finlayson atterra i cortigiani e Mir Jutra viene ucciso. Stanlio ed Ollio fuggono, inseguiti dalle api, e piombano in mezzo alle truppe scozzesi che venivano in loro soccorso, seminando il caos.\nProduzione.\nLa pellicola \u00e8 stata realizzata fra gli Hal Roach Studios e Fryman Ranch presso Laurel Canyon.\nDistribuzione.\nDistribuito dalla Metro-Goldwyn-Mayer, usc\u00ec nelle sale cinematografiche statunitensi il 23 agosto 1935.\nCuriosit\u00e0.\nIn una scena del film, Stanlio e Ollio si riposano seduti su una panca al fresco: Stanlio, appoggiato al muro dietro di lui, fa sollevare il cappello infilandosi il dito indice in bocca e gonfiando le guance, sotto lo sguardo attonito e stupito di Ollio. La medesima scena sar\u00e0 replicata nel film Tot\u00f2 Le Mok\u00f2 del 1949, dove Tot\u00f2 fa sollevare la sua bombetta mentre \u00e8 appoggiato ad un cancello di ferro e \"soffia\" una sigaretta."}
{"id": "577650", "revid": "115727742", "url": "https://it.wikipedia.org/wiki?curid=577650", "title": "Stretto di Hudson", "text": "Lo stretto di Hudson (in inglese \"Hudson Strait\": in francese: \"D\u00e9troit d'Hudson\") \u00e8 un braccio marino che collega il mare del Labrador, una sezione dell'Oceano Atlantico del nord, con la baia di Hudson e il bacino di Foxe.\nGeografia.\nLo stretto di Hudson \u00e8 delimitato a sud dalla penisola di Ungava, che \u00e8 parte della penisola del Labrador. A nord \u00e8 delimitato dalla costa meridionale dell'isola di Baffin. Il limite orientale, da cui lo stretto comunica con il mare del Labrador, \u00e8 segnato dal \"capo Chidley\" a sud e dall'isola Resolution a nord. All'imbocco occidentale emergono le isole di Nottingham, Salisbury e \"Mill\". Lo stretto ha una lunghezza di circa 800\u00a0km e una larghezza media di circa 150\u00a0km. La profondit\u00e0 massima \u00e8 di 942 metri.\nLo stretto rimane in parte bloccato dai ghiacci in inverno ed \u00e8 necessario l'uso dei rompighiaccio per permettere la navigazione.\nStoria.\nNel 1578 Martin Frobisher penetr\u00f2 nello stretto ma fu Henry Hudson che lo navig\u00f2, dopo esservi entrato il 25 giugno 1610, a bordo del \"Discovery\", ritenendo di aver trovato il passaggio a nord-ovest.\nLo stretto \u00e8 stato sin da allora una via di penetrazione privilegiata verso il Canada centrale e occidentale, ampiamente usata dalla Compagnia della Baia di Hudson a partire dal 1670."}
{"id": "577657", "revid": "34119", "url": "https://it.wikipedia.org/wiki?curid=577657", "title": "Pkm", "text": ""}
{"id": "577659", "revid": "834", "url": "https://it.wikipedia.org/wiki?curid=577659", "title": "Pkt", "text": ""}
{"id": "577665", "revid": "413187", "url": "https://it.wikipedia.org/wiki?curid=577665", "title": "La citt\u00e0 senza nome (racconto)", "text": "La citt\u00e0 senza nome (\"The Nameless City\") \u00e8 un racconto di Howard Phillips Lovecraft, scritto nel gennaio del 1921 e pubblicato nel novembre dello stesso anno sulla rivista \"Wolverine\".\nTrama.\nIl racconto tratta di una citt\u00e0 antichissima, abbandonata, \"remota nel deserto d'Arabia\", \"le basse mura quasi sepolte dalle sabbie di et\u00e0 infinite\", senza nome perch\u00e9 \"nessuna leggenda \u00e8 cos\u00ec antica da risalire fino ad essa per darle un nome, o per ricordare che fu mai viva un giorno\".\nIl protagonista, attratto da strane folate di vento che si alzavano all'interno della citt\u00e0 senza nome \"sebbene la luna fosse limpida e il resto del deserto immobile\", si avventura all'interno della citt\u00e0, poi in una caverna e in un lunghissimo cunicolo luminescente dove trova ci\u00f2 che rimane di una civilt\u00e0 di rettili bipedi antidiluviani.\nNella descrizione della citt\u00e0 il protagonista del racconto accenna a \"proporzioni e dimensioni di quelle rovine\" che non gli piacciono, anche perch\u00e9 non trova \"un solo rilievo, una sola iscrizione che parlasse degli uomini che avevano costruito la citt\u00e0 e vi avevano vissuto\".\nDopo aver sognato questa citt\u00e0, dichiara il protagonista, il poeta pazzo Abdul Alhazred, l'autore del \"Necronomicon\", formul\u00f2 i suoi pi\u00f9 famosi versi: \"Non \u00e8 morto ci\u00f2 che pu\u00f2 attendere in eterno, e col volgere di strani eoni anche la morte pu\u00f2 morire.\"\nLovecraft accenna a questa citt\u00e0 (o forse ad un particolare edificio di tale citt\u00e0) anche in una suo racconto/poesia intitolato \"L'abitatore\":"}
{"id": "577673", "revid": "6923", "url": "https://it.wikipedia.org/wiki?curid=577673", "title": "Lancia Lybra", "text": "La Lancia Lybra (codice progettuale Tipo 839) \u00e8 un'automobile prodotta dalla casa automobilistica italiana Lancia dal 1999 al 2005, dapprima nello Stabilimento Fiat di Rivalta e poi a Mirafiori.\nStoria e contesto.\nIl modello nasce per sostituire l'ormai anziana Lancia Dedra, ed utilizza il pianale \"Tipo 2 evoluzione 3\" progettato per Alfa Romeo 156, ma con sospensioni differenti e pi\u00f9 votate al comfort: anteriori McPherson al posto dei quadrilateri alti (esclusiva Alfa Romeo) e sospensioni posteriori BLG (a bracci longitudinali guidati) pi\u00f9 confortevoli, meno ingombranti, ma anche sostanzialmente inferiori nelle prestazioni rispetto ai McPherson montate su Alfa Romeo.\nLa vettura debutta nel marzo 1999 e viene posta in vendita nel settembre dello stesso anno,\n\u00c8 disponibile sin dal lancio nelle declinazioni berlina tre volumi e Station Wagon, viene assemblata per i primi anni sulle catene di montaggio dell'impianto di Rivalta e alla chiusura e vendita dello stesso (anno 2002) spostata a Mirafiori, dove gi\u00e0 avveniva la produzione del propulsore 1.6 16V Torque, erano invece prodotti nello stabilimento di Pratola Serra ad Avellino gli altri propulsori quali il 1.8 VVT 16v e il 2.0 20v a benzina e i turbodiesel JTD 8v e 10v in cilindrate di 1.9 e 2.4 rispettivamente 4 e 5 cilindri. Tutti i propulsori erano all'altezza, ma i pi\u00f9 popolari furono i diesel poich\u00e9 offrivano ottimi consumi, note doti di affidabilit\u00e0 e grandi prestazioni, superiori a quelle dichiarate. Nelle ultime versioni, il 1.9 da 115 cv permetteva di raggiungere una punta massima di circa 195 km/h e il 2.4 da 150 cv circa 210 km/h\nIl testimonial per gli spot pubblicitari di lancio della versione berlina e della station wagon \u00e8 stato l'attore americano Harrison Ford che interpretava un benestante facoltoso.\nSin dal suo debutto, la Lybra ha visto davanti a s\u00e9 una strada commerciale tutta in salita, un po' per la perdita di consenso nei confronti del marchio Lancia, dai primi anni novanta alle prese con una sempre pi\u00f9 acuta crisi di immagine (ancora pesava in quel frangente l'insuccesso della seconda generazione della Delta, lontanissima dall'eguagliare l'eccellenza tecnica che rese celebre la sua antenata), ma poi anche per la linea poco sportiva e dal gusto r\u00e9tro. Deliberatamente ricercata dai vertici Fiat per fare della Lancia un marchio cosiddetto premium; ovvero teso a riaffermare una certa idea del comfort e dell'eleganza, di modo da non creare concorrenza interna alla senz'altro valida e sportiva Alfa Romeo 156; che proprio in quegli anni stava riaffermando in tutta Europa il marchio di Arese. Per questo, la gran parte degli esemplari costruiti \u00e8 finita all'interno del mercato domestico. In Italia la Lybra ha certamente registrato nel primo periodo di commercializzazione un buon successo di vendite, in particolare come vettura aziendale di rappresentanza e perlopi\u00f9 nell'allestimento \"LX\" della versione SW (caratterizzato da selleria in Alcantara, volante e cloche del cambio rivestiti in pelle).\nTuttavia, il successo conseguito in Italia era destinato a durare poco. Questo, a causa di un mancato aggiornamento stilistico e tecnologico che il gruppo Fiat avrebbe dovuto affrontare per rilanciarne le vendite verso la met\u00e0 della carriera. Infatti la Lybra, contrariamente alla prassi corrente, non benefici\u00f2 di alcun ritocco estetico nel corso del tempo e soltanto i motori diesel guadagnarono una manciata di cavalli con leggere evoluzioni. Propulsori a benzina, trasmissioni, elettronica, abitacolo, rimasero uguali per tutti gli anni di produzione.\nNel novembre 2002 viene presentata al Motor Show di Bologna la Lybra Emblema, versione di punta della gamma con carrozzeria bicolore ispirata nella verniciatura alla Lancia Flaminia Coup\u00e9 del 1963. Si tratta di uno dei pochi aggiornamenti alla gamma che ha interessato anche i rivestimenti interni con l\u2019introduzione di nuove sellerie e nuovi pellami.\nNel luglio 2006 la casa automobilistica cinese Zotye stringe un accordo con Fiat per l\u2019acquisizione della licenza di produzione della Lybra sia in versione berlina che wagon con motore 1.6 Torque. La Zotye inizialmente aveva in programma di rilanciare la vettura in Cina modificandone l'estetica e la denominazione, assemblandola in complete knock down nel proprio stabilimento con le scocche e tutti i componenti inviati da Mirafiori. Dopo la presentazione avvenuta in Cina nel 2007 e dopo le omologazioni ricevute dal Ministero dei Trasporti Cinese il progetto \u00e8 stato cancellato. Una probabile causa era dovuta agli altri costi di produzione dovuti sia all\u2019importazione dei componenti dall\u2019Italia, sia all\u2019intero progetto della vettura che non sarebbe stato competitivo rispetto alla concorrenza low cost cinese.\nCon il termine della produzione, l'unica sostituta indiretta mediamente simile \u00e8 stata la Lancia Delta del 2008.\nStile.\nEsterni.\nLo stile \u00e8 un chiaro allontanamento dalle forme rettangolari, diffuse negli anni 80-90. La Lybra si ispira alle Lancia degli anni cinquanta come l'Aurelia e l'Appia con fari tondi e sporgenti. Il coefficiente di resistenza aerodinamica era contenuto nel valore di 0,31 per la versione berlina.\nInterni.\nPer quanto riguarda gli interni, il salto di qualit\u00e0 rispetto al passato \u00e8 evidente: oltre ai tessuti di serie si possono scegliere quelli in alcantara o in pelle (successivamente affiancati da materiali quali suhara, madras e misto pelle/alcantara per la versione \"Intensa\"), con vari colori; inoltre si presenta una piccola gamma di rifiniture: da quella pi\u00f9 sportiva, l'alluminio, a quella pi\u00f9 elegante: la radica di noce. Grazie a quest'ultima rifinitura la berlina presa in esame assume il livello di berlina di classe medio-alta.\nInoltre \u00e8 stato introdotto un efficiente impianto HiFi denominato ICS, acronimo di Integrated Control System, perfettamente integrato nel cruscotto, correttamente posizionato al centro, ben visibile sia dal guidatore che dagli altri occupanti la vettura. Esso \u00e8 stato sviluppato in due versioni: la prima \u00e8 di produzione Grundig dotato di ampio e chiaro display LCD comprendente le funzioni di gestione radio AM/FM con ampia gestione dell'RDS, lettore audiocassetta integrato e controllo del caricatore CD a 6 dischi posizionato nel bagagliaio, oltre a funzioni di computer di bordo, controllo consumi e medie andature. Tale impianto \u00e8 inoltre preposto al collegamento con un telefono cellulare, tramite kit originale Lancia. La vettura dispone infatti di una antenna per migliorare la ricezione telefonica del telefono cellulare connesso. La seconda versione dell'ICS realizzata congiuntamente da Becker e Siemens prevede, oltre alle gi\u00e0 menzionate caratteristiche della versione base, anche evolute funzioni di navigatore GPS con chiari comandi vocali e connettivit\u00e0 GSM attraverso il telefono vivavoce. In questo secondo caso si aggiunge un ulteriore caricatore di dischi nel bagagliaio di produzione Becker, atto a contenere il disco con la cartografia per il navigatore satellitare. In entrambi i casi \u00e8 disponibile un sistema audio di produzione Bose dotato di altoparlanti due vie sul fronte anteriore, altoparlanti doppio cono sul fronte posteriore e subwoofer nel bagagliaio. Nella versione full optional \u00e8 presente il pacchetto acustico della Bose.\nLe antenne per le frequenze AM/FM sono collocate all'interno del lunotto posteriore (berlina) o nel cristallo posteriore sinistro (station wagon). L'antenna sul tetto \u00e8 invece la gi\u00e0 menzionata antenna GSM.\nAl di sotto dell'ICS sono presenti due bocchette frontali per l'impianto di climatizzazione, un porta bicchieri ed un porta tessere.\nL'impianto di climatizzazione del tipo bizona \u00e8 interamente automatico e controlla la temperatura, la distribuzione, la portata e la qualit\u00e0 dell'aria. L'impianto dispone di bocchette frontali e inferiori per i passeggeri anteriori, ed una bocchetta centrale e due sotto le sedute anteriori per i passeggeri posteriori. Il gruppo riscaldatore-condizionatore ha una portata d'aria pari a 420 m\u00b2/h e dispone di una funzione di disappannamento rapido del parabrezza, detta maxdef e azionabile con un apposito tasto per 45 secondi. Le richieste di temperature nelle due zone destra e sinistra sono controllate anche da un sensore di irraggiamento solare, in grado di percepire sia il valore, che la direzione della radiazione, ovvero la simmetria dell'irraggiamento e l'angolo di incidenza dei raggi solari. Viene controllata in automatico anche la qualit\u00e0 dell'aria. In presenza di un elevato tasso di inquinamento, l'A.Q.S (air quality sensor) attiva automaticamente il ricircolo. Le versioni JTD della vettura dispongono inoltre di un sistema supplementare di riscaldamento, in grado di riscaldare l'abitacolo e disappannare il parabrezza in tempi celeri anche con basse temperature esterne.\nNella parte inferiore del mobiletto centrale troviamo il posacenere con una presa 12v, pi\u00f9 in basso uno scompartimento illuminato da luce verde.\nGli interni sono illuminati all'apertura delle portiere da una grande plafoniera centrale anteriore e due altri piccoli punti luce per i passeggeri anteriori, con accensione e spegnimento progressivo. Nascosti dietro i due parasole anteriori altre due lampade. Infine, per gli sportelli anteriori, una luce di cortesia nella parte inferiore delle portiere consente di vedere dove si mettono i piedi. Tutte le portiere dispongono di un piccolo led dietro ciascuna maniglia, che consente di individuare la maniglia anche di notte o da chi non conosce la vettura.\nI sedili posteriori sono sdoppiatili in 1/3 o 2/3. Lo schienale del sedile posteriore centrale pu\u00f2 trasformarsi in un pratico bracciolo nel caso di 2 soli passeggeri sul divano posteriore. Dietro tale bracciolo \u00e8 inoltre possibile accedere al bagagliaio.\nIl bagagliaio presenta, nelle versioni berlina e station wagon, due scompartimenti: lo scompartimento sinistro \u00e8 atto a contenere il caricatore CD a 6 dischi ed il secondo caricatore dischi per la cartografia (solo per gli allestimenti con navigatore); lo scompartimento destro contiene subwoofer per gli allestimenti con impianto Bose, altrimenti \u00e8 vuota. Nel bagagliaio \u00e8 inoltre presente una presa accendisigari 12v e due punti luce azionati all'apertura del portellone.\nSono di serie inoltre su tutti gli allestimenti vetri atermici di classe 3, in grado di assorbire quasi del tutto la radiazione solare infrarossa.\nMotorizzazioni.\nLe motorizzazioni rispettano le normative Euro 2 fino al 2000 ed Euro 3 dal 2000 in poi.\nLe Lybra e lo Stato Italiano.\nLa Lybra \u00e8 stata adottata nel 2005 dalla Polizia Penitenziaria che ne ha acquistato un certo numero in versione station wagon nell'allestimento Emblema con motorizzazione 2.4 Jtd da 150 CV. L'auto \u00e8 poi largamente utilizzata come auto blu, sia in versione blindata che normale.\nLa versione blindata \u00e8 stata denominata \"Lybra Protecta\" ed \u00e8 allestita dalla FIAT presso gli stabilimenti della Repetti, inoltre \u00e8 riconoscibile attraverso i cerchi a 5 bulloni, che le altre versioni non hanno."}
{"id": "577676", "revid": "599013", "url": "https://it.wikipedia.org/wiki?curid=577676", "title": "Marmolejo", "text": ""}
{"id": "577679", "revid": "287204", "url": "https://it.wikipedia.org/wiki?curid=577679", "title": "Campionato mondiale maschile di pallacanestro 1954", "text": "La II edizione del Campionato Mondiale Maschile di Pallacanestro FIBA si \u00e8 disputata in Brasile, a Rio de Janeiro, dal 23 ottobre al 5 novembre 1954. Al torneo hanno partecipato dodici squadre. La vittoria arrise agli Stati Uniti, che inviarono la squadra dei Peoria Caterpillars a rappresentarli.\nGironi di qualificazione.\nGruppo A.\nPartite\nGruppo B.\nPartite\nGruppo C.\nPartite\nGruppo D.\nPartite\nGirone di qualificazione.\nOgni squadra gioca una partita contro ciascuna delle altre per un totale di tre incontri.\nFase finale (finale a otto).\nGirone all'italiana di sola andata. Le prime tre squadre vincono le medaglie.\nPartite"}
{"id": "577683", "revid": "4502076", "url": "https://it.wikipedia.org/wiki?curid=577683", "title": "Le Morte d'Arthur", "text": ""}
{"id": "577684", "revid": "339392", "url": "https://it.wikipedia.org/wiki?curid=577684", "title": "Pietro Troccoli", "text": ""}
{"id": "577685", "revid": "2220920", "url": "https://it.wikipedia.org/wiki?curid=577685", "title": "Quantificatore esistenziale (simbolo)", "text": "Il quantificatore esistenziale \u00e8 un carattere tipografico scientifico, molto usato sia in insiemistica che in logica, due campi tra loro affini della matematica; il nome del \u2203 ha un'etimologia facilmente ricercabile: con la parola \"quantificatore\" si intende la sua funzione di indicare la grandezza o l'estensione di un'affermazione e con \"esistenziale\" il fatto che tale proposizione vale sempre almeno per un caso, che dunque \"esiste\". La sua lettura matematica corrisponde a \"\"esiste un/una\", e la sua forma viene dalla lettera E maiuscola invertita, l'iniziale capovolta della parola inglese \"Exists\".\nStoria e utilizzo.\nIl quantificatore esistenziale \u00e8 un'invenzione risalente all'anno 1879 del famoso matematico ottocentesco Frege, che si fregi\u00f2 anche della creazione del quantificatore universale \u2200; lo studioso sognava infatti di unire la logica aristotelica con quella matematica, ma ci\u00f2 pareva impossibile perch\u00e9 parole come \"tutti\" e \"esiste\" (presenti in proposizioni come \"Tutti gli uomini sono mortali\" o \"Esiste almeno un filosofo greco\"\") non si potevano tramutare direttamente in linguaggio matematico.\nNonostante l'idea di quantificatore esistenziale sia dunque da attribuire a Frege, furono Peirce e Peano ad ideare il simbolo \u2203, che oggi \u00e8 senz'altro pi\u00f9 usato del vecchio segno introdotto dall'inventore del XIX secolo e mai pi\u00f9 adoperato in seguito.\nUn esempio di utilizzo del quantificatore esistenziale \u00e8 il seguente:\nformula_1\nche si legge \"per ogni x esiste una y tale che x al quadrato \u00e8 uguale a y\". Esistono naturalmente anche numerosi altri usi, dove \u2203 pu\u00f2 assumere anche il significato di \"qualche\" (in opposizione a \u2200, che vuol dire \"tutti\"); spesso lo si usa unito ad altri simboli di logica matematica, quali et, vel o non.\nUn altro contesto di utilizzo \u00e8 per definire l'unicit\u00e0 aggiungendo un punto esclamativo dopo di esso \" \u2203! \". In questa forma si legge \"esiste ed \u00e8 unico\".\nPer dire, invece che non esiste un elemento il quantificatore esistenziale viene barrato, ovvero viene usato il simbolo \"\u2204\", oppure viene combinato con il simbolo non e diviene \u00ac\u2203."}
{"id": "577687", "revid": "39758", "url": "https://it.wikipedia.org/wiki?curid=577687", "title": "La mostra delle atrocit\u00e0", "text": "La mostra delle atrocit\u00e0 \u00e8 un romanzo sperimentale dello scrittore britannico James Graham Ballard pubblicato per la prima volta nel 1970 da Fabbri, e nel 1990 ripubblicato da Rizzoli.\nL'opera si differenzia sia dai precedenti romanzi fantascientifici, sia dai successivi di orientamento postmodernista, sia dalla sua recente produzione di stampo apparentemente pi\u00f9 convenzionale.\nStruttura.\nIl libro \u00e8 diviso in 15 capitoli, che possono essere tranquillamente considerati come testi a s\u00e9 stanti. Non vi \u00e8 infatti una trama lineare che colleghi le quindici parti del libro. Bisogna inoltre tener presente che diversi capitoli erano usciti indipendentemente come racconti su riviste inglesi e americane precedentemente alla pubblicazione in raccolta come \"Mostra delle atrocit\u00e0\". Alcuni personaggi, come Karen Novotny o il dottor Nathan ricorrono in pi\u00f9 capitoli, ma non in tutti. Altri, come il paziente dell'ospedale psichiatrico in cui sono ambientati diversi capitoli del libro, cambiano continuamente (come Travis, Trabert, Talbot, ecc. anche se secondo alcuni i personaggi di internati i cui nomi cominciano per T dovrebbero essere considerati come diverse personalit\u00e0 dello stesso individuo). Queste considerazioni spingono a ritenere la \"Mostra delle atrocit\u00e0\" pi\u00f9 una raccolta di racconti (fortemente interconnessi) che non un vero e proprio romanzo (per quanto destrutturato e sperimentale).\nUn elemento di continuit\u00e0 dei racconti \u00e8 il luogo in cui sono prevalentemente ambientati: una clinica psichiatrica nella quale i medici hanno organizzata, come ogni anno, una mostra di opere realizzate dai pazienti che per\u00f2 non sono ammessi. Verosimilmente \u00e8 questa la mostra delle atrocit\u00e0 di cui parla il titolo. Buona parte dei racconti consiste in descrizioni e interpretazioni delle opere esposte, ma anche nelle meditazioni del dottor Nathan sugli strani e morbosi rapporti instauratisi tra pazienti e psichiatri.\nLe storie sono deliberatamente disorientanti, spezzate in frammenti, quasi nello stile di William Burroughs che non a caso ha scritto la prefazione; del resto Ballard \u00e8 sempre stato un grande estimatore del romanziere statunitense. Ciascun capitolo \u00e8 a sua volta suddiviso in sezioni, lunghe un paragrafo a testa, e provviste di un titolo, scritte in modo da renderli minuscoli racconti autonomi: \"romanzi condensati\", come li ha definiti lo stesso Ballard. Non si pu\u00f2 dire che ci sia un inizio e un epilogo ben definito della \"Mostra delle atrocit\u00e0\", n\u00e9 che vengano rispettate le regole convenzionali del romanzo o del racconto che pure Ballard ha osservato in gran parte della produzione precedente e successiva. Non solo il protagonista (se lo \u00e8) cambia nome e identit\u00e0 in ogni capitolo (Talbert, Traven, Travis, Talbot, etc, etc...), ma il suo ruolo, la sua visione del mondo e anche la sua storia personale precedente all'internamento sembrano cambiare costantemente.\nMass-media e follia.\nSi pu\u00f2 dire che tutti i racconti/capitoli del libro descrivono come il paesaggio dei mass-media invada inavvertitamente e frammenti la mente degli individui nell'epoca tardomoderna. Se accettiamo l'idea che anche il dottor Nathan, ironicamente, soffra di un esaurimento nervoso, il suo tentativo di trovare un senso ai vari eventi storici del suo tempo, dal suicidio di Marilyn Monroe alle imprese spaziali, dall'assassinio di J.F. Kennedy alla guerra in Vietnam, ha qualcosa di psicotico: e rimettendo in scena quegli eventi, veicolati dai mass-media, Nathan - come il misterioso internato T. - attribuisce loro un significato pi\u00f9 personale, che gli consente di entrare in relazione con essi. Non \u00e8 mai del tutto chiaro cosa avvenga veramente nel libro e cosa accada solo nella testa dei protagonisti. Personaggi che vengono uccisi in un capitolo tornano in quelli successivi (sua moglie sembra morire pi\u00f9 volte). Viaggia con una Marilyn Monroe ustionata dalle radiazioni e un pilota di bombardiere del quale nota che i piani del suo volto non parevano intersecarsi correttamente.\nIl panorama interiore ed esterno sembrano fondersi (fenomeno tipicamente ballardiano), mentre lo scopo ultimo del protagonista sembra essere quello di scatenare la Terza guerra mondiale, \"anche se non in senso convenzionale\": una guerra che verr\u00e0 combattuta interamente nella sua testa. In altri momenti il protagonista pare vedere il mondo intero, e la vita attorno a s\u00e9, come niente pi\u00f9 che una vasta equazione geometrica, come quando osserva una donna che cammina nell'appartamento che ha affittato, e comprende che la donna \u00e8 nient'altro che un modulo che moltiplicato per lo spazio/tempo dell'appartamento potrebbe dare un'unit\u00e0 valida per la sua esperienza.\nCome si sar\u00e0 capito a questo punto, non ha molto senso leggere questo libro come fosse un romanzo convenzionale, proprio perch\u00e9 non \u00e8 stato pensato come tale. E come diversi commentatori sostengono, non ha neanche senso leggerlo dall'inizio alla fine secondo l'ordine in cui si trovano i capitoli. Testo labirintico, la \"Mostra delle atrocit\u00e0\" pu\u00f2 essere consultato come un catalogo (di una mostra, per l'appunto) delle ossessioni del nostro tempo.\nUn testo scandaloso.\nCon capitoli intitolati \"Piano per l'assassinio di Jacqueline Kennedy\", \"Amore e napalm: gli USA formato esportazione\", oppure \"Ecco perch\u00e9 voglio fottere Ronald Reagan\", e con la costante associazione dell'attentato al presidente John Fitzgerald Kennedy con un atto sessuale, il libro \u00e8 stato oggetto di polemiche accese, in particolare negli Stati Uniti, dove \u00e8 stato considerato una profanazione dell'immagine del presidente assassinato. Da parte sua Ballard stesso ha dichiarato che per lui \"La mostra delle atrocit\u00e0\" era un tentativo di trovare il senso di quel tragico evento.\nInfluenza del libro.\nIl libro ha ispirato la canzone di apertura dell'album del 1980 'Closer' del gruppo new wave britannico Joy Division dallo stesso titolo. L'album di Merzbow \"Great American Nude\" sembra aver tratto il suo nome da uno dei capitoli de \"La mostra delle atrocit\u00e0\". Due brani dell'album \"Sacrifice\" del musicista new wave Gary Numan, del 1994, fanno riferimento al libro di Ballard: \"Love and Napalm\" e \"A Question of Faith\", che include il verso \"I'll be your exhibition of atrocity\". Sul libro si basa il film sperimentale del regista statunitense, uscito nel 2001.\nNel 2020 il cantante Francesco Bianconi cita il titolo del romanzo nel testo della canzone \"L'abisso\", contenuta nel suo primo album solista \"Forever\"."}
{"id": "577696", "revid": "254059", "url": "https://it.wikipedia.org/wiki?curid=577696", "title": "Chiusa di Rio Pusteria", "text": "La chiusa di Rio Pusteria (in tedesco: \"M\u00fchlbacher Klause\" o \"Haslacher Klause\") chiudeva la val Pusteria ad ovest, poco sopra la confluenza della Rienza nell'Isarco, vicino al paese di Rio di Pusteria, in provincia di Bolzano.\nStoria.\nLa porta orientale \u00e8 nota come porta Vandoies (\"Vintlertor\"), quella occidentale come porta Rio di Pusteria (\"M\u00fchlbacher Tor\").\nSi tratta di una costruzione fortificata risalente originariamente al XII secolo, quando era nota come Klause von Haslach (\"chiusa di Haslach\"). Fu costruita dai signori di Rodengo, ma gi\u00e0 nel 1269 fu ceduta ai Gorizia. Quando, alla morte di Mainardo I di Tirolo-Gorizia, i suoi figli Mainardo II e Alberto si divisero i territori paterni, la chiusa divenne stazione di confine.\nLa Pusteria poi pass\u00f2 totalmente sotto il controllo dei Tirolo. Fu Sigismondo il Danaroso a dargli la forma attuale, ampliandola e fortificandola ulteriormente nell'arco di oltre vent'anni, nella seconda met\u00e0 del XV secolo.\nRimase seriamente danneggiata prima nel 1703 e poi, pi\u00f9 seriamente nell 1809, quando fu presa, con grande sforzo e numerose perdite, dall'esercito francese. Da allora \u00e8 in rovina.\nAlla fine del 1939, Mussolini diede ordine di fortificare i valichi alpini, tramite la costruzione del Vallo Alpino in Alto Adige. Anche presso la vecchia dogana, \u00e8 stato costruito lo sbarramento Chiusa di Rio, che comprende 5 bunker.\nSolo lo spostamento della strada statale al di fuori delle mura ha consentito, nel 1997, un restauro della struttura.\nAttualmente al suo interno \u00e8 prevista una mostra, aperta al pubblico ogni gioved\u00ec.\nLa costruzione.\nSi pu\u00f2 suddividere in una parte superiore, quella originariamente maggiormente fortificata, e una inferiore, che era invece abitata. Nella parte superiore \u00e8 rimasta soltanto la torre sinistra, mentre la destra fu distrutta durante la costruzione della Ferrovia della Val Pusteria, come parte del muro di cinta esterno.\nNella parte bassa si possono riconoscere la dogana (con le stalle e la fucina) e sulla sinistra la cosiddetta Kaiserturm (\"torre dell'Imperatore\"), cos\u00ec chiamata perch\u00e9 Massimiliano I era solito soggiornarvi in occasione delle sue battute di caccia.\nSulla strada che porta l'insediamento ci sono anche i resti di una cappella dedicata alla Trinit\u00e0 e una pietra miliare, che commemora il battesimo di fuoco dei Kaiserj\u00e4ger tirolesi (1813)."}
{"id": "577698", "revid": "1652635", "url": "https://it.wikipedia.org/wiki?curid=577698", "title": "Elliot Page", "text": "Si \u00e8 imposto all'attenzione internazionale grazie all'interpretazione nel film \"Juno\", per il quale ha ricevuto la candidatura all'Oscar alla miglior attrice. \u00c8 anche noto per aver interpretato Hayley Stark in \"Hard Candy\", Kitty Pryde / Shadowcat in due capitoli della saga cinematografica di \"X-Men\" e l'architetto Arianna in \"Inception\" di Christopher Nolan. In televisione, viene ricordato per aver vestito i panni di Vanya nella popolare serie Netflix \"The Umbrella Academy\".\nBiografia.\nPage \u00e8 nato e cresciuto ad Halifax, in Nuova Scozia. I suoi genitori sono Martha Philpotts, un'insegnante, e Dennis Page, un grafico. Ha frequentato la Halifax Grammar School fino al decimo anno, ha trascorso un po' di tempo alla Queen Elizabeth High School e si \u00e8 diplomato alla Shambhala School nel 2005. Page ha anche trascorso due anni a Toronto, studiando nell'Interact Program presso la Vaughan Road Academy insieme all'amico e collega Mark Rendall.\nCarriera.\nPage ha iniziato a studiare recitazione alla Neptune Theatre School. La sua prima apparizione avviene all'et\u00e0 di 11 anni nel film per la TV (trasformato poi in una serie) \"Pit Pony\". Questa gli permise di ottenere piccoli ruoli in film e serie televisive canadesi. A sedici anni ottenne un ruolo nel film indipendente \"Mouth to Mouth\", che rafforz\u00f2 la sua posizione fra i giovani attori canadesi pi\u00f9 promettenti. Scelto tra 300 aspiranti al ruolo, nel 2005 interpreta una quattordicenne che si improvvisa giustiziera nei confronti di un pedofilo, nel thriller \"Hard Candy\". Nel 2006 raggiunge la notoriet\u00e0 del grande pubblico per aver interpretato il personaggio di Kitty Pryde / Shadowcat in \"X-Men - Conflitto finale\" di Brett Ratner e a fianco di attori come Hugh Jackman, Halle Berry e Patrick Stewart.\nNel 2007 interpreta, senza conoscere inizialmente la vicenda appresa durante le riprese, Sylvia Likens nel film \"An American Crime\" ed \u00e8 il protagonista di \"Juno\", in cui interpreta Juno MacGuff, ragazza che dopo una prima e unica esperienza sessuale con il suo migliore amico, Paulie Bleeker, rimane incinta. La commedia ottiene uno straordinario successo di pubblico e critica, incassando un totale di $231 milioni, e Page per la sua interpretazione ottiene una candidatura all'Oscar come miglior attrice protagonista. Ha partecipato anche al film drammatico \"The Stone Angel\" e alla commedia \"Smart People\". Nel 2008 \u00e8 stato inserito dalla rivista \"Time\" nella lista delle \"100 persone pi\u00f9 influenti al mondo\" ed \u00e8 anche apparso nella campagna \"Burma: It Can't Wait Campaign\" a favore della democrazia in Birmania.\nIn seguito ha interpretato il ruolo di una pattinatrice su rotelle nel film \"Whip It\", le cui riprese sono iniziate nel luglio 2008 con la regia di Drew Barrymore. Sarebbe dovuto apparire come protagonista nel film \"Drag Me to Hell\", ma ha rinunciato a causa degli eccessivi impegni. Ha inoltre rinunciato al ruolo di protagonista di \"Jane Eyre\", adattamento cinematografico del romanzo omonimo di Charlotte Bront\u00eb. Nel 2009 viene scelto da Christopher Nolan per il kolossal \"Inception\", nel quale affianca il protagonista Leonardo DiCaprio e un'altra giovane promessa hollywoodiana proveniente dal circuito indipendente, Joseph Gordon-Levitt.\nNel 2012 \u00e8 protagonista di uno degli episodi di \"To Rome with Love\" di Woody Allen. L'anno dopo ha recitato come protagonista interpretando Jodie Holmes per il videogioco \"\" insieme a Willem Dafoe, tramite il motion capture. Nel 2014 recita di nuovo nei panni di Kitty Pryde nel film \"X-Men - Giorni di un futuro passato\". Nel 2016, insieme all'amico Ian Daniel, crea \"Gaycation\", una serie televisiva/documentario che lo porta in giro per il mondo alla scoperta dell'universo LGBT.\nEsperienze musicali.\nElliot \u00e8 anche un chitarrista e appassionato di musica. Per il film \"Juno\" ha composto le musiche di \"Zub Zub\" partendo dal testo scritto da Diablo Cody nel copione originale del film, ed ha cantato una cover di \"Anyone Else but You\" dei The Moldy Peaches assieme a Michael Cera; entrambe le canzoni appaiono nella colonna sonora del film. Si \u00e8 inoltre esibito in una scena del videogioco \"\", dove ha suonato e cantato l'inedito brano \"Lost Cause\".\nVita privata.\n\u00c8 vegano e, assieme a Jared Leto, \u00e8 stato nominato tra i \"vegetariani pi\u00f9 sexy\" del 2014 dalla PETA. \u00c8 ateo e si definisce un femminista pro-scelta.\nIl 14 febbraio del 2014, a Las Vegas, in occasione della conferenza \"Time to Thrive\" dell'organizzazione LGBT \"Human Rights Campaign\", fa \"coming out\" dichiarando pubblicamente la propria omosessualit\u00e0. A seguito di ci\u00f2, l'attore dichiara pubblicamente, nel settembre del 2015, la propria relazione con l'artista e surfista Samantha Thomas, con la quale sfila in coppia sul tappeto rosso in occasione della prima di \"Freeheld - Amore, giustizia, uguaglianza\" al Toronto International Film Festival.\nDal 2017 \u00e8 fidanzato con la ballerina Emma Portner. Il 3 gennaio del 2018 l'attore rivela, tramite il proprio profilo Instagram, di essere convolato a nozze con la compagna. Il 1\u00ba dicembre 2020 ha annunciato tramite il suo profilo Twitter di essere transgender, comunicando il cambio di nome in Elliot e chiedendo che la sua persona venga declinata con pronomi maschili o neutri. A fine gennaio 2021 Page annuncia l'avvio delle pratiche per il divorzio da Emma Portner.\nDoppiatrici italiane.\nNelle versioni in italiano dei suoi film, Elliot Page \u00e8 stato doppiato da:\nDa doppiatore \u00e8 sostituito da:"}
{"id": "577701", "revid": "16758", "url": "https://it.wikipedia.org/wiki?curid=577701", "title": "Chiusa di Rio di Pusteria", "text": ""}
{"id": "577702", "revid": "149485", "url": "https://it.wikipedia.org/wiki?curid=577702", "title": "Vladimir Viktorovi\u010d Smirnov", "text": "Carriera.\nEntr\u00f2 nella nazionale sovietica di scherma a met\u00e0 degli anni settanta. Schermidore mancino di tecnica eccellente, il suo primo risultato di rilievo lo conquist\u00f2 nel Campionato mondiale di Buenos Aires del 1977, quando giunse al 4\u00ba posto ex aequo con il francese Bernard Talvard e nella competizione a squadre vinse la medaglia di bronzo. Lo stesso anno vinse anche il suo primo titolo nazionale assoluto, successo che bisser\u00e0 nel 1978, 1979 e 1982. Smirnov si mise in mostra relativamente tardi per il suo talento, solo nel 1979 ottenne le sue prime medaglie internazionali importanti. Saranno le Universiadi di Citt\u00e0 del Messico, dove conquist\u00f2 l'argento individuale e oro a squadre con la compagine sovietica, a metterlo in mostra al mondo. Il suo primo grande successo non tard\u00f2; oltre ad arrivare: la classifica di Coppa del Mondo, nel 1979 e nel 1980, aggiudicandosi tra le altre la prestigiosa tappa di Venezia.\nIl 1980 fu anche l'anno delle Olimpiadi di Mosca, nelle quali Smirnov condivideva i pronostici con il compagno di squadra Aleksandr Roman'kov. Smirnov super\u00f2 agevolmente i due gironi eliminatori e la fase di eliminazione diretta, ma nel corso della finale a 6, l'inattesa sconfitta 4-5 contro il francese Pascal Jolyot port\u00f2 ad una situazione di parit\u00e0 (i 2 sovietici e Jolyot avevano tutti vinto 4 assalti e perso uno). Lo spareggio a 3 si apr\u00ec con la vittoria per 5-4 di Roman'kov sul connazionale, Smirnov sconfisse 5-0 il francese, mentre Roman'kov bloccato dall'emozione non riusc\u00ec a portare una sola stoccata contro Jolyot e la differenza stoccate determin\u00f2 il successo di Smirnov. Nella prova a squadre la favoritissima Unione Sovietica, dopo aver superato 9-7 in semifinale la Polonia, fu clamorosamente sconfitta in finale dalla Francia (8 vittorie per parte ma 68-60 nel computo delle stoccate). A conferma dell'ecletticit\u00e0 dello schermidore sovietico, il C.T. della nazionale, decise di inserirlo anche nella squadra di Spada. Qui l'Unione Sovietica, dopo la vittoria ai quarti contro la Gran Bretagna e la sconfitta in semifinale 3-9 dalla Francia, si aggiudic\u00f2 il bronzo battendo 9-5 la Romania.\nL'anno successivo, il 1981, biss\u00f2 il successo in Coppa del Mondo e vinse i campionati del mondo a Clermont Ferrand sia individuali sia a squadre. La stagione si chiuse con la vittoria alle universiadi di Bucarest, dove giunse anche l'argento della gara a squadre. In quel biennio Smirnov dimostr\u00f2 di essere il pi\u00f9 forte fiorettista al mondo, e si present\u00f2 da grande favorito al campionato del mondo di Roma del 1982. Era il 19 luglio, giorno della gara a squadre di fioretto, quando Smirnov incontr\u00f2 il tedesco Matthias Behr. Durante l'assalto, il tedesco, a causa della rottura della sua lama, trafisse al volto Smirnov, penetrando tra le maglie della maschera del sovietico. Seguirono nove giorni di coma, al termine dei quali Smirnov mor\u00ec.\nQuesto episodio segn\u00f2 una svolta importantissima per il miglioramento della sicurezza in pedana degli schermidori. Immediatamente furono vietate le maschere utilizzate sino a quel giorno, e sostituite con maschere con la maglia di acciaio. Furono anche cambiate le divise, sino a quel giorno in cotone, sostituite da modelli in kevlar. Smirnov, comunque, non verr\u00e0 ricordato solo per questo tragico episodio, restando sempre nella memoria dello sport mondiale come uno dei pi\u00f9 grandi schermidori di ogni epoca."}
{"id": "577709", "revid": "767487", "url": "https://it.wikipedia.org/wiki?curid=577709", "title": "Wuwei", "text": "Wuwei (cinese:\u6b66\u5a01, pinyin: W\u016dw\u0113i) \u00e8 una citt\u00e0 cinese situata nella provincia di Gansu. A nord confina con la Mongolia Interna, a su-ovest con Qinghai. La sua posizione al centro di tre capoluoghi occidentali, Lanzhou, Xining e Yinchuan la rende un importante centro d'affari e di trasporti per la regione. Trovandosi nei pressi del corridoio di Hexi, storicamente la rotta principale dalla Cina centrale a quella occidentale ed al resto dell'Asia centrale, tutte le principali strade ed autostrade passano da Wuwei.\nGeografia, geologia e clima.\nLa geografia di Wuwei \u00e8 dominata da tre altopiani, il Loess, il Tibet e la Mongolia. La parte meridionale \u00e8 pi\u00f9 elevata di quella settentrionale, con altitudini che vanno da 1020 a 4874 metri s.l.m.. Occupa un'area di 33\u00a0000\u00a0km\u00b2. La temperatura media annuale \u00e8 di 7,8\u00a0\u00b0C. Il clima \u00e8 arido o semi-arido con piogge comprese tra i 60 ed i 610\u00a0mm. L'evaporazione \u00e8 tra i 1400 ed i 3000\u00a0mm, il che crea ogni anno una crisi idrica. Vi sono 2200\u20133000 ore di sole l'anno e 85\u2013165 giorni di congelamento. Durante l'estate non si registrano temperature all'ombra superiori a 45\u00a0\u00b0C.\nA sud-ovest di Wuwei c'\u00e8 una formazione spessa 230 metri di rocce sedimentarie clastiche e scisti. Si creano depositi minerali nei pressi di Wuwei, compresi alcuni di frafite, ferro, titanio e calcare.\nStoria.\nIn tempi antichi Wuwei era chiamata Liangzhou (\u51c9\u5dde), e rappresentava l'estremit\u00e0 orientale del corridoio di Hexi. Le persone iniziarono ad abitare la zona 5000 anni fa. Si trattava di un collegamento chiave per la via della seta settentrionale, e molti ritrovamenti archeologici sono stati fatti a Wuwei, compresi antichi carri in rame con animali in pietra. Divenne un'important capoluogo di provincia durante la prima dinastia Han, come raccontato nel \"Libro degli Han posteriori\":\nNel 121 a.C. l'imperatore Han Wudi port\u00f2 la sua cavalleria a difendere il corridoio di Hexi contro gli Xiongnu. I suoi successi militari gli permisero di espandere il corridoio verso ovest. La sua importanza come tappa lungo la via della seta trasform\u00f2 la citt\u00e0 in un crocevia di culture e gruppi etnici provenienti da tutta l'Asia centrale. Le numerose grotte buddhiste presenti nella zona ne testimoniano il ruolo nel percorso che port\u00f2 il buddhismo dall'India e dall'Afghanistan in Cina.\nNel periodo dei Tre Regni, Liangzhou venne governata da Ma Teng. Dopo la morte di Ma Teng, Ma Chao ripristin\u00f2 la sosta e govern\u00f2 il paese per breve tempo, prima che questo cadesse in mano a C\u00e1o C\u0101o, re del Regno Wei.\nTra le famose reliquie culturali di Wuwei ci sono il Cavallo Galoppante in bronzo (\u94dc\u5954\u9a6c), la stele di Xia Occidentale (\u897f\u590f\u7891), il Tempio dalla Torre Bianca (\u767d\u5854\u5bfa), le grotte dei monti Tianti (\u5929\u68af\u5c71\u77f3\u7a9f), la torre del tempio Luoshi (\u7f57\u4ec0\u5bfa\u5854) ed il santuario Wen (\u6587\u5e99).\nAmministrazione.\nDistretto:\nContee:\nContee autonome:\nSociet\u00e0.\nEvoluzione demografica.\nLa popolazione conta 1.930.200 abitanti, di cui 509\u00a0600 su territorio urbano, con 38 gruppi etnici rappresentati tra cui Han, Hui, Mongoli, Tu, Tibetani, ecc.\nEconomia.\nLa costante luce solare ed il terreno fertile rendono il settore agricolo di Wuwei uno dei pi\u00f9 fiorenti. Le altre importanti industrie sono tessili, metallurgiche ed edilizie. Meloni, verdure, vino e bestiame sono i principali prodotti agricoli. L'agricoltura biologica \u00e8 in espansione, ed ogni anno ci sono pi\u00f9 terre \"verdi\". La terra \u00e8 composta da 790\u00a0km\u00b2 d'acqua, 34\u00a0800 di foreste, 355\u00a0300 di pascoli, 247\u00a0000 di terra non coltivata, 39\u00a0100 di fattorie, 8000 di grano, 4000 di verdura, 3000 di meloni, 5000 di bestiame e 800 di vigneti."}
{"id": "577710", "revid": "125164503", "url": "https://it.wikipedia.org/wiki?curid=577710", "title": "Probo", "text": "Probo (dal latino \"Probus\" col significato di \"virtuoso\") \u00e8 un nome proprio o appellativo di vari personaggi storici:"}
{"id": "577716", "revid": "1442080", "url": "https://it.wikipedia.org/wiki?curid=577716", "title": "Torri Higginson", "text": "Biografia.\nA 18 anni si trasferisce a Londra dove studia recitazione presso la scuola \"Guildhall\", nella stessa classe dell'attore Ewan McGregor; in seguito compare in diversi film e serie tv prodotte in Canada. Nel 2000 vince un \"Gemini Awards\" come miglior attrice drammatica per la soap opera \"The City\".\nNel 2004 la Higginson rileva il ruolo della \"Dr. Elizabeth Weir\" da Jessica Steen, sostituendola dopo una breve apparizione nella stagione 8 di Stargate SG-1. \n\u00c8 a capo della spedizione su Atlantis nella serie Stargate Atlantis in cui rimane come protagonista per 3 stagioni. \nNel 2007 si diffonde in rete la notizia che il suo personaggio sarebbe comparso solo in alcune puntate della quarta stagione e che Amanda Tapping l'avrebbe sostituita come capo della spedizione. La notizia corrisponde a realt\u00e0, infatti la Higginson prende parte a solo 4 episodi della quarta stagione di Stargate Atlantis e non fa ritorno nell'ultima stagione.\nPer il suo ruolo in Stargate Atlantis ha ricevuto una nomination ai prestigiosi Saturn Award come miglior attrice non protagonista.\nDi recente la Higginson \u00e8 apparsa in un episodio della serie horror/drammatica \"Eleventh Hour\" e in due episodi di \"NCIS\".\nIl fratello Luke \u00e8 il cantante/leader della band canadese \"Debaser\"."}
{"id": "577718", "revid": "1543377", "url": "https://it.wikipedia.org/wiki?curid=577718", "title": "Monte Amak", "text": "Il monte Amak \u00e8 uno piccolo stratovulcano situato sull'isola omonima in Alaska nelle isole Aleutine. L'Amak \u00e8 molto simile a un grande duomo vulcanico eccezion fatta per il regolare cratere da cui sono fuoriuscite, anche in tempi storici, lave molto granulose e a blocchi."}
{"id": "577721", "revid": "1305772", "url": "https://it.wikipedia.org/wiki?curid=577721", "title": "Too Fast for Love", "text": "Too Fast for Love \u00e8 il primo album in studio del gruppo musicale statunitense M\u00f6tley Cr\u00fce. Le prime 900 copie in vinile furono pubblicate il 10 novembre 1981 dall'etichetta originale del gruppo, la Leath\u00fcr Records, per poi essere remixato sotto la supervisione di Roy Thomas Baker l'anno seguente, quando il gruppo firm\u00f2 per la Elektra Records. Questa nuova edizione presenta una tracklist diversa, che non include il brano \"Stick to Your Guns\", in seguito reinserito come traccia bonus nella ristampa del 2003. Il mix originale dell'album \u00e8 rimasto inedito su compact disc fino a quando \u00e8 stato incluso nel cofanetto \"\".\nMusicalmente l'album mescola elementi punk rock, glam rock e heavy metal. La copertina prende spunto dall'album dei Rolling Stones \"Sticky Fingers\" (1971).\nMentre l'album raggiunse solo il 77\u00ba posto nella classifica statunitense Billboard 200, con il passare degli anni avrebbe conquistato la certificazione di disco di platino dalla RIAA per le vendite di oltre un milione di copie. Nel giugno del 2017 la rivista \"Rolling Stone\" ha collocato l'album alla ventiduesima posizione dei 100 migliori album metal di tutti i tempi."}
{"id": "577724", "revid": "729019", "url": "https://it.wikipedia.org/wiki?curid=577724", "title": "Danny Jones", "text": "Dei McFly, band fondata nel 2003, fanno parte anche Tom Fletcher, Dougie Poynter e Harry Judd.\nBiografia.\nJones nacque a Bolton, nel nord dell'Inghilterra, figlio di un ufficiale di prigione e di una parrucchiera. Ha una sorella, Vicky.\nDurante l'adolescenza, si appassion\u00f2 alla musica di Bruce Springsteen, e si esib\u00ec in piccoli concerti nella zona, cantando principalmente sulle note degli Oasis.\nCarriera musicale.\nMcFly (2003-2013).\nQuando Jones aveva diciassette anni, partecip\u00f2 erroneamente all'audizione per una boyband, dove conobbe Tom Fletcher. Fletcher gli offr\u00ec dunque un posto nella propria band, e Jones cominci\u00f2 cos\u00ec a comporre insieme al nuovo amico. A loro si unirono Harry Judd alla batteria e Dougie Poynter al basso.\nI McFly debuttarono nel 2004, e vinsero anche un Guinness World Record.\nNei primi tre album dei McFly, Jones \u00e8 sempre accreditato come unico compositore ed interprete di un brano.\nMcBusted (2013-2015).\nNel 2013, Jones si un\u00ec agli altri membri dei McFly, al \"supergruppo\" McBusted, insieme ai due componenti dei Busted James Bourne e Matt Willis.\nLa band intraprese il pi\u00f9 grande tour britannico del 2014, il McBusted Tour, di 34 date, concluso a Hyde Park durante il British Summer Time. I McBusted pubblicarono un album omonimo, prima di intraprendere un secondo tour nel 2015, McBusted's Most Excellent Adventure Tour, di 21 date, per poi sciogliersi definitivamente.\nDurante i concerti, vennero cantate canzoni di entrambe le band, e Jones interpret\u00f2 spesso le parti vocali dell'ex membro dei Busted Charlie Simpson, che non aveva aderito al progetto.\nCarriera solista (2018-2019).\nDa giugno del 2018, Jones cominci\u00f2 a pubblicare musica come solista. Ha intrapreso un tour del Regno Unito nel 2019.\nMcFly (2019-presente).\nA settembre del 2019, subito dopo il termine del tour di Jones, si tenne una conferenza stampa che annunci\u00f2 la \"reunion\" dei McFly. Durante la conferenza, furono annunciate nuove canzoni, che sono cantate quasi esclusivamente da Jones.\nFilm e televisione.\nNel 2011, Jones accett\u00f2 l\u2019offerta di partecipare al reality show \"Popstar to Operastar\" sul canale ITV. Lo scopo del programma era che una popstar famosa cantasse l\u2019opera in italiano. Jones, trovandosi in difficolt\u00e0 con l\u2019apprendimento dell\u2019italiano, impar\u00f2 i testi scrivendo le parole foneticamente su un quaderno. Allo spettacolo, si classific\u00f2 quinto.\nJones \u00e8 giudice del programma \"The Voice Kids UK\" fin dalla sua prima edizione nel 2017, insieme a Will.i.am e Pixie Lott.\nFilantropia.\nCon i McFly, Jones ha partecipato alle attivit\u00e0 di Comic Relief. Inoltre, partecipa regolarmente a partite di calcio per beneficenza. Tra le altre, ha partecipato ad una partita in cui l'Inghilterra ha battuto la squadra del \"resto del mondo\".\nVita privata.\nCominci\u00f2 a frequentare la modella ed ex Miss Inghilterra, Georgia Horsley, nel 2010. Il 26 luglio 2013 la coppia annunci\u00f2 il fidanzamento, convolando a nozze il 2 agosto 2014. La coppia ha un figlio."}
{"id": "577728", "revid": "254059", "url": "https://it.wikipedia.org/wiki?curid=577728", "title": "Castello d'Uta", "text": "Il castello d'Uta o castello di Uttenheim o castello di Villa Ottone (ted.: Burgruine Uttenheim) \u00e8 un castello costruito su una roccia a strapiombo a Villa Ottone (in tedesco, appunto, \"Uttenheim\"), frazione di Gais (BZ), in valle di Tures.\nIl castello \u00e8 stato presumibilmente costruito nel XII secolo. Di certo nel 1225 era di propriet\u00e0 dei signori di Taufers. In quello stesso secolo ne entrarono in possesso gli Uttenheim, ministeriali dei Taufers. La famiglia si estinse gi\u00e0 nel 1387 e da allora il castello pass\u00f2 di proprietario in proprietario, cominciando un lento declino. Oggi sono riconoscibili resti del palazzo, del mastio e del muro di cinta."}
{"id": "577732", "revid": "16758", "url": "https://it.wikipedia.org/wiki?curid=577732", "title": "Castello di Uttenheim", "text": ""}
{"id": "577736", "revid": "413475", "url": "https://it.wikipedia.org/wiki?curid=577736", "title": "Mbriolata", "text": ""}
{"id": "577740", "revid": "1305772", "url": "https://it.wikipedia.org/wiki?curid=577740", "title": "Shout at the Devil", "text": "Shout at the Devil \u00e8 il secondo album in studio del gruppo musicale statunitense M\u00f6tley Cr\u00fce, pubblicato il 26 settembre 1983 dalla Elektra Records.\nNel giugno del 2017 la rivista \"Rolling Stone\" ha collocato l'album alla quarantaquattresima posizione dei 100 migliori album metal di tutti i tempi.\nIl disco.\nQuesto \u00e8 considerato da pubblico e critica l'album pi\u00f9 metal della band con canzoni cariche di temi come il sesso, la droga, violenza e la ribellione giovanile. La band in questo periodo propone un \"look\" tipicamente glam con capelli cotonati e trucco pesante. Il titolo del disco e la prima copertina, raffigurante un pentacolo rovesciato, suscitarono le polemiche di gruppi cristiani e conservatori che accusarono la band di satanismo.\nFu il primo vero successo del gruppo e raggiunse il diciassettesimo posto della Billboard 200. I singoli \"Looks That Kill\" e \"Too Young to Fall in Love\" entrarono nella Billboard Hot 100, mentre la titletrack \"Shout at the Devil\" si piazz\u00f2 nella Mainstream Rock Songs, una classifica riguardante le canzoni con maggiore messa in onda sulle principali stazioni radio rock statunitensi. L'album contiene anche una cover di \"Helter Skelter\" dei Beatles."}
{"id": "577742", "revid": "531590", "url": "https://it.wikipedia.org/wiki?curid=577742", "title": "Shannon Moore", "text": "Carriera.\nAmico sin da ragazzo di Matt e Jeff Hardy, inizi\u00f2 lottando nella loro federazione di backyard wrestling. Quando gli Hardy Boyz divennero professionisti, iniziarono ad allenare Moore, che debutt\u00f2 l'8 aprile 1995 in un match contro Jeff.\nLa svolta avvenne nel 1999 quando venne assunto nella World Championship Wrestling. Moore debutt\u00f2 nella Stable dei 3 Count assieme a Evan Karagias e Shane Helms nel novembre 1999. I tre interpretavano la gimmick di una boy band, cantando \"\"Can't Get You Out Of My Heart\" sul ring prima dei loro incontri.\nIl 28 febbraio 2000 a Monday Nitro i tre divennero \"Hardcore Champions,\" schienando simultaneamente Brian Knobbs. Moore divenne cos\u00ec il pi\u00f9 giovane e leggero campione Hardcore della storia WCW. Perse la cintura insieme ai suoi compagni il 19 marzo 2000 ad Uncensored, quando Knobbs sconfisse i tre schienandoli simultaneamente come avevano fatto con lui precedentemente.\nDopo un periodo di pausa per i 3 Count, dovuto ad un infortunio di Helms, i tre tornarono nell'agosto 2000, iniziando a cantare una nuova canzone, \"Dance With 3 Count\". Il lottatore della Ultimate Fighting Championship (UFC) Tank Abbott divenne un fan dei 3 Count e inizi\u00f2 a proteggerli durante le loro performance, attaccando chiunque li distraesse.\nVerso la fine dell'anno il team sub\u00ec un forte cambiamento, quando Evan Karagias, sempre pi\u00f9 egoista e smanioso di dimostrare di essere migliore degli altri due, si stacc\u00f2 dal gruppo. Nonostante la perdita, i due continuarono a maturare successi puntando al Cruiserweight Championship; le storyline li portano a scontrarsi per stabilire chi dovesse essere il primo sfidante per il titolo: a vincere fu Helms.\nDa l\u00ec a poco la federazione venne acquistata dalla World Wrestling Federation. Moore firm\u00f2 un contratto con la WWF e inviato alla Heartland Wrestling Association (HWA), federazione satellite della WWF. Lott\u00f2 in coppia con Karagias fino a quando quest'ultimo venne licenziato dalla WWF. Nel luglio 2002 Moore divenne ufficialmente un wrestler della WWE passando al roster di SmackDown!.\nMoore lott\u00f2 nella divisione dei pesi leggeri per alcuni mesi, prima di associarsi a Matt Hardy Version 1.0, iniziando a vestire come lui e ad accompagnarlo nel ring. Spesso Moore aiut\u00f2 Hardy a vincere i suoi match, permettendogli anche di conquistare il WWE Cruiserweight Championship al No Way Out contro Billy Kidman. Il 24 aprile 2003 Crash si un\u00ec al gruppo, ma solo due mesi dopo venne licenziato dalla WWE.\nMoore ed Hardy continuarono a lottare in coppia insieme, fino a quando, nel novembre di quello stesso anno, Hardy pass\u00f2 al roster di \"Raw\". Come conseguenza, Paul Heyman, il general manager di SmackDown!, pun\u00ec Hardy costringendo il suo compagno Moore ad affrontare avversari molto pi\u00f9 grossi di lui, come Matt Morgan, Nathan Jones e Big Show; la punizione termin\u00f2 quando riusc\u00ec a schienare Matthew Bloom l'11 dicembre 2003.\nAl WrestleMania XX Moore prese parte al Cruiserweight Open Match valido per il titolo dei pesi leggeri, ma venne eliminato da Yoshiro Asai. Moore lott\u00f2 nella divisione dei pesi leggeri per il resto del 2004, senza ottenere grandi successi. All'inizio del 2005 adott\u00f2 la gimmick del \"Prince of Punk\", iniziando a vestire in stile punk.\nIl 21 marzo 2005 s'infortun\u00f2 durante un incidente d'auto. L'infortunio non fu grave, ma venne licenziato dalla WWE tempo dopo. Moore inizi\u00f2 subito a lottare nel circuito indipendente, aprendo poi una scuola di wrestling chiamata \"School of Punk\"\".\nAlla fine del 2005 pass\u00f2 alla Total Nonstop Action dove inizi\u00f2 a lottare con la stessa gimmick della WWE. Inizi\u00f2 subito una faida con A.J. Styles, interferendo nei suoi match e rubando il suo trofeo di \"Mr. TNA\". Il suo debutto come lottatore avvenne proprio contro Styles, che viene sconfitto da Moore il 21 gennaio 2006. Nei due mesi successivi, Moore lott\u00f2 nella X Division.\nA met\u00e0 marzo Moore lasci\u00f2 la TNA per ritornare alla WWE. Nel luglio 2006 entr\u00f2 nel roster della ECW con il nome di \"\"The Reject\" Shannon Moore.\" Inizi\u00f2 un breve feud con CM Punk, vinto da quest'ultimo; in seguito, assunse il ruolo di jobber, perdendo gran parte dei suoi incontri.\nMoore partecip\u00f2 al \"Cruiserweight Open\" di No Way Out, vinto da Chavo Guerrero; ci\u00f2 determin\u00f2 il passaggio del lottatore dalla ECW alla \"SmackDown!\". Nell'edizione di SmackDown! del 2 marzo 2007, il team formato da Moore, Scotty 2 Hotty e Jimmy Wang Yang ebbe la meglio su Chavo Guerrero, Daivari e Gregory Helms.\nIl 15 giugno 2007 Moore riappar\u00ec sul ring di \"SmackDown!\" con una nuova gimmick, indossando una bandana nera sulla fronte con i capelli lunghi appena sopra le spalle. Partecip\u00f2 ad un Fatal Four Way match valido per il ruolo di primo contendente al titolo Cruiserweight detenuto da Chavo Guerrero; al match presero parte anche Daivari, Jamie Noble e Jimmy Wang Yang ed a vincere fu proprio quest'ultimo schienando Daivari.\nIl ruolo di Moore torn\u00f2 ad essere quello del jobber; partecip\u00f2 al Cruiserweight Open di The Great American Bash con il titolo Cruiserweight in palio, ma fu sconfitto. Durante l'estate inizi\u00f2 un feud, poi interrotto, con Jamie Noble.\nTra il mese di ottobre ed il mese di novembre del 2007, lott\u00f2 diversi match di coppia con Jimmy Wang Yang; il duo prese parte anche ad una \"Ten Tag Team Battle Royal\" con in palio un match contro i WWE Tag Team Champions, ma chiusero il match come secondo tag team ad essere eliminato.\nL'8 agosto 2008 la WWE ha comunicato ufficialmente la fine del rapporto di lavoro con Moore. Il 28 settembre 2008, Moore vince una Battle Royal, serie di incontri a cui partecipavano 15 atleti, tra cui Ren\u00e9 Dupr\u00e9e, \"Steve Corino e Joe E. Legend\", laureandosi WSW World Champion, diventando il primo campione di questa nuova federazione spagnola.\nShannon Moore \u00e8 tornato in TNA il 4 gennaio 2010 assieme a Jeff Hardy. Dal 19 febbraio 2010 firma un contratto la TNA, e, nella puntata dell'8 marzo, attacca Doug Williams, ottenendo cos\u00ec una chance per il titolo della X-Division. A Destination X perde contro Doug Williams per il titolo della X-Division. Shannon ebbe un'altra possibilit\u00e0, a Lockdown in un match a tre, con Homicide e Kazarian, e a vincere fu quest'ultimo.\nIn aprile, Moore insult\u00f2 il TNA World Tag Team Champion Matt Morgan, provocando una rivalit\u00e0 tra i due. La settimana successiva Morgan cost\u00f2 a Moore la sua opportunit\u00e0 al TNA X Division Championship, e successivamente attacc\u00f2 il proprio tag team partner Jesse Neal. Moore aiut\u00f2 Neal, spingendo la coppia a formare un tag team noto come Ink Inc.. Il loro debutto avviene in un match contro Brian Kendrick e Doug Williams. La loro prima chance titolata avvenne nel corso di Sacrifice, quando persero contro la The Band (Kevin Nash e Scott Hall), a causa dell'intervento di Brother Ray che attacca Neal. A TNA Bound for Glory, gli Ink Inc. battono Orlando Jordan ed Eric Young. mentre a Final Resolution perdono contro i Beer Money in un number one contender match. Il 2011 per Shannon inizia bene: infatti, assieme a Jesse Neal, ottiene un'altra possibilit\u00e0 per le corone di coppia a Victory Road, ma verranno sconfitti. A Lockdown gli Ink Inc. battono Scott Steiner e Crimson, Eric Young e Orlando Jordan e la British Invasion in un four team steel cage e diventano i primi sfidanti.\nA Sacrifice gli Ink Inc. perdono contro i Mexican America (Hernandez e Anarquia). Il compagno di Moore, Jesse Neal, si infortuna al collo e non appare sulle scene per 2-3 mesi, invece Shannon ha combattuto a Destination X in un Ultimate X vinto da Alex Shelley. Al ritorno di Jesse Neal, gli Ink Inc. attaccano i Mexican America, in uno studio per tatuaggi: questo porta ad un altro match fra i due team a TNA Bound for Glory per i TNA World Tag Team Championship detenuti proprio dai Mexican America. A Bound For Glory perdono di rapina contro i Mexican America. La rivalit\u00e0 tra gli Ink.inc e i Mexican America non finisce qui: infatti venne organizzato un 6-man tag team match per i titoli di coppia, in cui i Mexican America e Sarita affrontano gli Ink Inc. e la loro nuova valletta Toxxin a Turning Point. A Turning Point i Mexican America battono ancora gli Ink Inc. ma barando. Nella puntata di Impact del 1\u00ba dicembre 2011, gli Ink Inc. perdono in un Triple Threat Tag Team Match, in cui i vincitori avrebbero sfidato Matt Morgan e Crimson per i TNA World Tag Team Championship a Final Resolution, ma i vincitori furono Brother Devon e The Pope. Nella puntata del 14 dicembre 2011 viene comunicato che Jesse Neal non fa pi\u00f9 parte della compagnia. Nella puntata di Impact del 22 dicembre 2011, Moore ha partecipato assieme ad Anarquia al Wild Card Tag Team Tournament sfidando Eric Young e ODB, perdendo dopo che Moore ha lasciato il suo partner.\nDopo qualche settimana di assenza, Moore ritorna ad Against All Odds, perdendo contro Robbie E per il TNA Television Championship. \u00c8 riapparso nella puntata di Impact del 16 febbraio in coppia con Alex Shelley contro Austin Aries e Zema Ion perdendo. Moore ha dichiarato di lasciare momentaneamente il wrestling per un nuovo negozio di tatuaggi. Poco dopo chiede il rilascio per motivi familiari alla TNA.\nTitoli e riconoscimenti.\nAtomic Wrestling Entertainment / Atomic Revolutionary Wrestling \nFreestyle Championship Wrestling\nFull Throttle Pro Wrestling\nHeartland Wrestling Association\nNational Championship Wrestling\nNew Frontier Wrestling Alliance\nOrganization of Modern Extreme Grappling Arts\nRevolution Wrestling Authority\nSouthern Championship Wrestling\nWorld Championship Wrestling (WCW)\nWorld Stars Of Wrestling\nXtreme Intense Championship Wrestling\nPro Wrestling Illustrated"}
{"id": "577755", "revid": "320578", "url": "https://it.wikipedia.org/wiki?curid=577755", "title": "Pashto", "text": ""}
{"id": "577757", "revid": "77358", "url": "https://it.wikipedia.org/wiki?curid=577757", "title": "Speed Thrash Metal", "text": ""}
{"id": "577761", "revid": "767487", "url": "https://it.wikipedia.org/wiki?curid=577761", "title": "Champagne Molotov (album)", "text": "Champagne Molotov \u00e8 il primo album da solista di Enrico Ruggeri, pubblicato come 33 giri dalla SIF nel 1981, ristampato dalla CGD nel 1984.\nIl disco.\nFu realizzato da Ruggeri con pochi mezzi e la collaborazione di Luigi Schiavone. Ebbe uno scarso successo di vendite, anche a causa di problemi legali relativi allo scioglimento dell'ex gruppo dell'artista, i Decibel, che ne provocarono addirittura il sequestro dai negozi.\nLo stile risente delle atmosfere dei dischi della band, con influenze punk ma anche atmosfere dichiaratamente influenzate da autori come Brian Ferry.\nLa musica di \"Una fine isterica\" fu utilizzata con testo diverso per il brano \"Amore isterico\", brano presente sul lato B del singolo \"Se\u00f1orita\" presentato a Discoring.\n\"Champagne Molotov\" era il nome del gruppo fondato da Ruggeri ai tempi del liceo nel 1974, e sarebbe successivamente divenuto il nome del gruppo dei suoi musicisti tra il 1983 e il 1987, che avrebbe avuto anche una breve carriera artistica separata. Oltre a Luigi Schiavone e Roberto Rossi in questo periodo la band vede per le tappe promozionali la presenza di Renato Meli al basso e Luca Abete alla batteria."}
{"id": "577762", "revid": "767487", "url": "https://it.wikipedia.org/wiki?curid=577762", "title": "Polvere (album)", "text": "Polvere \u00e8 un album di Enrico Ruggeri, pubblicato dalla CGD nel 1983.\nIl disco.\nL'album segn\u00f2 il primo successo solista di Enrico Ruggeri grazie alla title-track omonima, dedicata al padre."}
{"id": "577766", "revid": "1993636", "url": "https://it.wikipedia.org/wiki?curid=577766", "title": "Varna", "text": "Varna () \u00e8 una citt\u00e0 della Bulgaria di oltre 330.000 abitanti, la terza per popolazione dopo la capitale Sofia e Plovdiv. La citt\u00e0, conosciuta anche come \"la perla del mar Nero\", \u00e8 posta nella parte orientale del paese ed \u00e8 il capoluogo del distretto di Varna nonch\u00e9 un importante porto sul mar Nero, vicino al lago di Varna).\nStoria.\nNel 580 a.C. circa, Varna venne fondata dagli antichi greci e strutturata come una colonia commerciale (\"apoikia\"), con il nome di \"Odessos\". Dal punto di vista storico la citt\u00e0 \u00e8 conosciuta per le necropoli del Calcolitico, presso le quali gli archeologi hanno scoperto il pi\u00f9 antico tesoro in oro del mondo, l'Oro di Varna. Della citt\u00e0 romana sono ben conservate le terme (II secolo d.C.), che rappresentano il maggior sito archeologico romano della Bulgaria.\nDurante il Medioevo, i bulgari e i bizantini si alternarono pi\u00f9 volte nel controllo della citt\u00e0, finch\u00e9 essa venne conquistata dagli ottomani nel 1393.\nIl 10 novembre 1444 nei pressi della citt\u00e0 venne combattuta la battaglia di Varna, con i Turchi che sconfissero un'armata di 30\u00a0000 crociati guidata da Ladislao III di Polonia. I soldati cristiani erano stati radunati presso il porto per raggiungere le imbarcazioni che li avrebbero condotti a Costantinopoli, ma furono attaccati da un esercito superiore, formato da 120\u00a0000 ottomani, guidati dal sultano Murad II.\nLadislao III venne ucciso mentre tentava con un gesto coraggioso di catturare il sultano, ottenendo cos\u00ec l'appellativo di \"Warne\u0144czyk\". Il conseguente ritiro dell'esercito dei crociati comport\u00f2 l'inevitabile caduta di Costantinopoli in mano turca.\nNel 1829 la citt\u00e0 venne assediata e conquistata dall'esercito imperiale russo durante il prolungato assedio di Varna.\nLa citt\u00e0 venne ribattezzata \"Stalin\" in onore della guida dell'Unione Sovietica per un breve periodo dal 1949 al 1956.\nNel 1962 nella citt\u00e0 si tennero le quindicesime Olimpiadi mondiali degli scacchi, mentre nel 1969 vennero organizzati i campionati mondiali di ginnastica ritmica. Dal 30 settembre al 4 ottobre 1973 il decimo congresso olimpico tenne la propria sessione presso il Palazzo dello Sport di Varna. Dal 1964 la citt\u00e0 \u00e8 sede del Concorso internazionale di balletto di Varna, uno dei pi\u00f9 prestigiosi concorsi di balletto del mondo.\nEconomia.\nVarna \u00e8 un importante centro economico della Bulgaria e del Mar Nero in generale. Le maggiori attivit\u00e0 produttive riguardano il commercio, i trasporti (la citt\u00e0 \u00e8 dotata di un importante porto sul Mar Nero e di un aeroporto, l'Aeroporto di Varna), l'industria navale e manifatturiera. Assieme alla vicina citt\u00e0 di Devnja, Varna forma il distretto industriale conosciuto come Complesso Industriale Varna-Devnja, sede di alcuni dei pi\u00f9 grandi stabilimenti chimici, elettronici e manifatturieri della Bulgaria.\nIl turismo \u00e8 inoltre fondamentale per l'economia della provincia e della citt\u00e0, in particolare nei \"resort\" turistici di \"Albena\" (\"\u0410\u043b\u0431\u0435\u043d\u0430\"), \"Sabbie d'oro\" (in bulgaro \"\u0417\u043b\u0430\u0442\u043d\u0438 \u043f\u044f\u0441\u044a\u0446\u0438, Zlatni pjas\u0103ci\", anche nota come Golden Sands), \"SS. Costantino e Elena\" (\"\u041a\u043e\u043d\u0441\u0442\u0430\u043d\u0442\u0438\u043d \u0438 \u0415\u043b\u0435\u043d\u0430\"), \"Riviera\" e molti altri, che attirano molti turisti dall'estero.\nNel settembre 2004, la rivista \"FDI\" ha dichiarato Varna \"citt\u00e0 dell'Europa sud-orientale del futuro\", per la sua posizione strategica, la crescita economica, il ricco patrimonio storico-artistico e l'alta qualit\u00e0 della formazione e dell'istruzione.\nPopolazione.\nI primi dati sulla popolazione della citt\u00e0 risalgono alla met\u00e0 del XVII secolo, descrivendo un abitato di circa 4\u00a0000 persone. Successivamente alla liberazione dal dominio ottomano, nel 1878, il censimento del 1881 rilevava una popolazione di 24\u00a0555 unit\u00e0, dato che rendeva Varna la seconda citt\u00e0 del Principato di Bulgaria dopo Ruse (26\u00a0156 abitanti). In seguito alla definitiva unificazione con la Rumelia orientale, Varna divenne la terza citt\u00e0 del paese dopo Sofia e Filippopoli (\"Plovdiv\"), posizione mantenuta ancora oggi grazie ai circa 330\u00a0000 abitanti nel solo territorio comunale, meno esteso dell'intera area metropolitana.\nDal dicembre 2006 numerose fonti mediatiche, inclusa la Televisione Nazionale Bulgara, i maggiori giornali nazionali, agenzie di ricerca, il comune e la polizia locale affermano che la reale entit\u00e0 della popolazione varnese sia di molto superiore alle statistiche ufficiali. Le fonti pi\u00f9 accreditate parlano di oltre 500\u00a0000 abitanti, cifra che renderebbe di fatto Varna la seconda citt\u00e0 del Paese. Nel 2008, il vicesindaco Venelin \u017de\u010dev stim\u00f2 una popolazione di 650\u00a0000 abitanti, mentre il sindaco Kiril Jordanov afferm\u00f2 che i residenti effettivi erano addirittura 970\u00a0000, ossia che il 60% dei residenti non era stato incluso nelle statistiche effettuate. Le statistiche ufficiali nazionali ed europee, ad oggi, non hanno confermato tali affermazioni; tuttavia, secondo il \"Financial Times\", Varna cresce attualmente di circa 30\u00a0000 residenti all'anno.\nL'area metropolitana.\nNel censimento del 2011, l'intero distretto di Varna conta 474\u00a0344 abitanti, pari al 6,5% della popolazione nazionale. Di questi circa 400\u00a0000 sono concentrati nell'area urbana comprendente i comuni di Varna, Aksakovo, Avren, Beloslav, e Devnya, mentre i restanti vivono nelle aree rurali, scarsamente popolate.\nVarna e la sua area metropolitana presentano un saldo naturale positivo (6\u00a0300 nascite contro 3\u00a0600 morti nel 2009) che si riflette in un incremento di asili nido e strutture per l'infanzia, che faticano a soddisfare la richiesta.\nSociet\u00e0.\nEtnie e minoranze straniere.\nLa composizione etnica dei varnesi (in bulgaro \u0432\u0430\u0440\u043d\u0435\u043d\u0446\u0438, \"varnentsi\") \u00e8 in linea con la media nazionale:\nIl restante 3% \u00e8 composto da greci, russi, armeni, ebrei e altri gruppi etnici, tra cui immigrati asiatici e africani (questi ultimi in numero molto ridotto). \u00c8 inoltre in sensibile crescita il numero di uomini d'affari stranieri (europei e occidentali in genere) residenti a Varna per lavoro.\nNel 2015 risiedeva a Varna la maggioranza dei cittadini italiani iscritti all'AIRE per la Bulgaria, prevalentemente per via dell'incremento dei pensionati italiani in cerca di un costo della vita inferiore.\nMonumenti e luoghi d'interesse.\nLa citt\u00e0, il pi\u00f9 grande centro bulgaro sul Mar Nero e base della marina del Paese, \u00e8 spesso indicata come la capitale costiera o estiva della Bulgaria. Oggi \u00e8 sede di un museo navale, dov'\u00e8 esposta anche la nave-museo ricavata nel torpediniere \"Drazki\".\nIl museo archeologico \u00e8 visitato da molti cittadini conserva ogni testimonianza relativa alla cultura materiale e alla vita dei pescatori dei contadini e dei cittadini dalla fine del XIX secolo all'inizio del XX.\nAlcuni fra gli altri maggiori luoghi di interesse di Varna sono: \nIn aggiunta, il ponte Asparuhov, lungo 2\u00a0km e alto 52\u00a0m, \u00e8 molto conosciuto e utilizzato per la pratica del bungee jumping.\nA circa dal centro, sulla strada che porta a nord verso la localit\u00e0 turistica Sabbie d'oro, si ergono le due bandiere pi\u00f9 grandi d'Europa, una Bulgara ed una Europea, che sono visibili da diversi chilometri di distanza.\nCultura.\nA Varna hanno sede l'Universit\u00e0 di economia di Varna, la seconda pi\u00f9 antica della Bulgaria, e l'Universit\u00e0 tecnica di Varna. A Varna ogni estate c'e' il Festival del balletto internazionale. Ci sono pure molte attivit\u00e0 sportive. \nAmministrazione.\nGemellaggi.\nVarna \u00e8 gemellata con le seguenti citt\u00e0:\nSport.\nLa principale squadra di calcio della citt\u00e0 \u00e8 il Profesionalen Futbolen Klub \u010cerno More Varna.\nLa squadra di pallacanestro \u00e8 il BK Cherno More Varna. Le partite interne si disputano nel Palazzo della cultura e dello sport."}
{"id": "577769", "revid": "36426", "url": "https://it.wikipedia.org/wiki?curid=577769", "title": "Crocifisso di Michelangelo (Santo Spirito)", "text": ""}
{"id": "577770", "revid": "1543377", "url": "https://it.wikipedia.org/wiki?curid=577770", "title": "Pentax", "text": "La Pentax \u00e8 una delle pi\u00f9 antiche e prestigiose aziende nel mercato della fotografia e dell'ottica. La casa fu fondata nel 1919 da Kumao Kajiwara a Tokyo. Oggi appartiene alla Ricoh, che l'ha acquisita nel 2011 dalla Hoya Corporation. Oltre alle fotocamere, produce binocoli, lenti e diversi strumenti ottici. Nel 2004 la Pentax Corporation aveva circa 1.600 dipendenti.\nStoria.\nLa \"Asahi Kogaku Goshi Kaisha\u2019\" venne fondata nel novembre del 1919 da Kumao Kajiwara a Toshima (sobborgo di Tokyo) per la produzione di lenti da occhiali. Nel 1922 iniziava la produzione di ottiche per il cinema e solo nel 1932 con una fornitura di ottiche per la \"Molta Company Ltd\" (oggi Minolta) iniziava ad affacciarsi nel mercato della fotografia. Nel 1938 divenne la \"Asahi Optical Company Limited\" e prosegu\u00ec la propria attivit\u00e0 con forniture di ottiche per le forze armate nipponiche.\nCon la fine della seconda guerra mondiale il presidente Saburo Matsumoto sull'onda dei successi delle altre case del Sol Levante (Nikon, Canon) decise di avviare un progetto per la produzione di una prima fotocamera alla Asahi Optical. I progettisti basarono il primo prototipo sulla \"Kamera-Werkst\u00e4tten Guthe &amp; Thorsch\" (K.W.) Praktiflex del 1939, che pronto nel 1951 venne introdotto l'anno seguente nel mercato con il nome di \u2018Asahiflex\u2019. La macchina utilizzava ottiche denominate \"Takumar\" in omaggio a Takuma Kajiwara, parente del fondatore, dotate di un innesto a vite M37x1. Fu cos\u00ec che la \"Asahiflex\" divenne la prima reflex monobiettivo 35mm giapponese.\nNel 1953 vedeva la luce la nuova serie di Asahiflex la \"II\", inoltre veniva aggiornata la linea di ottiche Takumar: la reflex Asahi riusciva a sfondare ed affermarsi come marca di successo. Nel 1954 la Asahiflex IIB utilizzava lo specchio a ritorno istantaneo gi\u00e0 introdotto nel 1947 dalla ungherese Gamma Duflex (di scarso successo); il meccanismo, basato su levismi, \u00e8 stato da allora utilizzato da tutti i concorrenti. Nel 1957 un altro successo commerciale avveniva con l'utilizzo del pentaprisma ottico (introdotto dalla Zeiss Ikon Contax S e dalla italiana Rectaflex nel 1949) che forniva nel mirino una immagine a lati non invertiti, rendendo l'inquadratura semplice e naturale come quella delle macchine a mirino galileiano: la Asahi acquista il marchio PENTAX (da PENTAprism contaX) originariamente di propriet\u00e0 della VEB Zeiss Ikon della Germania Orientale; questo modello utilizzava anche la leva di carica rapida sul lato superiore destro (introdotta dalla Jhagee Exakta del 1936) e i microprismi sul vetrino di messa a fuoco e riunisce in s\u00e9 molte caratteristiche delle SLR moderne, che da quel momento in poi si ritroveranno in commercio. Il nuovo modello aveva l'attacco degli obiettivi a vite M42x1, introdotto nel 1949 sempre dalla VEB Zeiss Ikon (DDR) nei modelli Contax e Pentacon, che diventer\u00e0 uno standard. Nel 1960 veniva presentato il prototipo di una fotocamera SLR con un esposimetro che misurava la luce direttamente dall'obiettivo, la misurazione avveniva su area ristretta (spot), da qui il nome \"Spot-Matic\" del prototipo. L'esposimetro TTL (\"Through-the-lens\", con il quale la misurazione della luce avviene attraverso l'obiettivo), con misurazione media sul campo inquadrato, avrebbe equipaggiato la celebre \"Spotmatic\" che fu commercializzata nel 1964 (nel frattempo - nel 1963 - la concorrente Tokyo Kogaku aveva iniziato la produzione della Topcon RE Super, dotata anch'essa di esposimetro TTL che fu cos\u00ec la prima reflex TTL commercializzata). Nel 1966 vennero presentati due prototipi dotati di otturatore elettronico ed esposizione automatica: la Memorica, a priorit\u00e0 dei tempi e la Metalica, a priorit\u00e0 dei diaframmi. Solo quest'ultima fu sviluppata e dette luogo alla Electro Spotmatic (Asahi Pentax ES), la prima reflex con automatismo a priorit\u00e0 dei diaframmi, commercializzata nel 1971, anno in cui fu lanciata la gamma degli obiettivi \"SMC Takumar\", i primi obiettivi commerciali dotati di trattamento antiriflessi multistrato, frutto della collaborazione con l'azienda tedesca Carl Zeiss. Il 1969 vedeva l'introduzione della \"Pentax 6x7\" prima fotocamera di medio formato della Asahi. Il 1975 vide l'introduzione di un nuovo attacco, detto \"a baionetta K\" sulle nuove camere chiamate \"KM\", \"KX\" e \"K2\" in sostituzione dell'attacco a vite M42x1 fino ad allora utilizzato. Da notare che anche l'innesto \"K\", cos\u00ec come il trattamento SMC \u00e8 frutto della collaborazione con la Carl Zeiss; in quegli anni infatti l'azienda tedesca era alla ricerca di un partner per la commercializzazione della nuova linea di fotocamere CONTAX. L'accordo con Pentax non si concretizz\u00f2 (Zeiss si accorder\u00e0 con Yashica), ma innesto e trattamento delle lenti rimasero a testimonianza del lavoro congiunto.\nNel 1976 \u00e8 introdotta la reflex K1000, economica e robusta, ereditava dalle precedenti macchina della serie K la struttura massiccia del corpo, la meccanica di precisione, ad un prezzo contenuto. Uno strumento essenziale, del tutto manuale, affidabile ed economico, rester\u00e0 uno dei grandi successi del marchio, in produzione per gli anni a venire, costituendo una icona della fotografia. \nIn quello stesso anno Pentax intraprende quella che sar\u00e0 la costante tendenza alla miniaturizzazione di Pentax, che all'esordio port\u00f2 alla commercializzazione della serie \"M\", per \"miniature\", distinta inizialmente in \"MX\" (totalmente meccanica e di indirizzo professionale) e \"ME\" (elettronica e per un uso pi\u00f9 amatoriale e istintivo). La MX riscosse un notevole successo come modello professionale di dimensioni ridotte e peso contenuto, grazie alla accoppiata con i compatti obiettivi M (da segnalare il contenutissimo 40\u00a0mm 2.8 dallo spessore di poco oltre il centimetro). \nNel 1978 un'altra novit\u00e0 fu la presentazione del sistema Auto 110, progettato intorno all'allora diffusa cartuccia 110. Questa minuscola reflex, insieme alla successiva Auto 110 Super, resta l'unica fotocamera 110 con obiettivi completamente intercambiabili.\nNel 1980, ricorrenza dei 60 anni di Asahi, Pentax introduce un modello altamente professionale, LX. L'indirizzo spiccatamente professionale emergeva, oltre che da una accentuata cura costruttiva (guarnizioni antipolvere, antiumidit\u00e0 e antispruzzo), dalla dotazione di una serie completa di accessori professionali per ogni esigenza specifica, tra cui mirini intercambiabili. Utilizzabile sia in modalit\u00e0 totalmente manuale che con la priorit\u00e0 di diaframmi, e dotata di un rivoluzionario sistema esposimetrico sul piano pellicola, di un otturatore in titanio e lettura TTL anche durante l'esposizione (sistema PENTAX IDM: Integrated Direct Metering). Caratteristica notevole del sistema esposimetrico della LX era la capacit\u00e0 di lavorare anche a livelli di luce bassissimi (fino a -6,5EV, un traguardo ancora oggi insuperato). Questa eccezionale sensibilit\u00e0, unita ad un otturatore capace di arrivare in automatico a parecchi minuti di esposizione, apr\u00ec nuove opportunit\u00e0 fotografiche nelle riprese a luce ambiente e nella tecnica di illuminazione \"open flash\". La Pentax punt\u00f2 con questo modello ad affermarsi anche nel settore professionale pi\u00f9 avanzato, dopo il successo della MX in quel senso, ampliandone caratteristiche e accessori. Insieme alla LX venne presentata la prima serie di obiettivi \"Star\", che grazie all'impiego di speciali vetri ED e/o lenti asferiche garantiva elevata luminosit\u00e0 e prestazioni al massimo livello, per confrontarsi alla pari coi massimi nomi dell'ottica mondiale e dotare la LX di un parco ottiche adeguato alla sua destinazione professionale. Con questo modello la reputazione di PENTAX, in termini di innovazione tecnologica, raggiunse l'apice.\nNel 1981 venne raggiunta la cifra record di 10 milioni di fotocamere prodotte dall'inizio dell'attivit\u00e0 dell'azienda. La produzione prosegu\u00ec con la famosa ME-SUPER (1982) vero \"cult\" degli anni '80. ME \"Super\" in quanto evolveva la precedente ME introducendo accanto alla priorit\u00e0 di diaframmi anche una modalit\u00e0 interamente manuale (con innovativi pulsanti per la selezione del tempo di scatto), la predisposizione per un motore, e indicazione dei tempi nel mirino mediante led come sulla MX. Questo permise di ampliare la possibilit\u00e0 creative della ME e realizzare un modello intermedio tra amatoriale e professionale in grado di conquistare il mercato dei fotoamatori del tempo alla ricerca di prodotti pi\u00f9 versatili ma a prezzi adeguati ad un uso non professionale. La compattezza, le ampie possibilit\u00e0 di uso, e il costo contenuto senza alcun sacrificio in termini di qualit\u00e0 costruttiva, fecero della Me-Super un successo di mercato confermato anche negli anni a venire, rendendo accessibile a molti fotoamatori uno strumento prima ad appannaggio di pochi.\nUn ulteriore traguardo pionieristico della Pentax \u00e8 raggiunto con la ME-F nel 1983, la prima fotocamera reflex \"autofocus\" prodotta al mondo. Questa fotocamera disponeva di messa a fuoco TTL, il motore per la messa a fuoco era incorporato nell'obiettivo, cos\u00ec che si potevano montare le ottiche normali, con le quali si disponeva di un'indicazione di corretta messa a fuoco nel mirino. Nonostante la rivoluzionaria innovazione tecnologica, il mercato non rispose in maniera entusiastica alla messa a fuoco automatica, che rest\u00f2 una avanguardia isolata delle macchine successiva generazione. \nNel 1983 avviene anche l'introduzione del modello Super A reflex 35mm equipaggiata con una nuova serie di obiettivi predisposti per la priorit\u00e0 dei tempi, identificati dalla lettera A in luogo della precedente M, e l'esposizione programmata. La Super A conquist\u00f2 il titolo di \"Fotocamera Europea dell'Anno\" ponendosi come sviluppo in direzione elettronica e multifunzionale della precedente generazione.\nNel 1984 fu introdotta la 645, reflex medio formato (6x4.5\u00a0cm) motorizzata, in cui vennero importate le tecnologie introdotte con la Super A anche nel medio formato. Intanto i tempi divennero maturi per la diffusione delle reflex autofocus sul mercato, e nel 1987 PENTAX introdusse la prima reflex della nuova serie SF con motore AF integrato nel corpo fotocamera: la SFX. Questo modello si distingue anche per essere il primo ad incorporare un flash, un'altra soluzione tecnica PENTAX presto adottata da tutti i concorrenti. Per sfruttare il motore interno, sono introdotti i nuovi obiettivi autofocus, denominati serie F, appositamente progettati. Gli obiettivi includono un sistema elettronico ed un contatto per lo scambio di dati digitali con la fotocamera e la trasmissione meccanica della messa a fuoco gestita dalla fotocamera.\nCon la reflex semiprofessionale Z-1, nel 1991 nasce una nuova generazione di fotocamere e obiettivi PENTAX. Questa fotocamera dal design pi\u00f9 massiccio e morbido, si distingue per l'otturatore che arriva all'ottomillesimo di secondo e il sincro flash a 1/250. L'evoluzione dell'elettronica coinvolge anche il software, permettendo una molteplicit\u00e0 di programmi di scatto e di esposizione e un notevole ampliamento delle funzioni elettroniche nonch\u00e9 delle relative indicazioni nel mirino. I nuovi obiettivi serie FA presentano la novit\u00e0 del Power Zoom (zoomata motorizzata) e un'elettronica ancora pi\u00f9 evoluta, che comunica alla fotocamera anche la distanza di messa a fuoco, permettendo l'evoluzione dei programmi di scatto. Questa informazione pu\u00f2 essere utile anche per capire il tipo di situazione e quindi regolare meglio l'esposizione a luce ambiente, ma soprattutto per dosare il flash. La Z1 \u00e8 l'ammiraglia della serie Z che ripartir\u00e0 tra i modelli di fascia inferiore solo alcune delle potenzialit\u00e0 del modello di punta di indirizzo professionale. \nNel 1995 PENTAX torna ai suoi concetti originali, con una serie di reflex AF pi\u00f9 compatte ed intuitive, con un design classicheggiante, denominata MZ, ad indicare l'unione tra la filosofia della serie \"Miniature\" con le tecnologie della serie Z. Il primo modello \u00e8 la MZ-5, da molti vista come una reinterpretazione moderna della Spotmatic o della MX. \u00c8 la prima reflex autofocus utilizzabile senza consultare il manuale da parte di chiunque abbia usato una fotocamera classica. Spicca l'utilizzo di una ghiera dei tempi e della compensazione dell'esposizione, soluzione oramai abbandonata, per design e per contenimento dei costi, dalle ultime generazioni di fotocamere, spiccatamente elettroniche. Anche per la serie MZ vengono introdotte nuove ottiche zoom FA pi\u00f9 leggere rispetto ai corrispettivi della serie F.\nNel 1997 fu presentata la versione 645N, prima reflex medio formato autofocus. Sempre nel 1997, viene presentato il primo obiettivo della nuova serie di ottiche ultracompatte denominata Limited: un 43mm f/1,9 extrapiatto (pancake) che presenta la vera focale ideale, come perfetta diagonale del fotogramma 24x36mm. Questa serie, ultracompatta, offre anche una qualit\u00e0 costruttiva preclusa alle produzioni del tempo, orientate tutte alla comune e pi\u00f9 economica plastica, e strizza l'occhio alle pi\u00f9 professionali realizzazioni di ottiche di massimo livello. La qualit\u00e0 ottica \u00e8 altrettanto elevata e ricercata.\nNel 2000 PENTAX realizza un prototipo di fotocamera digitale a pieno formato 24x36mm, con l'allora straordinaria risoluzione di 6 megapixel, pi\u00f9 che doppia rispetto alle macchine commercializzate all'epoca. Si tratta del prototipo MR-52, ufficiosamente denominata MZ-D e in seguito nota anche come K-1. Purtroppo alcuni problemi di eccessivo consumo da parte del sensore fornito da terzi, unito ad un costo molto elevato e difficilmente proponibile sul mercato, consigliano di rinunciare all'affascinante e pionieristico progetto di lancio di una reflex digitale professionale; la prima reflex digitale full frame effettivamente commercializzata sar\u00e0 quindi la Contax N Digital del 2002, annunciata anch'essa nel 2000. Per non vanificare l'enorme lavoro sul corpo macchina, Pentax riesce a riconvertire il prototipo di digitale in una macchina analogica, la MZS, che ad oggi risulta una delle reflex a pellicola 35mm pi\u00f9 evolute mai prodotte, ad un prezzo tuttavia proporzionato.\nNel 2003 la Pentax commercializz\u00f2 la sua prima SLR Digitale con il nome \"*ist D\", che usava un sensore CCD da 6 megapixel. Fedele alla sua tradizione la linea reflex digitale Pentax ha mantenuto la compatibilit\u00e0 con le lenti dotate di attacco tipo K e tramite anello adattatore con le ottiche con attacco a vite (M42) e con gli obiettivi dei sistemi 645 e 67.\nNel 2005 fu annunciato un accordo di collaborazione tecnica con la Samsung Techwin. In base all'accordo, Samsung forniva componenti elettronici a Pentax e Pentax forniva tecnologie e prodotti (reflex e obiettivi) a Samsung.\nNell'autunno del 2006 \u00e8 stata commercializzata la K10D, DSLR da 10.2Mp effettivi, tropicalizzata (protezione da acqua e polvere) e dotata di un dispositivo antivibrazione interno al corpo macchina che, a differenza delle DSLR Canon o Nikon, agisce direttamente sul sensore CCD e non sull'obiettivo. La K10D \u00e8 inoltre predisposta per l'utilizzo di obiettivi con messa a fuoco tramite motore ad ultrasuoni (SDM). Nel 2007 la Pentax \u00e8 stata impegnata solo in una serie di migliorie dei modelli gi\u00e0 esistenti, con la K10D \"Grand Prix\" e la K100D \"Super\" mentre nel 2008 si \u00e8 passati alla commercializzazione dei modelli successivi: l'ammiraglia K20D e la entry-level K200D.\n\u00c8 del 2009 la presentazione della coppia K-7 e K-x, due reflex caratterizzate da dimensioni particolarmente compatte. La K-7 si fa notare per la silenziosit\u00e0 dello scatto, mentre la K-x spicca per la notevolissima resa (basso rumore e ampia gamma dinamica) alle alte sensibilit\u00e0 ISO.\nNel 2010, tra la K-x e la K-7 viene presentata la K-r, mentre la posizione di top di gamma del marchio viene occupata dalla K-5, molto apprezzata tra le fotocamere dotate di sensori APS-C.\nNel mese di dicembre 2010 \u00e8 stata commercializzata anche in Europa la reflex di medio formato Pentax 645D da 40 megapixel con sensore CCD di formato 44x33mm, precedentemente disponibile solo sul mercato giapponese. Alla fine del 2013 Pentax presenta la K-3, dotata di sensore apsc da 24 megapixel, la migliore reflex della sua categoria. Con la K3 Pentax si ripropone ancora come innovatrice nel mondo della fotografia introducendo l'inedita caratteristica della simulazione del filtro antialiasing tramite la vibrazione del sensore.\nDopo la K-3 \u00e8 il turno della K-3 II che riprende molte delle funzionalit\u00e0 della precedente ma con qualche miglioria in pi\u00f9. Adesso, infatti, \u00e8 possibile creare una versione ancora pi\u00f9 nitida dell'immagine sfruttando sempre il movimento del sensore. Questa funzionalit\u00e0 si chiama Pixelshift Resolution. La macchina scatta quattro foto spostando il sensore di un singolo pixel in alto, in basso, a destra e sinistra combinandole in un'unica e pi\u00f9 definita immagine. Oltre al Pixelshift Resolution, la nuova ammiraglia APS-C monta anche l'astrotracer ed il GPS di serie.\nNel 2016, Pentax annuncia la produzione della nuova entry level k-70 che riprende molte funzioni della sorella maggiore. Troviamo infatti il gi\u00e0 citato Pixelshift Resolution, la tropicalizzazione e lo schermo basculante, oltre al pentaprisma e alla doppia ghiera dei comandi.\nSempre nel 2016 viene commercializzata la prima reflex digitale full frame che riprende il nome del primo esperimento digitale del 2000 non riuscito: K-1. Tra le innovazioni troviamo dei led guida che aiutano a cambiare le ottiche al buio o a posizionare il corpo macchina su un treppiede.\nPropriet\u00e0.\nNell'ottobre 2007 viene annunciata la fusione con la Hoya Corporation, uno dei principali produttori al mondo, insieme alla tedesca Schott AG, di vetri speciali ed ottici, gi\u00e0 presente nel mercato fotografico con i marchi: Hoya (filtri), Tokina (ottiche universali 35mm) e Kenko (moltiplicatori di focale). Tale fusione fa seguito ad alcuni accordi attivi da circa due anni per lo scambio tra le due ditte dei design ottici. Il 31 marzo 2008 Pentax Corporation cessa ufficialmente di esistere come azienda indipendente, confluendo in Hoya Corporation (della quale costituisce la divisione \"imaging\").\nIl 1\u00ba luglio 2011, con un comunicato congiunto, Hoya ha annunciato la cessione alla Ricoh di tutti gli asset a marchio Pentax relativi alla produzione di fotocamere, ottiche e accessori, videocamere di sorveglianza, binocoli. La cessione, che secondo il quotidiano giapponese Nikkei ha un valore di circa 10 miliardi di yen (circa 85 milioni di euro), si concluder\u00e0 ed avr\u00e0 quindi effetto dal mese di ottobre 2011.\nCuriosit\u00e0.\nLa Asahi esport\u00f2 la propria produzione negli Stati Uniti sin dagli anni cinquanta ma questi vennero marchiati dall'importatore Honeywell come \"Heiland Pentax\" o \"Honeywell Pentax\" sino alla met\u00e0 degli anni settanta. Solo successivamente la marca \"Pentax Corporation\" venne impressa negli USA e comunque diversi modelli assunsero una nomenclatura distinta per il mercato nord-americano (serie ZX, serie PZ). Solo pochi modelli vennero invece prodotti in esclusiva per il Giappone, fra tutti la Z-20p, alcune versioni speciali di LX, 645 e MZ-3. In Italia in occasione dei trentacinque anni della collaborazione con la API (allora distributore ufficiale Pentax nel paese) venne prodotta nel 1994 una versione speciale della K1000 (la \"K1000 Anniversary\"). Fra le versioni dimostrative meritano inoltre menzione la SFX, la Z1 e la Z10 con calotta trasparente e le famose LX e ME-F \"sezionate\" per fini espositivi.\nObiettivi.\nLa Asahi si \u00e8 distinta per le ottiche . Inizialmente vennero marcate \"Takumar\" e solo successivamente marcate in proprio come \"SMC Pentax\". Sino al 1975 vennero utilizzate quelle con attacco \"a vite\" (dette M42), successivamente vennero introdotte quelle specifiche con attacco a \"baionetta K\".\nDall'originale attacco tipo \"a baionetta\" K vennero sviluppati:\nLe ottiche originali Pentax dal 1971 vengono trattate con un particolare trattamento antiriflesso: il \"Super-Multi-Coated\" (SMC), simile al trattamento T* della Zeiss.\nL'attacco a \"baionetta K\" venne adottato anche da altre case come ad esempio Ricoh, Cosina, Miranda, Chinon, Vivitar, Petri e Zenit.\nAssociazioni e manifestazioni.\nFra gli appassionati della casa giapponese \u00e8 stata fondata l'associazione \"Asahi Optical Historical Club\". La stessa associazione organizza annualmente il \"Pentax Day\" raduno/mostra italiana riservata ai prodotti della Pentax. L'edizione 2013 del Pentax Day si \u00e8 svolta il 26 maggio a Ravenna."}
{"id": "577778", "revid": "27993057", "url": "https://it.wikipedia.org/wiki?curid=577778", "title": "Insiemistica", "text": ""}
{"id": "577781", "revid": "320578", "url": "https://it.wikipedia.org/wiki?curid=577781", "title": "Lingua pashto", "text": ""}
{"id": "577792", "revid": "767487", "url": "https://it.wikipedia.org/wiki?curid=577792", "title": "Marginalismo", "text": "In economia il marginalismo \u00e8 una corrente di pensiero economico sviluppatasi tra il 1870 e 1890. La metodologia marginalista \u00e8 quella che ancora oggi con il Monetarismo esercita maggiore influenza rispetto a quella classica e marxista.\nDescrizione.\nCon il marginalismo si assiste ad un'evoluzione fondamentale, in particolar modo nell'ambito della teoria del valore: in sostanza nell'impostazione degli economisti classici da Adam Smith a David Ricardo, e che \u00e8 ripresa da Marx, \u00e8 la quantit\u00e0 di lavoro che definisce il valore di un prodotto; invece in base all'impostazione marginalista il valore del prodotto riflette il grado di soddisfazione soggettiva che i consumatori attribuiscono ai diversi prodotti. La soddisfazione, o \"utilit\u00e0\", tender\u00e0 a diminuire con il consumo di ogni unit\u00e0 aggiuntiva dello stesso bene; Carl Menger in tale ambito introdurr\u00e0 un principio di imputazione indiretto che rappresenta un primo passo per la teoria della remunerazione dei fattori produttivi in base alla loro produttivit\u00e0 marginale. In realt\u00e0 le due teorie non sono completamente in disaccordo. Le teorie classiche riconoscono progressivamente una distinzione tra valore e prezzo, mentre quella marginalista di fatto li accomuna. In questo senso le teorie classiche distinguono nel valore gli elementi naturali incorporati in un prodotto dal mero prezzo di mercato determinato dalla quantit\u00e0 di domanda e offerta.\nLa teoria del valore sostenuta dai marginalisti \u00e8 fondata su fattori esclusivamente soggettivi, basati su calcoli di convenienza dei singoli individui: il valore di un prodotto \u00e8 definito sulla base \"dell'importanza che il consumatore attribuisce al prodotto stesso\" e cio\u00e8, pi\u00f9 il prodotto \u00e8 desiderato, pi\u00f9 \u00e8 capace di soddisfare un bisogno e pi\u00f9 vale.\nLa metodologia marginalista, a differenza di quella classica che ritiene fondamentale lo studio della crescita economica, incentra la sua analisi sull'equilibrio economico e sulla ricerca di metodologie di allocazione delle risorse in modo efficiente.\nGrazie alla maggior professionalizzazione rappresentata dalla scuola marginalista, e grazie all'adozione di strumenti matematici come il calcolo infinitesimale, fu possibile definire in modo accurato e formale il concetto di utilit\u00e0 marginale, concetto cardine della teoria marginalista.\nIl consumatore soddisfa i suoi bisogni in modo decrescente. I marginalisti propongono un esempio chiarificatore a questo proposito: per un assetato, il primo bicchiere d'acqua \u00e8 molto desiderabile e quindi reca un beneficio elevato. Anche il secondo bicchiere recher\u00e0 soddisfazione. Dal terzo bicchiere in poi, ogni dose successiva recher\u00e0 sempre minor soddisfazione fino ad arrivare al punto di creare fastidio. Quindi le dosi (unit\u00e0) di un determinato bene, soddisfano in modo decrescente il consumatore. Questa teoria fa riferimento al concetto di utilit\u00e0 marginale.\nIn relazione al concetto di utilit\u00e0 marginale bisogna sottolineare come i primi marginalisti interpretassero tale misura in termini cardinali; alla luce di questo, era possibile compiere confronti interpersonali; tuttavia, ben presto l'approccio cardinalista lasci\u00f2 spazio a quello ordinalista. Il passaggio alla seconda impostazione si deve in particolar modo a Vilfredo Pareto, ma gi\u00e0 prima di Pareto alcuni economisti marginalisti compresero l'errore della considerazione dell'utilit\u00e0 marginale come misura cardinale, tra costoro Carl Menger, L\u00e9on Walras, Alfred Marshall.\nLa scuola marginalista, inizialmente, fu ostacolata: William Jevons dovette \"fronteggiare\" la scuola classica, mentre, ad esempio, Menger dovette \"fare i conti\" con l'impostazione della scuola storica tedesca, la quale criticava radicalmente l'approccio logico-deduttivo, proprio dei marginalisti.\nBen presto ci si rese conto che un approccio eccessivamente relativista non era idoneo a spiegare i fenomeni, basti pensare alla scuola storica tedesca, e il marginalismo fu accettato e si diffuse notevolmente, anche in quanto espressione della professionalizzazione della disciplina economica.\nLa scuola neoclassica o marginalista si concentra soprattutto nello studio dell'allocazione efficiente delle risorse all'interno di un mercato a concorrenza perfetta e cio\u00e8 all'interno di un mercato in cui vi \u00e8 un'ottima diffusione di informazioni (necessarie affinch\u00e9 gli operatori decidano in modo consapevole); i fattori produttivi hanno la caratteristica della mobilit\u00e0, nel senso che possono essere facilmente spostati; il mercato \u00e8 caratterizzato dalla presenza di un elevato numero sia di venditori che di compratori in modo tale da evitare situazioni di oligopolio e monopolio. Lo studio appunto, basato sull'adozione di leggi matematiche, si concentra sull'\"efficienza\", non considerando aspetti di tipo equitativo o etico. Per la scuola marginalista non \u00e8 importante capire se si arriva ad un punto di equilibrio \"equo\", ma \"Pareto-efficiente\", ovvero dove non vi possa essere una differente allocazione delle risorse, che possa migliorare le condizioni del proprio promotore senza peggiorare quelle degli altri operatori del mercato.\nCi\u00f2 che maggiormente caratterizza la scuola di pensiero marginalista \u00e8 lo studio dell'economia attraverso un metodo di tipo deduttivo-normativo, attraverso un metodo che prescinde dal considerare aspetti di tipo istituzionale, ma esaminando solo il comportamento razionale del soggetto economico. I marginalisti cercano di capire e di dimostrare quanto il comportamento economico di un soggetto sia prevedibile e regolare, date alcune condizioni. La validit\u00e0 delle teorie \u00e8 legata alle condizioni, le quali, essendo caratterizzate da una bassa probabilit\u00e0 di realizzazione concreta, rendono la teoria valida a livello astratto e quindi poco applicabile alla realt\u00e0. Infatti le teorie sono tanto pi\u00f9 vicine alla realt\u00e0, cio\u00e8 sono in grado di spiegare fenomeni concreti, quanto pi\u00f9 le condizioni sono verificabili nel concreto."}
{"id": "577793", "revid": "842", "url": "https://it.wikipedia.org/wiki?curid=577793", "title": "MamboPRO (CMS)", "text": ""}
{"id": "577794", "revid": "751106", "url": "https://it.wikipedia.org/wiki?curid=577794", "title": "Canale Acqua Nera", "text": ""}
{"id": "577798", "revid": "666668", "url": "https://it.wikipedia.org/wiki?curid=577798", "title": "Kandahar", "text": "Kandahar (Kandah\u0101r o Qandah\u0101r, in pashtu \u06a9\u0646\u062f\u0647\u0627\u0631, in persiano e urdu \u0642\u0646\u062f\u0647\u0627\u0631) \u00e8 la seconda citt\u00e0 dell'Afghanistan ed \u00e8 capoluogo dell'omonima provincia, probabilmente da identificare con Alessandria Arachosia.\nStoria.\nAntica capitale dell'Afghanistan sotto l'impero della dinastia Durrani, finch\u00e9 Timur Shah Durrani non spost\u00f2 negli anni ottanta del XVIII secolo la sede del regno a Kabul, Kandahar resta oggi il principale centro del sud del paese, e il capoluogo culturale dell'etnia Pashtun.\nLa citt\u00e0 \u00e8 stata nel 2001 scenario del film \"Viaggio a Kandahar\" del regista iraniano Mohsen Makhmalbaf."}
{"id": "577799", "revid": "767487", "url": "https://it.wikipedia.org/wiki?curid=577799", "title": "Il negoziatore (film)", "text": "Il negoziatore (\"The Negotiator\") \u00e8 un film del 1998 diretto da F. Gary Gray, e interpretato da Kevin Spacey e Samuel L. Jackson\nTrama.\nDanny Roman, il miglior negoziatore di Chicago in casi di rapimento, si ritrova vittima di un complotto: una serie di accuse di omicidio e di malversazione nel gestire i fondi pensione della polizia sembrano inchiodarlo senza alcuna via di scampo. Nella speranza di dimostrare la propria innocenza, Danny decide di entrare nel quartier generale del Dipartimento per gli Affari Interni e prendere in ostaggio il personale dell'ufficio. Ribalta cos\u00ec il suo ruolo da negoziatore a sequestratore nel tentativo di capire chi lo sta incastrando e si trova faccia a faccia con Chris Sabian, un altro brillante negoziatore di Chicago da lui stesso chiamato, con cui aveva lavorato qualche tempo prima. Adesso spetta a Chris capire i motivi che hanno spinto Danny ad agire in quel modo estremo.\nCitazioni.\nDanny Roman e Chris Sabian parlano del film \"Il cavaliere della valle solitaria\", citandolo anche nel doppiaggio italiano col titolo originale \"Shane\".\nColonna sonora.\n\u00c8 uscito il CD \"The Negotiator\", con la colonna sonora del film. Edizione Restless Records, distribuzione BMG.\nProduzione.\nIl film ha incassato $ 44.484.065 negli Stati Uniti e 4,4 milioni di dollari nel resto del mondo contro i 50 milioni di dollari stimati nelle spese per produrlo."}
{"id": "577808", "revid": "1654832", "url": "https://it.wikipedia.org/wiki?curid=577808", "title": "Convenzione relativa al contratto di trasporto internazionale di merci su strada", "text": "La Convenzione relativa al contratto di trasporto internazionale di merci su strada, generalmente abbreviata in CMR dal titolo originale francese \"Convention des Marchandises par Route\", \u00e8 una convenzione firmata a Ginevra il 19 maggio 1956 che tratta vari aspetti legali relativi al trasporto internazionale su strada. Al 2017 la convenzione \u00e8 stata ratificata da 55 Stati, per la maggior parte europei.\nOltre che per un trasporto effettuato integralmente su strada, la convenzione \u00e8 valida anche per i trasporti intermodali con parte del percorso effettuato tramite ferrovia, nave e aereo purch\u00e9 non si verifichi una interruzione del trasporto stesso (ad esempio con scarico della merce da autocarro e riposizionamento su altro mezzo), nel qual caso vengono applicate le convenzioni relative al nuovo tipo di trasporto.\nIl 27 maggio 2008 \u00e8 stato firmato un protocollo aggiunto che permette l'uso di una nota di consegna elettronica.\nLettera di vettura.\nL'Unione internazionale dei trasporti su strada (IRU) ha sviluppato una lettera di vettura internazionale standard basata sulla convenzione, generalmente chiamata anch'essa per estensione CMR. Per facilitare l'uso nei trasporti internazionali i campi del modello sono etichettati in tre lingue diverse e riportano sul retro la traduzione in ulteriori tre lingue di tutti i campi. Nel caso di trasporto di merci pericolose sono necessarie alcune informazioni aggiuntive, come descritte nell'ADR.\nLa lettera di vettura internazionale viene emessa dal mittente o, spesso, dallo spedizioniere, in qualit\u00e0 di committente del trasporto, su richiesta del vettore. Il modulo della lettera di vettura deve essere compilato al momento del carico delle merci dal mittente e dal vettore, ognuno per le parti di propria competenza.\nLa lettera di vettura contiene le condizioni di trasporto e deve recare le seguenti indicazioni obbligatorie:"}
{"id": "577813", "revid": "6923", "url": "https://it.wikipedia.org/wiki?curid=577813", "title": "SEAT 133", "text": ""}
{"id": "577816", "revid": "339392", "url": "https://it.wikipedia.org/wiki?curid=577816", "title": "Cono (geometria)", "text": ""}
{"id": "577818", "revid": "1699816", "url": "https://it.wikipedia.org/wiki?curid=577818", "title": "Elaine Marley", "text": "Elaine Marley \u00e8 un personaggio delle avventure grafiche della serie Monkey Island, prodotta dalla LucasArts tra il 1990 e il 2009.\nElaine \u00e8 la governatrice di M\u00eal\u00e9e Island, Booty Island e Plunder Island nipote del precedente governatore Horatio Torquemada Marley. \u00c8 una donna molto intraprendente e forte e ha una passione particolare per le persone imbranate e ingenue; infatti appena conosce Guybrush Threepwood se ne innamora. Per sua sfortuna \u00e8 la preda amorosa del temibile pirata LeChuck, anche se lei non lo degna neanche di uno sguardo, e ogni volta che viene rapita, il ruolo dell'eroe tocca proprio a Guybrush, che ogni volta per salvarla \u00e8 costretto ad affrontare mille peripezie fra i mari del sud.\nStoria.\nIl Segreto di Monkey Island.\nIl primo episodio della saga \u00e8 quello in cui nasce l'amore fra Elaine e Guybrush. Lei, bellissima governatrice di Melee Island, si innamora del pirata novizio, al primo sguardo, e lui ricambia, pur non riuscendo ad esprimersi per l'emozione. Successivamente, dopo il suo rapimento a opera di LeChuck, Guybrush, si sente in dovere di salvarla e parte in suo soccorso diretto a Monkey Island. Successivamente, dopo la vittoria di Guybrush su LeChuck sull'isola di Melee, i due amanti si fidanzano.\nLa vendetta di LeChuck.\nSuccessivamente, Elaine, lascia Guybrush, perch\u00e9 delusa da lui. A Guybrush inizialmente non interessa molto poich\u00e9 era completamente distratto dal ritrovamento del tesoro di Big Whoop. I loro destini si incrociano per\u00f2 su Booty Island. Qui Elaine ricopriva la carica di Governatore. Lui era approdato su quell'isola in cerca del pezzo di mappa appartenuto al nonno di Elaine, Horatio Torquemada Marley. Infatti riesce a rubare il pezzo di mappa esposto alla villa durante una festa, ma viene scoperto. Successivamente Elaine si lascia quasi convincere da Guybrush che l'ama ancora. Tuttavia capisce che il suo riavvicinamento \u00e8 finalizzato solo ad ottenere il pezzo di mappa e lo lascia volare dalla finestra. Infine, lei soccorre Guybrush su Dinky Island, dopo aver sentito la forte esplosione, e lui le racconta le sue recenti avventure.\nLa maledizione di Monkey Island.\nDopo aver perso le tracce di Guybrush, Elaine accetta di spostarsi come governatrice su Plunder Island. Qui LeChuck cerca di conquistare il suo amore tramite una palla di cannone voodoo, ma viene fermato da Guybrush, appena scappato dalla fiera dei dannati di Monkey Island, con una cannonata che distrugge la nave. Successivamente Guybrush le regala un anello trovato nella stiva della nave di LeChuck. Questo anello possiede una maledizione che trasforma Elaine in una statua d'oro. La statua \u00e8 rubata da una nave di pirati scimmia comandata dal gorilla LeChimp, e recuperata da Guybrush. Come suggerito da Voodoo Lady, la statua viene portata su Blood Island, dove con un nuovo anello, Elaine ritorna normale. Tuttavia i due sono rapiti dalla ciurma di LeChuck e sono portati alla fiera dei dannati su Monkey Island. Qui Elaine riesce a manipolare la giostra mortale di LeChuck, in modo che non si arrivi mai nella lava maledetta, e quindi Guybrush ha ancora la meglio su LeChuck. I due si sposano e intraprendono un lungo viaggio di nozze nei Carabi.\nFuga da Monkey Island.\nElaine e Guybrush, tornando su Melee Island, dopo il viaggio di nozze, sono attaccati da dei pirati, ma riescono ad avere la meglio. Sull'isola scoprono che Elaine \u00e8 stata creduta morta, e che sono state indette delle nuove elezioni. Oltre a lei si candida governatore Charles L.Charles, che poi si scopre essere LeChuck, salvato da Monkey Island da Ozzie Mandrill. Elaine incarica Guybrush di andare su Lucre Island per recuperare i doni di nozze di suo nonno, mentre lei sostiene la sua campagna elettorale sull'isola di Melee. Tuttavia in seguito, dopo aver scoperto la vera identit\u00e0 del suo rivale, perde le elezioni. La situazione sar\u00e0 risolta da Guybrush e dal ritrovato Nonno Marley. Successivamente il nonno Horatio Torqueemada, torner\u00e0 ad essere governatore di Melee Island, permettendo alla nipote di godersi la vita col suo marito Guybrush Treepwood.\nTales of Monkey Island.\nElaine e Guybrush, dopo un apparente arco temporale di dieci anni rispetto alle loro prime avventure, continuano a solcare i mari nel tentativo di fermare le ambizioni di dominio di LeChuck. Nel corso di un rituale voodoo destinato a fermare LeChuck una volta per tutte, Guybrush erroneamente separa LeChuck dal suo potere voodoo, liberato sotto forma di una malattia, la \"Pox of LeChuck\", e provocando un'esplosione che separa la coppia.\nElaine rimane da sola con LeChuck, ora umano ed all'apparenza gentile e sensibile, e decide di aiutare il suo passato nemico a rimediare alla malvagit\u00e0 della sua vita passata, credendo nella sua redenzione. Per questa ragione, pur avendo reincontrato Guybrush alle isole Jerkbait, Elaine, ora infettata dalla \"Pox of LeChuck\" che le provoca incontrollabili sbalzi di umore, gli chiede del tempo per seguire LeChuck.\nElaine ritorna alle isole di Flotsam, come testimone di un processo organizzato dai pirati dei Caraibi ai danni di Guybrush per aver diffuso la maledizione. Influenzata dalla maledizione, testimonia a suo sfavore descrivendo la sua passata incompetenza, e successivamente aggredisce Morgan LeFlay, alleata di Guybrush (ed infatuata di lui) in un accesso di gelosia indotta dalla \"Pox\". Finalmente curata da Guybrush, riavutasi si riunisce con gioia al suo amato: in quel momento LeChuck, rivelandosi ancora malvagio, trapassa crudelmente Guybrush con la sua spada, proprio sotto gli occhi di Elaine. Con le sue ultime parole Guybrush prega Elaine di sconfiggere LeChuck in suo nome. Dopo di che Guybrush diventer\u00e0 un fantasma e riuscir\u00e0 a tornare in vita utilizzando l'anello regalato ad Elaine che rappresenta il loro amore che \u00e8 pi\u00f9 forte di qualsiasi cosa.\nDoppiatrici.\nOriginariamente la voce di Elaine, come quella di Guybrush, era presente solamente nel terzo e nel quarto gioco.\nGrazie alle Versioni Speciali, anche nei primi due Elaine \u00e8 provvista di voce, cos\u00ec come nell'ultimo capitolo della saga, Tales of Monkey Island.\nNella versione originale del terzo episodio le presta la voce Alexandra Boyd, sostituita nel quarto da Charity James perch\u00e9 aveva la voce dalle inflessioni troppo \"inglesi\".\nNelle versioni italiane, Elaine \u00e8 doppiata dall'attrice (e oggi scrittrice) Grazia Verasani.\nParentele.\nElaine \u00e8 la nipote del precedente governatore delle isole Horatio Torquemada Marley da tempo partito alla ricerca del leggendario tesoro Big Whoop e di cui si sono perse le tracce. Nel quarto capitolo della saga Escape from Monkey Island il nonno si scopre essere Herman Toothrot, l'eremita che vive su Monkey Island."}
{"id": "577826", "revid": "1318658", "url": "https://it.wikipedia.org/wiki?curid=577826", "title": "Arrondissement di Bellac", "text": "L\"arrondissement\" di Bellac \u00e8 una suddivisione amministrativa francese, situata nel dipartimento dell'Alta Vienne e nella regione della Nuova Aquitania.\nComposizione.\nL\"arrondissement\" di Bellac raggruppa 63 comuni in 8 cantoni:"}
{"id": "577830", "revid": "1318658", "url": "https://it.wikipedia.org/wiki?curid=577830", "title": "Arrondissement di Rochechouart", "text": "L\"arrondissement\" di Rochechouart \u00e8 una suddivisione amministrativa francese, situata nel dipartimento dell'Alta Vienne e nella regione della Nuova Aquitania.\nComposizione.\nL\"arrondissement\" di Rochechouart raggruppa 30 comuni in 6 cantoni:"}
{"id": "577832", "revid": "767487", "url": "https://it.wikipedia.org/wiki?curid=577832", "title": "Ignaz Holzbauer", "text": "Biografia.\nFiglio di un commerciante di cuoio o calzolaio viennese, fu obbligato dal padre a studiare diritto e teologia all'universit\u00e0 di Vienna, ma il giovane non aveva alcuna intenzione di seguire la carriera giuridica e quindi dovette apprendere la musica da autodidatta e di nascosto. Si form\u00f2 in tal modo. Successivamente si occup\u00f2 dell'istruzioni dei ragazzi del coro di voci bianche del Stephansdom.\nSu suggerimento di Johann Joseph Fux nel 1730 si rec\u00f2 a Venezia, dove studi\u00f2 per conto proprio i grandi maestri della scuola veneziana, fra i quali Antonio Vivaldi, Tomaso Albinoni, Antonio Lotti e Baldassarre Galuppi, nonch\u00e9 quelli della scuola napoletana, come Nicola Porpora e Johann Adolph Hasse.\nTornato dall'Italia, inizi\u00f2 la sua attivit\u00e0 d'operista con il dramma \"Lucio Papiro dittatore\", rappresentato il 12 ottobre 1737. Nei periodi 1742-1744 e 1746-1750 fu direttore d'orchestra al Burgtheater, dove compose nel 1744 le danze per l'opera \"Ipermestra\" e nel 1747 il balletto per l\"'Arminio\" di Hasse.\nDal 1744 al 1746 fu nuovamente in viaggio per l'Italia, dove oltre alla citt\u00e0 lagunare soggiorn\u00f2 anche a Milano.\nNel 1750 fu nominato maestro di cappella a Stoccarda in sostituzione di Giuseppe Antonio Brescianello e il 15 giugno 1753 mise in scena la favola pastorale \"Il figlio della selva\" a Schwetzingen, la quale riscosse un notevole successo. Ricevette cos\u00ec la stessa carica nella citt\u00e0 di Mannheim.\nTra il 1757 e il 1759 condusse altri viaggi in Italia per rappresentare alcune sue opere, come \"Nitetti\" e \"Alessandro nelle Indie\".\nNel 1778 lasci\u00f2 Mannheim per entrare al servizio della corte di Monaco. Ma nel 1781, ormai sordo, vi torn\u00f2 per trascorrere i suoi ultimi anni di vita.\nConsiderazioni sull'artista.\nSotto la sua direzione la cappella di Mannheim divent\u00f2 una delle orchestre pi\u00f9 prestigiose d'Europa.\nCome compositore Holzbauer fu estremamente produttivo. Infatti ha lasciato ben 200 sinfonie per orchestra, 18 quartetti d'archi, 13 concerti per vari strumenti, 2 oratori, 26 messe (delle quali anche con testo in tedesco), 37 cantate e vari pezzi minori di musica sacra. Scrisse inoltre 15 drammi per musica.\nTra i suoi lavori teatrali ebbe anche particolarmente successo l'opera tedesca \"G\u00fcnther von Schwarzburg\". Sulla sua rappresentazione del 5 gennaio 1777 Wolfgang Amadeus Mozart scrisse: \"La musica Holzbauer \u00e8 sempre bella. ... e mi stupisco maggiormente, che un uomo anziano come Holzbauer, abbia ancora molto spirito dentro di s\u00e9...\".\nLavori.\nOpere.\n\"Sono note 18 opere di Holzbauer; l'anno e la citt\u00e0 si riferiscono alla prima rappresentazione.\""}
{"id": "577843", "revid": "14002", "url": "https://it.wikipedia.org/wiki?curid=577843", "title": "Calendario musulmano", "text": ""}
{"id": "577847", "revid": "4503640", "url": "https://it.wikipedia.org/wiki?curid=577847", "title": "Hegira", "text": ""}
{"id": "577849", "revid": "1318658", "url": "https://it.wikipedia.org/wiki?curid=577849", "title": "Arrondissement di Limoges", "text": "L\"arrondissement\" di Limoges \u00e8 una suddivisione amministrativa francese, situata nel dipartimento dell'Alta Vienne e nella regione della Nuova Aquitania.\nComposizione.\nL\"arrondissement\" di Limoges raggruppa 108 comuni in 28 cantoni:"}
{"id": "577850", "revid": "785863", "url": "https://it.wikipedia.org/wiki?curid=577850", "title": "Isola che non c'\u00e8", "text": "L'isola che non c'\u00e8 (\"Peter's Never, Never, Never, Land\" nella prima stesura della commedia, \"Never, Never, Land\" nella commedia come venne rappresentata, \"Never Land\" nel testo pubblicato e \"Neverland\" o \"the Neverlands\" in \"Peter e Wendy\") \u00e8 un'isola immaginaria in cui agisce il personaggio di Peter Pan ideato nel 1904 da James Matthew Barrie.\nNe \"L'uccellino bianco\" l'isola \u00e8 nel lago Serpentine dei Giardini di Kensington, ma in realt\u00e0 questa viene chiamata \"l'isola degli uccelli\". Nelle opere successive Peter afferma di abitare nell'Isola che non c'\u00e8 e di tornare raramente ai Giardini di Kensington.\nWendy chiede a Peter dove abiti e lui risponde \"seconda stella a destra, poi dritto fino al mattino\", ma altrove Peter afferma di aver detto cos\u00ec per impressionare la ragazza. Barrie scrive anche che \u00e8 vicino alle \"stelle della Via Lattea\" e viene raggiunta \"sempre al momento del sorgere del sole\". \u00c8 solo nel cartone della Disney \"Le avventure di Peter Pan\", che viene aggiunta la \"seconda stella\", ripresa anche dal cantautore Edoardo Bennato in una delle sue pi\u00f9 celebri canzoni. Nella serie a fumetti di \"Martin Myst\u00e8re\" (n. 280), viene fornita una spiegazione \"storica\" della sua esistenza: Neverland \u00e8 un quartiere di Londra, cuore dei movimenti rivoluzionari le cui idee di libert\u00e0, provenienti dalla Francia, rischiavano di diffondersi a tutta la Gran Bretagna: per tal motivo venne isolato da alte mura, tolto dalle mappe e poi dimenticato e, col passare del tempo, si trasforma nella nota patria di Peter. Le regioni pi\u00f9 disabitate dell'outback australiano sono note da tempo come \"Never Never\": questa descrizione potrebbe aver influenzato Barrie, infatti per arrivare all'Isola che non c'\u00e8 in \"Peter e Wendy\" i ragazzi volano per giorni interi senza sosta.\nIl riferimento all'isola che non c'\u00e8 viene spesso utilizzato metaforicamente per riferirsi a un'utopia o a un ideale, implicando che chi ne nega la realizzabilit\u00e0 manca di immaginazione. Un uso pi\u00f9 sofisticato di tale termine \u00e8 quello che implica la positivit\u00e0 della cerca di quell'utopia o quell'ideale, senza per\u00f2 illudersi che questo sia pienamente raggiungibile nel mondo reale.\nDue esempi di questa locuzione nella cultura popolare sono la residenza di Michael Jackson, il Neverland Ranch e \"Star Trek VI - Rotta verso l'ignoto\", dove \"isola che non c'\u00e8\" si riferisce al trattato di pace fra umani e klingon (nel quale molti \"reazionari\" da entrambe le parti si rifiutavano di credere)."}
{"id": "577857", "revid": "1652134", "url": "https://it.wikipedia.org/wiki?curid=577857", "title": "Surplace", "text": "Il surplace (dal francese \"sur place\", \"sul posto\" ) \u00e8 una tecnica, utilizzata soprattutto nelle gare di velocit\u00e0 del ciclismo su pista, che permette di rimanere fermi in equilibrio sulla bicicletta in attesa del momento migliore per attaccare e sorprendere l'avversario. Tale tecnica viene utilizzata anche nel trial, allo scopo di studiare il sistema migliore per superare l'ostacolo successivo.\nNel surplace non si pu\u00f2 in alcun modo poggiare il piede a terra n\u00e9 retrocedere per pi\u00f9 di 20\u00a0cm. Il suo scopo, nelle prove di velocit\u00e0 su pista, \u00e8 quello di provare a fare in modo che sia l'avversario a passare avanti, al fine di costringerlo a tirare la volata: il ciclista alla ruota avr\u00e0 cos\u00ec il vantaggio della scia e potr\u00e0 pi\u00f9 facilmente superare il rivale e ottenere il successo.\nUn tempo nelle gare di velocit\u00e0 non era raro vedere due atleti confrontarsi nel surplace per tempi anche molto lunghi: il record in gara appartiene a Giovanni Pettenella, che rest\u00f2 fermo in equilibrio per un'ora e 3 minuti contro Sergio Bianchetto nella semifinale del campionato italiano a Varese nel 1968 .\nSuccessivamente il regolamento dell'Unione Ciclistica Internazionale ha sancito che non potessero essere attuati pi\u00f9 di due surplace in ciascuna manche di una gara di velocit\u00e0, e che ciascun surplace non dovesse durare pi\u00f9 di trenta secondi, pena un richiamo e, se necessario, la dichiarazione di sconfitta.\nIl record di surplace non in gara, ma sempre in pista, con bicicletta da pista senza freni e con scatto fisso, appartiene a Francesco Del Zio, atleta azzurro dell'AS Roma Ciclismo e del Corpo Forestale dello Stato, che il 20 settembre 1975, al Velodromo Olimpico di Roma, rimase in equilibrio per 2 ore, 6 minuti e 15 secondi.\nIl record assoluto di surplace (non in gara e non in pista, con bici da pista senza freni e con scatto fisso) \u00e8 attualmente detenuto da Salvatore Colosimo (San Pietro in Guarano - Cosenza), che il giorno 8 maggio 1998 in diretta televisiva, durante la trasmissione \"Casa Mosca\" a Milano presentata dal conduttore Maurizio Mosca, ha battuto il record mondiale rimanendo fermo per 3 ore, 5 minuti e 25 secondi. La prova \u00e8 stata annotata nell'edizione del Guinness World Record del 1999."}
{"id": "577865", "revid": "1318789", "url": "https://it.wikipedia.org/wiki?curid=577865", "title": "Inquisizione portoghese", "text": "L'Inquisizione portoghese \u00e8 stata un istituto religioso analogo all'Inquisizione spagnola.\nFondata nel 1536, si diffuse alle colonie dell'impero portoghese e fu abolita ufficialmente nel 1821.\nFondazione.\nL'inquisizione portoghese fu istituita nel 1536 su richiesta del re Jo\u00e3o III.\nIn realt\u00e0, Manuel I aveva gi\u00e0 avanzato richieste in tal senso, ma il papa si era rifiutato.\nStruttura.\nCos\u00ec come in Spagna, l'Inquisizione fu posta sotto l'autorit\u00e0 del re.\nAl suo vertice c'era un Grande Inquisitore, o Inquisitore Generale, nominato dal papa ma scelto dal re sempre all'interno della famiglia reale.\nIl Grande Inquisitore, a sua volta, nominava gli altri giudici inquisitoriali.\nIl primo Grande Inquisitore portoghese fu il Cardinale Enrico, fratello del re, che pi\u00f9 tardi sarebbe divenuto re egli stesso.\nTribunali dell'Inquisizione furono istituiti a Lisbona, Coimbra ed \u00c9vora.\nIl primo autodaf\u00e9 si tenne a Lisbona il 20 settembre del 1540.\nCome per l'omologa Inquisizione spagnola, l'obiettivo principale di questa inquisizione, almeno inizialmente, furono quei convertiti (soprattutto ebrei, i \"conversos\", appunto) che praticavano un Cristianesimo puramente formale mantenendo in segreto le proprie usanze religiose.\nL'Inquisizione portoghese nelle colonie.\nCol tempo l'Inquisizione pass\u00f2 alle colonie portoghesi sparse per il mondo (Brasile, Capo Verde e Goa, in India).\nAnche nelle colonie, l'ambito primario di attivit\u00e0 erano i nuovi convertiti, infatti, a rigore, i tribunali dell'Inquisizione potevano giudicare solo i battezzati.\nPer i non battezzati si poteva al massimo procedere con la denuncia presso le autorit\u00e0 civili, ma in quel caso la competenza era della magistratura ordinaria.\nEsattamente come accadde nel caso della Spagna, proprio il fatto che l'ambito di competenza della magistratura civile fosse limitato territorialmente, mentre quello della magistratura inquisitoriale si estendeva a tutti i battezzati ovunque si trovassero (quindi a tutto l'impero) fece s\u00ec che i sovrani si servissero degli inquisitori al di l\u00e0 degli scopi puramente religiosi.\nCos\u00ec i compiti dell'Inquisizione furono estesi, gi\u00e0 da Jo\u00e3o III, alla censura sui libri, alla stregoneria e alla bigamia che invece, a rigore, era di competenza dei tribunali civili.\nIn questo modo l'Inquisizione diventava uno strumento per intervenire non solo nell'ambito della fede religiosa, ma anche della cultura, dei costumi, della societ\u00e0 in generale.\nA Goa l'Inquisizione fu stabilita nel 1560 da Aleixo Dia Falc\u00e3o e Francisco Marques.\nIl compito primario di questa Inquisizione asiatica era sorvegliare chi si era convertito al Cristianesimo dall'induismo.\nLa riesumazione.\nAlla morte di Jo\u00e3o IV nel 1656, gli inquisitori disseppellirono il defunto re, lo posero nudo in terra e lo scomunicarono. Dopodich\u00e9 gli diedero l'assoluzione e rimisero il cadavere al suo posto.\nLe ragioni di un tale atteggiamento possono sfuggire a noi moderni, ma bisogna ricordare che nell'Inquisizione spagnola, ad es., non mancarono casi simili in cui si processassero i morti, e se ne bruciassero le ossa o le effigi.\nAbolizione.\nL'Inquisizione portoghese fu ufficialmente abolita nel 1821 con un provvedimento delle Corti Generali.\nUn dato statistico.\nRecentemente, gli Atti del simposio internazionale di studi sull'Inquisizione tenutosi a Roma nel 2000, hanno reso noto che tra il 1540 e il 1629 su 13.255 processi celebrati dagli inquisitori portoghesi, le condanne a morte costituirono il 5,7%, percentuale calata progressivamente negli anni immediatamente successivi."}
{"id": "577868", "revid": "1776051", "url": "https://it.wikipedia.org/wiki?curid=577868", "title": "Isiata", "text": "Isiata \u00e8 una frazione di San Don\u00e0 di Piave, nella citt\u00e0 metropolitana di Venezia.\n\u00c8 circondata da terreni agricoli ed \u00e8 vicina all'argine del fiume Piave.\nStoria.\nIl toponimo probabilmente deriva da \u201cIso'lata\u201d (isola o grande isola), zona che emergeva dal grande lago della Piave; il nome fu indicato anche in antiche mappe del XIX secolo.\nNegli anni venti del XX secolo la localit\u00e0 versava in uno stato di degrado ed abbandono che perdur\u00f2 nel tempo: la strada che collegava la frazione al centro cittadino venne asfaltata solo nel 1958, anno in cui vennero posate anche le linee telefoniche. Nel 1967, altre sette famiglie ebbero l'allacciamento alla linea elettrica.\nIl servizio religioso \u00e8 stato avviato subito dopo la Grande Guerra; esso veniva svolto in una baracca provvisoria prima della costruzione dell'attuale chiesa, inaugurata nel 1930.\nOggi la chiesa \u00e8 compresa nella parrocchia di San Giuseppe Lavoratore di San Don\u00e0, sotto la Diocesi di Treviso e prima dell'annessione a quest'ultima fu parrocchia succursale della chiesa arcipretale di Santa Maria delle Grazie."}
{"id": "577871", "revid": "287204", "url": "https://it.wikipedia.org/wiki?curid=577871", "title": "Bagna Cauda", "text": ""}
{"id": "577872", "revid": "767487", "url": "https://it.wikipedia.org/wiki?curid=577872", "title": "Phil Campbell", "text": "Biografia.\nCampbell \u00e8 nato in Pontypridd, Galles, da madre italiana e padre gallese; ha iniziato a suonare la chitarra all'et\u00e0 di 10 anni, ispirato da musicisti come Jimi Hendrix, Black Sabbath, Jimmy Page, Michael Schenker e Todd Rundgren; all'et\u00e0 di 13 anni suonava in modo semi-professionale in una band cabaret nel sud del Galles. Contando, nei suoi primi anni, su chitarre poco costose, ha comprato nel 1973 la sua prima Gibson Les Paul, che, seguendo il destino di molte altre chitarre, \u00e8 stata in seguito rubata.\nNel 1979, forma il gruppo heavy metal Persian Risk suonando i singoli \"Calling For You\" nel 1981 e \"Ridin' High\" nel 1983. Nei Persian Risk milit\u00f2 anche il cantante Carl Sentance, poi membro dei Krokus per un breve periodo.\nNel 1984 entra a far parte, dopo la dipartita di Brian Robertson, dei Mot\u00f6rhead; Lemmy aveva infatti svolto delle audizioni per cercare un nuovo chitarrista, e la scelta cadde alla fine su due pretendenti, anche se Kilmister aveva inizialmente deciso di prenderne uno solo, Phil Campbell e Michael Burston. Il 15 settembre dello stesso anno usc\u00ec una delle raccolte pi\u00f9 famose del gruppo, \"No Remorse\", e da allora, dopo un tour mondiale con la band, Phil \u00e8 rimasto un membro costante dei Mot\u00f6rhead nonostante i numerosi cambi di formazione, fino a diventare il componente con la permanenza pi\u00f9 lunga nella band a fianco di Lemmy, con ben 31 anni.\nDopo la morte di Lemmy nella fine del 2015 e quindi la conseguente fine dei Mot\u00f6rhead, Phil si \u00e8 impegnato a tempo pieno col suo progetto \"famigliare\" \"Phil Campbell's All Starr Band\", poi rinominati \"Phil Campbell and the Bastard Sons\"."}
{"id": "577875", "revid": "1776051", "url": "https://it.wikipedia.org/wiki?curid=577875", "title": "Grassaga", "text": "Grassaga \u00e8 una frazione di San Don\u00e0 di Piave, nella citt\u00e0 metropolitana di Venezia.\nStoria.\nIl nome della frazione proviene dall'omonimo canale di origine fluviale che in epoca antica veniva attraversato dalla via Annia; nel 1923, infatti, vennero rinvenuti sullo stesso corso nella localit\u00e0 Fiumicino (l'attuale Cittanova) i resti di un ponte romano.\nNel XVI secolo una piccola chiesa dedicata a San Giorgio fu edificata a Grassaga dai Canonici Regolari di Sant'Agostino del Santissimo Salvatore di Venezia. Il 19 giugno 1535 la cappella venne consacrata da Monsignor Vincenzo De Massariis, vescovo titolare di Miletopoli, per incarico del Cardinal Marino Grimani, patriarca di Aquileia e amministratore apostolico di Ceneda. In quegli anni il villaggio era dotato di un cimitero e di un ospizio. Nel 1773 Grassaga fu elevata a parrocchia e pass\u00f2 alle dirette dipendenze del Vescovo di Ceneda.\nGrassaga fu comune autonomo dal 1805 al 1807 nel Regno d'Italia napoleonico e parte del territorio comunale di Ceggia fino al 1932. Nello stesso anno, l'area di Grassaga fu inclusa nel comune di San Don\u00e0 di Piave. \nNel 1955 venne demolita l'antica chiesa, ricostruita fra il 1956 e il 1959 su disegno dell'architetto Luigi Candiani. Il 27 settembre 1959 la nuova chiesa fu consacrata e aperta al culto da Albino Luciani, all'epoca vescovo di Vittorio Veneto."}
{"id": "577876", "revid": "405275", "url": "https://it.wikipedia.org/wiki?curid=577876", "title": "Nappa (personaggio)", "text": ""}
{"id": "577880", "revid": "486946", "url": "https://it.wikipedia.org/wiki?curid=577880", "title": "Repubblica slovacca", "text": ""}
{"id": "577883", "revid": "697352", "url": "https://it.wikipedia.org/wiki?curid=577883", "title": "Carlo Ginori", "text": "Fu membro del Consiglio di Reggenza imperiale di Firenze e nel 1746 fu nominato Governatore della citt\u00e0 e del porto di Livorno, ma \u00e8 soprattutto noto per aver dato origine alla Manifattura della porcellana di Doccia.\nEra figlio di Lorenzo Ginori e di Anna Maria Minerbetti; si spos\u00f2 nel 1730 con Elisabetta Corsini (1709-1775), una nipote di papa Clemente XII.\nLa manifattura di porcellane.\nNel 1735 inizi\u00f2 gli esperimenti per fabbricare la porcellana: inizialmente a Firenze e successivamente, dal 1737, nella sua tenuta di Doccia (presso Sesto Fiorentino) dove fond\u00f2 la seconda fabbrica italiana di porcellane (la Manifattura Ginori) con la collaborazione di esperti e tecnici austriaci e tedeschi.\nLa fabbrica di Doccia che fu uno dei primi impianti toscani che acquis\u00ec una dimensione industriale, nel 1741 ottenne il monopolio per la produzione delle porcellane in Toscana. Il Granduca Pietro Leopoldo di Lorena concesse anche una commessa regolare per la fornitura ufficiale dei servizi da tavola destinati alle residenze granducali.\nSin dai primi anni di attivit\u00e0, Carlo Ginori destin\u00f2 alcuni locali al pianterreno della Villa di Doccia per la raccolta di modelli, ceramiche e terre, formatasi nel primo periodo di vita della fabbrica. A questo scopo nel 1754 fu creata un'apposita Galleria in cui esporre i prodotti migliori della fabbrica, nucleo originario dell'odierno Museo Richard-Ginori della Manifattura di Doccia a Sesto Fiorentino.\nAltre attivit\u00e0 intraprese.\nCome Governatore di Livorno (1746-1757), invi\u00f2 suoi incaricati presso l'amico Carlo di Borbone, re di Napoli, perch\u00e9 potessero apprendere le tecniche della pesca del corallo da praticare poi nel mare antistante Livorno.\nDimostr\u00f2 la sua intraprendenza anche in molteplici altre attivit\u00e0. Tra l'altro, introdusse in Toscana l'allevamento della capra d'Angora; introdusse la coltivazione di alcune piante esotiche; bonific\u00f2 gli acquitrini delle sue tenute in Maremma (vicino a Cecina, dove costru\u00ec la Villa Ginori), divenuta sede della lavorazione del corallo e di altre manifatture, in anticipo rispetto alla grande bonifica delle paludi maremmane voluta dai granduchi lorenesi.\nL'attivit\u00e0 politica.\nCarlo ebbe una carriera rapidissima. A sedici anni venne nominato cavaliere di Santo Stefano.\nNel 1737, al momento dell'insediamento della Dinastia Lorena, Carlo Ginori era Segretario del Senato dei Quarantotto.\nCon l'arrivo dei Lorena in Toscana (1737) si apr\u00ec una stagione di grandi e radicali cambiamenti nella vita politica e governativa del Granducato. Fu percepita subito la necessit\u00e0 di razionalizzare e organizzare meglio gli uffici pubblici, utilizzando nel governo anche nuovi personaggi sia toscani sia mitteleuropei. Un primo fondamentale passo di questo processo fu nel 1739 il \"motu proprio\" con il quale furono istituiti i Consigli di Reggenza, di Guerra e delle Finanze, con i relativi regolamenti.\nImportante fu la visita come ambasciatore di Carlo a Vienna nel 1737, che gli frutt\u00f2 gli elogi dell'imperatore Carlo VI; nel 1738 Carlo ottenne dai Lorena un beneplacito sullo sfruttamento delle terre della Maremma, in particolare nella zona di Cecina, dove fece alcuni lavori di bonifica con successo, e nel 1739 venne creato marchese di Riparbella e Cecina. \nDel Consiglio di Reggenza presieduto da Marc de Beauvau, principe di Craon facevano parte i segretari della Guerra e delle Finanze, oltre al marchese Carlo Ginori, membro del Consiglio delle Finanze, dando in tal modo a questo organo una funzione di coordinamento dell'attivit\u00e0 politico-amministrativa del governo. Il Consiglio delle Finanze aveva il compito di trattare le questioni \"dans toutes les affaires \u00e9conomiques et de finances\", e dal 1740 autorit\u00e0 sull'Appalto generale e gli uffici e magistrature che riscuotevano e gestivano pubblico denaro.\nCarlo Ginori era imparentato con i Corsini (Lorenzo Corsini, zio della moglie di Carlo Ginori, era salito nel 1730 alla cattedra di Pietro, con il nome di Clemente XII), che si erano schierati a favore di Carlo di Borbone per la successione ai Medici nel Granducato. All'interno del Consiglio di Reggenza, si deline\u00f2 ben presto una diversit\u00e0 di opinioni tra ministri lorenesi e ministri del \"partito\" fiorentino. In particolare, Emmanuel de Nay, conte di Richecourt (stretto collaboratore del Granduca) e Ginori si scontrarono sia su temi politici, ideali e culturali, sia su posizioni personali e di potere.\nIl riaprirsi del conflitto tra Borbone e Asburgo, in occasione della guerra di successione austriaca, rese ancora pi\u00f9 difficili i rapporti all'interno del governo lorenese del Granducato. Finch\u00e9 nel 1742, il Ginori fu chiamato a Vienna: ufficialmente per sostituire l'inviato toscano presso la corte imperiale, in realt\u00e0 per allontanarlo dal governo fiorentino e sottoporlo ad una sorta di esame. Nel 1746, per risolvere il dissidio tra Richecourt e Ginori che paralizzava l'amministrazione del Granducato, il Ginori fu allontanato dal Consiglio di Reggenza e inviato a reggere il governatorato di Livorno che amministr\u00f2 con giustizia fino alla sua morte."}
{"id": "577886", "revid": "2225", "url": "https://it.wikipedia.org/wiki?curid=577886", "title": "Inland empire", "text": ""}
{"id": "577893", "revid": "287204", "url": "https://it.wikipedia.org/wiki?curid=577893", "title": "Corona del Liechtenstein", "text": "La Corona del Liechtenstein \u00e8 stata la valuta del Liechtenstein dal 1898 al 1921. Le monete sono piuttosto rare, mentre le banconote sono pi\u00f9 facili da trovare. La corona era divisa in 100 \"Heller\". Il Liechtenstein us\u00f2 la corona austro-ungarica e la corona austriaca dopo la dissoluzione dell'Impero austro-ungarico nel 1918, e in seguito pass\u00f2 al franco svizzero (franco del Liechtenstein) nel 1921, a causa dell'instabilit\u00e0 della corona. La corona del Liechtenstein aveva lo stesso valore della corona austro-ungarica.\nLe banconote esistevano nei tagli da 1, 2, 5, 10 e 20 corone, mentre le monete nei tagli da 10, 20 e 50 Heller."}
{"id": "577900", "revid": "22643", "url": "https://it.wikipedia.org/wiki?curid=577900", "title": "Diocesi di Szeged-Csan\u00e1d", "text": ""}
{"id": "577905", "revid": "599013", "url": "https://it.wikipedia.org/wiki?curid=577905", "title": "Tvb", "text": ""}
{"id": "577910", "revid": "404338", "url": "https://it.wikipedia.org/wiki?curid=577910", "title": "Diocesi di Alba Reale", "text": ""}
{"id": "577911", "revid": "1300584", "url": "https://it.wikipedia.org/wiki?curid=577911", "title": "Franco del Liechtenstein", "text": "Il franco \u00e8 la valuta del Liechtenstein dal 1920. Il franco svizzero ha anche corso legale nel Liechtenstein, data l'unione economica con la Svizzera. Il trattato del 1980 tra la Svizzera e il Liechtenstein permette a quest'ultimo di coniare franchi svizzeri, ma non di emettere banconote.\nIl Liechtenstein us\u00f2 la corona austro-ungarica e gli \"heller\" fino al 1920 (la valuta era denominata corona del Liechtenstein), e pass\u00f2 al franco svizzero a causa dell'instabilit\u00e0 della corona.\nLe monete del Liechtenstein nonostante abbiano corso legale nel Paese non sono state emesse per la circolazione (escluse quelle del 1924) ma a soli fini di collezionismo numismatico. Nessuna banconota \u00e8 stata mai emessa tranne quelle in stato di emergenza del 1920. La maggior parte dei franchi del Liechtenstein hanno lo stesso contenuto in termini di metalli preziosi delle monete del franco svizzero ad eccezione delle serie degli anni ottanta e novanta. Al momento l'ultima emissione di franchi liechtensteinesi si \u00e8 avuta nel 2006 con la coniazione di due monete da 10 e 50 franchi rispettivamente in argento ed oro per commemorare il 200\u00ba anniversario della piena indipendenza del Principato."}
{"id": "577915", "revid": "1075510", "url": "https://it.wikipedia.org/wiki?curid=577915", "title": "Alessandro Piccolomini", "text": "Biografia.\nNel 1531 divenne membro dell'Accademia degli Intronati, prendendo il nome di Stordito. Nel 1536 venne rappresentata la sua commedia \"Amor Costante\" e nel 1544 \"Alessandro\", entrambe dall'intreccio macchinoso, ma con vena psicologica e moralistica. Legato all'ambiente degli Intronati \u00e8 il \"Dialogo de la bella creanza de le donne\" (1539) pi\u00f9 noto come \"Raffaella\".\nNel 1539 divenne professore presso l'Universit\u00e0 di Padova per quattro anni. Insegn\u00f2 filosofia e partecip\u00f2 alle attivit\u00e0 dell'Accademia degli Infiammati. Nel 1541 scrisse a Pietro Aretino, esponendogli il suo pensiero sul volgarizzamento della prosa scientifica. Rientrato a Siena nel 1543, lasci\u00f2 la citt\u00e0 per trasferirsi a Roma nel 1546. Qui visse nell'ambiente del card. Francisco de Mendoza.\nUomo di grande cultura, tradusse dal latino il sesto libro dell'Eneide e il tredicesimo libro delle \"Metamorfosi\" di Ovidio, dal greco in italiano l'Economico di Senofonte, la Retorica e la Poetica di Aristotele e in latino il commento di Alessandro di Afrodisia ai \"Meteorologica\" di Aristotele e la Meccanica Aristotelica.\nNel 1574 fu nominato arcivescovo di Patrasso, ma rimase a Siena come coadiutore dell'arcivescovo Francesco Bandini Piccolomini.\nL'Astronomo.\nFu il primo, molti anni prima di Johann Bayer, ad aver contrassegnato le stelle in base alla loro luminosit\u00e0 con delle lettere (alfabeto latino).\nIl libro del Piccolomini dal titolo \"De le stelle fisse\", \u00e8 da molti considerato il primo atlante celeste moderno. Le 47 mappe contenute nell'opera presentano tutte le costellazioni tolemaiche (ad eccezione di quella del Puledro) e mostrano le stelle senza le corrispondenti figure mitologiche; per la prima volta in un libro a stampa venivano quindi riportate le mappe astronomiche complete con le costellazioni tolemaiche.\nIl \"De le stelle fisse\" (1543) e un altro libro, sempre del Piccolomini, dal titolo \"Della sfera del mondo\" (1540) vennero pubblicati in un unico e rarissimo volume, per la prima volta nel 1548.\nIn ricordo del famoso letterato senese, sulla Luna c'\u00e8 anche un cratere che porta il suo nome; il cratere Piccolomini \u00e8 molto profondo, ha un diametro di circa 88\u00a0km ed \u00e8 ubicato (29,7\u00b0S / 32,2\u00b0E) a sud del cratere Fracastoro."}
{"id": "577917", "revid": "19933", "url": "https://it.wikipedia.org/wiki?curid=577917", "title": "Liberal-democrazia", "text": ""}
{"id": "577924", "revid": "1494169", "url": "https://it.wikipedia.org/wiki?curid=577924", "title": "Volpetta", "text": ""}
{"id": "577931", "revid": "2033069", "url": "https://it.wikipedia.org/wiki?curid=577931", "title": "Genitori in blue jeans", "text": "Genitori in blue jeans (\"Growing Pains\") \u00e8 una sitcom statunitense prodotta tra il 1985 e il 1992. La serie \u00e8 stata trasmessa in prima visione negli Stati Uniti da ABC. Le prime due stagioni in Italia sono state trasmesse da Canale 5 dal 1987 mentre le successive cinque stagioni sono andate in onda su Italia 1 a partire dal 1989.\nStoria.\nJason e Maggie, i genitori, hanno tre scatenati figli: Mike, Carol e Ben ai quali \u2013 dalla quarta stagione \u2013 si aggiunger\u00e0 la piccola Chrissy formando la famiglia Seaver. Si aggiunger\u00e0 poi un ragazzino povero e socialmente problematico, di nome Luke (un giovanissimo Leonardo DiCaprio), che verr\u00e0 adottato dalla famiglia.\nTra problemi di tutti i giorni e divertenti battute, la serie si dipana in 166 episodi.\nAltri attori comparvero nella serie a inizio carriera: tra loro Brad Pitt, Jennie Garth, Hilary Swank e Heather Graham. In un episodio compare come fidanzato di Carol uno sconosciuto Matthew Perry, divenuto in seguito famoso per il ruolo di Chandler Bing in \"Friends\".\nMerito del successo della serie \u00e8 anche quello della sigla, \"As long as we got each other\", cantata da B. J. Thomas e Jennifer Warnes. Nel 1988 dalla serie fu tratto anche uno spin-off intitolato \"Dieci sono pochi\", che raccontava le vicende del coach Graham T. Lubbock e dei suoi otto figli, ma la sitcom ebbe breve durata chiudendo i battenti nel 1990. Dal 2005 negli Stati Uniti la serie \u00e8 disponibile in DVD.\nFilm legati alla serie.\nDalla serie TV sono stati tratti due film per la televisione. Il primo, intitolato semplicemente \"Genitori in blue jeans - Il film\", \u00e8 del 2000. Il secondo, intitolato \"Genitori in blue jeans - Il ritorno dei Seaver\", \u00e8 del 2004."}
{"id": "577932", "revid": "78273", "url": "https://it.wikipedia.org/wiki?curid=577932", "title": "Palma de Maiorca", "text": ""}
{"id": "577945", "revid": "212348", "url": "https://it.wikipedia.org/wiki?curid=577945", "title": "Beta Cygni", "text": ""}
{"id": "577949", "revid": "1870933", "url": "https://it.wikipedia.org/wiki?curid=577949", "title": "Lubo\u0161 Kub\u00edk", "text": "Ha militato sia nella nazionale cecoslovacca che in quella ceca, che della prima eredit\u00f2 il titolo sportivo.\nLa storia di Kub\u00edk divenne un caso internazionale nel 1988 quando il giocatore, all'epoca titolare della nazionale cecoslovacca e brillante studente di scienze economiche all'Universit\u00e0 di Praga, approfitt\u00f2 di una \"tourn\u00e9e\" della sua squadra di club, lo , in Germania Ovest per richiedere asilo politico assieme al compagno di squadra Ivo Knofl\u00ed\u010dek: immediata scatt\u00f2 la sanzione internazionale della FIFA e il giocatore rimase inattivo per diciotto mesi.\nCaratteristiche tecniche.\nGiocatore.\nMancino di buona statura, Kub\u00edk era un classico \"numero otto\" non molto veloce ma in possesso di una tecnica sopraffina, specialista nei calci di punizione.\nCarriera.\nGiocatore.\nAllenatosi, durante l'inattivit\u00e0 forzata, con la squadra inglese del , Kub\u00edk venne acquistato dalla nell'aprile 1989 in vista della stagione seguente, alla scadenza della squalifica FIFA, per una cifra di 600 milioni di lire circa; per ottenere il \"transfer\" necessario a giocare in Italia, in quelle settimane venne a patti con la federcalcio cecoslovacca ottemperando in patria agli obblighi di leva. In riva all'Arno form\u00f2 assieme a Roberto Baggio, Dunga e Giuseppe Iachini il centrocampo di una squadra viola che, pur stentando in campionato dove si salv\u00f2 solo all'ultima giornata, riusc\u00ec ad arrivare alla finale di Coppa UEFA persa contro la .\nNell'estate seguente Kub\u00edk partecip\u00f2 al con la nazionale cecoslovacca, segnando un gol su calcio piazzato alla . Nella stagione 1990-1991, sicuramente migliore della precedente per rendimento, guid\u00f2 una Fiorentina orfana di Baggio alla salvezza in campionato, guadagnandosi l'affetto e la stima dei tifosi che gli dedicarono il coro \"Attenti al Lubo\u0161\" sul calco della celebre canzone di Lucio Dalla, \"Attenti al lupo\". Storica una doppietta segnata al in quello che rimane l'ultimo derby toscano giocato in Serie A e vinto 4-0 dai gigliati sul terreno avversario. Gli acquisti di Pietro Maiellaro e Massimo Orlando ne determinarono la cessione al nell'estate seguente: inutile fu l'appello lanciato in televisione persino da Indro Montanelli, estimatore del centrocampista ceco, al presidente viola Mario Cecchi Gori per trattenerlo a Firenze.\nKub\u00edk, dopo un'onesta carriera fra Francia, Germania e Repubblica Ceca, adattatosi nel frattempo al ruolo di libero, disput\u00f2 il con la nazionale ceca, laureandosi vicecampione continentale e segnando una rete nel pareggio della sua squadra contro la , oltre al primo rigore nella semifinale contro la . In tutto, fra Cecoslovacchia e Repubblica Ceca, Kub\u00edk ha disputato 56 partite segnando 13 reti tra il 1985 e il 1997. Ha infine chiuso la sua carriera nel campionato nordamericano nel 2001.\nAllenatore.\nDopo un fugace esordio da allenatore con il , nel 2006 viene assunto dallo ma viene sollevato dall'incarico dopo soli tre mesi. Immediatamente trova l'accordo con il , club inglese allora militante in Football League Two, ma anche qui viene licenziato dopo un trimestre, con la squadra che a fine stagione non riuscir\u00e0 a evitare la retrocessione. Nel 2007 torna ad allenare in patria, precisamente il , ma anche qui dimostra che le competenze da allenatore non riescono a pareggiare quelle da giocatore, venendo esonerato nel marzo del 2008."}
{"id": "577953", "revid": "36426", "url": "https://it.wikipedia.org/wiki?curid=577953", "title": "Arcivescovo di Bologna", "text": ""}
{"id": "577954", "revid": "1632387", "url": "https://it.wikipedia.org/wiki?curid=577954", "title": "Giuramento e insediamento del presidente della Repubblica Italiana", "text": "Il giuramento e insediamento del presidente della Repubblica Italiana \u00e8 l'atto ufficiale con il quale il capo dello Stato italiano assume formalmente la carica e i relativi poteri, prestando giuramento davanti al Parlamento in seduta comune presso il Palazzo di Montecitorio.\nCerimoniale.\nArrivo del Presidente a Montecitorio.\nIl giorno dell\u2019insediamento, il segretario generale della Camera dei deputati preleva l'eletto presso la sua abitazione privata e insieme si recano in piazza Montecitorio, dove li attendono i presidenti di Camera e Senato. Durante il tragitto, le campane del Palazzo suonano a festa, fermandosi temporaneamente nel momento in cui il Presidente della Repubblica entra all\u2019interno dell\u2019edificio. \nDopo il saluto delle pi\u00f9 alte cariche dello Stato, il neo Presidente entra in aula, allestita per l\u2019occasione, dove \u00e8 riunito il Parlamento in seduta comune, con i delegati delle regioni: il nuovo capo dello Stato prende posizione alla destra del presidente della Camera dei deputati, alla sinistra del quale siede invece il presidente del Senato.\nFormula del Giuramento e discorso di insediamento.\nAll'inizio della seduta, il Presidente della Camera invita il neo Presidente a giurare secondo l'articolo 91 della Costituzione Italiana, con la seguente formula:\nQuesta formula pu\u00f2 essere pronunciata o direttamente dal neo-presidente o dal Presidente della Camera a cui risponde il giurante con la formula: \"Giuro!\" (come avvenne in occasione del giuramento di Antonio Segni). In questo preciso istante, mentre le campane di Palazzo Montecitorio riprendono a suonare, dal Gianicolo vengono sparate 21 salve di cannone come saluto al nuovo presidente della Repubblica.\nDopo aver giurato, il presidente della Camera cede il posto al nuovo capo dello Stato che, rimanendo in piedi, pronuncia il suo discorso di insediamento.\nCelebrazioni.\nAl termine del giuramento, il nuovo Presidente si reca a rendere omaggio alla salma del Milite Ignoto presso l'Altare della Patria, dove il Sindaco di Roma gli porge il saluto della Capitale. Il tutto avviene mentre le Frecce Tricolori sorvolano il cielo.\nDi seguito, a bordo di una Lancia Flaminia convertibile 335 scortata dal Corpo dei Corazzieri e in compagnia del Presidente del Consiglio in carica, il Capo dello Stato sfila per le vie di Roma verso il Quirinale, dove viene ricevuto col tributo degli onori militari. \nIl Presidente entrante pronuncia quindi nel Salone dei Corazzieri un altro discorso dinanzi alle pi\u00f9 alte autorit\u00e0 civili e militari della Repubblica alla presenza del Presidente uscente. Nello studio alla Vetrata, questi consegna al nuovo capo dello Stato le insegne di cavaliere di gran croce decorato di gran cordone dell\u2019Ordine al merito della Repubblica. \nAl termine di questa ultima fase, il Presidente uscente passa in rassegna un reparto di formazione interforze che rende gli onori e riceve dal comandante del reggimento Corazzieri uno stendardo presidenziale. Dopo essersi congedato, l\u2019ormai ex presidente lascia il palazzo, concludendo la cerimonia."}
{"id": "577958", "revid": "640277", "url": "https://it.wikipedia.org/wiki?curid=577958", "title": "Pinacoteca di Bologna", "text": ""}
{"id": "577961", "revid": "254059", "url": "https://it.wikipedia.org/wiki?curid=577961", "title": "Corrado Malaspina (il Giovane)", "text": "Non ebbe a segnalarsi per particolari imprese, a differenza ad esempio di Moroello Malaspina, \"vapor di Val di Magra\" del XXIV dell'Inferno (v. 145); tuttavia, essendo morto non molti anni prima del '300, serv\u00ec di spunto a Dante, che lo trova nella valletta dei principi nell'Antipurgatorio, per innalzare il suo celebre ed alto elogio della Casata, quasi a sdebitarsi della signorile ospitalit\u00e0 ricevuta nel 1306 in Lunigiana.\nBiografia.\nCorrado Malaspina nacque approssimativamente nei primi due decenni del XIII secolo.\nFiglio naturale di Federico I, marchese di Villafranca in Lunigiana e di Virgoletta, fu cresciuto e accudito dal nonno Corrado L\u2019Antico, capostipite del ramo dello Spino Secco, signori della Lunigiana dall'XI secolo.\nMatrimonio.\nI primi documenti attribuiti a Corrado \"il Giovane\" risalgono al 1234 e riguardano le sue nozze, avvenute due anni prima, con una certa Urica, figlia naturale del giudice Mariano II di Torres.\nAltri documenti del 1281-1305 indicano invece come moglie di Corrado una certa Orietta, forse imparentata con le famiglie genovesi degli Zanche o degli Spinola.\nPer quanto riguarda i figli non ebbe eredi maschi legittimi, ma una figlia di nome Spina nata probabilmente intorno al 1264 e un figlio naturale detto Figliastro.\nAccordi e carriera.\nIl matrimonio di Corrado con la figlia del giudice di Torres port\u00f2 ad un ampliamento degli interessi della famiglia Malaspina anche in Sardegna; tuttavia nel 1266 il patrimonio sardo acquisito fu spartito in tre parti tra Corrado e gli zii Manfredi e Moroello a causa della mancanza di un erede maschio legittimo.\nNel 1268 Clemente IV rifiut\u00f2 la richiesta da parte dei tre dell'assegnazione della vicaria pontificia in Sardegna.\nLa gestione del territorio negli anni successivi condotta da Corrado e gli zii sopra citati risult\u00f2 comunque prolifica per i rapporti che i Malaspina avevano intessuto con le famiglie genovesi, ne risultarono infatti una serie di matrimoni e di operazioni poilitiche e finanziarie.\nLa collaborazione con le famiglie genovesi era legata anche alla guerra di Genova contro Pisa. Infatti, i Malaspina parteciparono sostenendo la fazione genovese sia finanziando le spedizioni (con manovre come l'acquisto nel 1282 da parte di Corrado di Casteldoria e della curator\u00eca di Anglona da Brancaleone Doria, immediatamente retrocesse per 9.300 lire), sia militarmente partecipando in prima linea alla spedizione che culmin\u00f2 con la battaglia della Meloria (1284) e la conseguente sconfitta pisana.\nPer quanto riguarda i beni provenienti dall'eredit\u00e0 del nonno, nel 1266 i possedimenti lunigianesi e appenninici della famiglia furono divisi tra gli eredi, nella fattispecie i tre zii Manfredi, Alberto e Moroello e i figli di Federico I: Corrado, Tommaso e Opizzino.\nA Corrado e i suoi fratelli spettarono gli insediamenti lunigianesi con capoluogo Villafranca e altri beni in val Trebbia e val Staffora oltre al patrimonio sardo.\nNel 1278, su iniziativa dello zio Moroello, i Malaspina occuparono la citt\u00e0 di Chiavari scatenando la guerra con Genova alla quale Corrado partecip\u00f2 solo marginalmente, tanto che all'atto di pace, trovandosi in Sardegna, non pot\u00e9 presenziare al giuramento.\nNel 1281 vi fu un'ulteriore divisione del patrimonio dello Spino Secco, probabilmente per motivi di conflitti tra i Malaspina e il vescovo di Luni, come per la questione genovese, anche in questo caso l'apporto di Corrado alla vicenda sembra minimo.\nL'ultima notizia riferita a Corrado \u00e8 il suo testamento, redatto nel settembre 1294 a Mulazzo, nel quale riconosceva come eredi universali del suo patrimonio i fratelli Tommaso e Opizzino.\nSi pensa che mor\u00ec lo stesso anno in quanto nella documentazione successiva non se ne trova traccia.\nCorrado e la letteratura.\nCorrado si \u00e8 distinto all'interno del ramo dello Spino Secco anche per un profondo interesse per la tradizione e per la consapevolezza della storia e della tradizione della famiglia.\nLa sua figura fu di ispirazione per due maggiori scrittori italiani del Trecento: Dante Alighieri e Giovanni Boccaccio.\nDante nell'VIII canto del Purgatorio inscena il suo incontro nella valletta dei principi con Corrado, il quale spicca sugli altri compagni di pena per i valori cortesi di amore e famiglia.\nDai versi citati \u00e8 possibile capire la distinzione che viene fatta con il noto avo (Corrado \"l'Antico\"), anch'egli citato nella Commedia, mentre l'ultimo verso \u00e8 votato all'esemplarit\u00e0 che la famiglia aveva per la concezione poetica di Dante e come elogio ad una delle pi\u00f9 importanti famiglie italiane che lo ospitarono durante l'esilio.\nSempre facendo riferimento ai nobili valori e alla grandezza della famiglia, Boccaccio, nella sesta novella della seconda giornata del Decameron, narra di Corrado come ghibellino e gentiluomo liberale e attento ai valori familiari cortesi dipingendolo nel suo quadro familiare insieme alla moglie e alla figlia Spina."}
{"id": "577967", "revid": "6923", "url": "https://it.wikipedia.org/wiki?curid=577967", "title": "Cinebox", "text": "Il Cinebox \u00e8 un sistema che consentiva di vedere su uno schermo le immagini delle canzoni suonate, ideato nel 1959 e prodotto tra gli anni cinquanta e sessanta da S.I.F. (Societ\u00e0 Internazionale Fonovisione) di Cologno Monzese.\nCaratteristiche.\nIl Cinebox \u00e8 costituito da una sorta di armadio, contenente il sistema di scambio pellicole e di proiezione, sormontato da uno schermo. Il sistema di scambio pellicole poteva contenere fino a 40 nastri, che venivano selezionati tramite una pulsantiera, come in un jukebox.\nStoria.\nIl Cinebox venne preceduto dallo statunitense Panoram, sistema similare costituito da un jukebox video in cui era possibile fruire di filmati, chiamati Soundies, registrati con i musicisti che suonavano dal video.\nI fratelli Angelo e Giovanni Bottani costruirono i primi 500 Cinebox nel 1959, girando in breve tempo i primi 40 filmati da caricare nella macchina, con la prospettiva di presentare il prodotto alla Fiera di Milano dello stesso anno. Il Cinebox venne realizzato dalla S.I.F. (Societ\u00e0 Internazionale Fonovisione) dei fratelli Bottani in collaborazione con alcune case discografiche e cinematografiche italiane, comprese RCA Italiana, Titanus, Curci, Ricordi, Messaggerie Musicali, Leonardi, Stereo e Connelly.\nI filmati erano realizzati negli studi di Cinelandia per la regia di Enzo Trapani e in esterni per la regia di Tullio Piacentini.\nL'iniziale diffusione del Cinebox comprendeva le sale interne dei bar e il target era il pubblico giovane. Inizialmente molti artisti credettero nel progetto Cinebox, di idea tutta italiana, e durante i primi anni sessanta furono molte le pellicole prodotte, sia di generi per i pi\u00f9 giovani che per gli adulti.\nI fattori a sfavore della diffusione di questo apparecchio furono principalmente due: il rivale francese (lo Scopitone), il costo dell'apparecchio e della manutenzione.\nLo Scopitone era un apparecchio molto simile, per aspetto e funzionamento, al Cinebox, ma fu prodotto in Francia a partire dall'anno seguente alla presentazione dello stesso Cinebox in quel paese. Lo Scopitone poteva contenere 36 pellicole, ma aveva dalla sua parte la pi\u00f9 libera censura francese. I videoclip italiani erano infatti sottoposti a durissima censura, che limitava il campo d'azione del regista e, direttamente, l'appetibilit\u00e0 del prodotto.\nL'altro fattore sfavorevole fu il costo, sia di acquisto che di mantenimento: un apparecchio costava l'equivalente di circa 10.000 euro e costava al giorno 500 lire per la tassa SIAE. Non da meno erano i problemi meccanici: per spesare l'apparecchio le pellicole dovevano essere proiettate continuativamente, e ci\u00f2 portava al loro rapido deterioramento e quindi a blocchi della macchina. Si stima che per spesare il possesso di una pellicola, questa dovesse essere proiettata almeno 160 volte, e per spesare la tassa SIAE almeno 10 volte al giorno.\nIl Cinedisco.\nFino al 1963 si pensava che suono e immagine per essere sincronizzati dovessero necessariamente essere incisi su un sistema lineare come quello delle pellicole a trascinamento. Ma in quell'anno Primiano Muratori e Mario Faraoni mettono a punto il brevetto del Cinedisco, sistema studiato per risolvere il problema dell'usura della pellicola nei Cinebox che la metteva fuori uso in breve tempo per i suoi continui passaggi giornalieri.\nIl Cinedisco risolveva questo inconveniente perch\u00e9 utilizzava un disco ottico da 30 centimetri di diametro su cui venivano stampati i fotogrammi a spirale, mentre il sonoro veniva inciso su una traccia a microsolco inserita tra una spira e l'altra. La particolarit\u00e0 del Cinedisco, e da qui l'idea, consisteva nel fatto che il disco era messo in movimento da un sistema elettromeccanico che consentiva il mantenimento della sincronizzazione usando un meccanismo a pantografo, che manteneva lo stesso numero di fotogrammi letti nella stessa unit\u00e0 di tempo.\nPer questa sua peculiarit\u00e0 si pu\u00f2 considerare come una sorta di antesignano del sistema DVD, che include suono e immagine su un disco, risolvendo il problema della velocit\u00e0 radiale, controllata da un microprocessore che diminuisce il numero dei giri o li aumenta, a seconda del punto in cui si trova la testina laser di lettura."}
{"id": "577968", "revid": "1775883", "url": "https://it.wikipedia.org/wiki?curid=577968", "title": "Played-A-Live (The Bongo Song)", "text": "Played-A-Live (The Bongo Song) \u00e8 un singolo del gruppo musicale danese Safri Duo, pubblicato nel 2000.\nDescrizione.\nLa traccia, completamente strumentale, abbandona i canoni adottati sino ad allora nella composizione di una melodia elettronica sostituendo i classici effetti sonori con una virtuosa esibizione alle percussioni (che, come suggerisce il titolo, sono dei bongo). Il brano esordisce con la cassa che aumenta velocemente il \"break\" accompagnata dai bassi delle tastiere in crescendo. L'incisione, stando al titolo della canzone, sarebbe avvenuta dal vivo, per quanto le difficolt\u00e0 operative siano notevoli.\nIl brano \u00e8 stato poi inserito fra le tracce del settimo album \"Episode II\", pubblicato nel 2001."}
{"id": "577972", "revid": "125301836", "url": "https://it.wikipedia.org/wiki?curid=577972", "title": "Mikkey Dee", "text": "Biografia.\nNato a G\u00f6teborg in Svezia da famiglia di origine greca, ha cominciato la sua carriera musicale con i gruppi locali \"Nadir\" e \"Geisha\". Muovendosi verso Copenaghen, nel 1985, si \u00e8 unito a King Diamond, che stava cercando membri supplementari per completare la sua formazione. Dopo l'uscita dell'EP \"The Dark Sides\", Mikkey Dee decise di lasciare la band pensando che il suo ruolo stesse diventando pi\u00f9 quello di un musicista di riserva che quello di un vero e proprio membro del gruppo. Per esempio, King stava diventando sempre pi\u00f9 popolare mentre i musicisti che lo affiancavano rivestivano sempre pi\u00f9 ruoli marginali nella stesura e nell'elaborazione (eccetto il chitarrista Andy LaRocque); King era spesso anche l'unica persona che rispondeva per l'intero gruppo alle interviste. Mikkey ha comunque continuato a lavorare per King Diamond nelle loro sessioni di registrazione.\nSi \u00e8 unito anche a Don Dokken per il suo album solista \"Up From the Ashes\", che ritiene uno dei suoi migliori album registrati.\nLemmy Kilmister gli aveva chiesto gi\u00e0 nel 1985 di unirsi ai Mot\u00f6rhead, ma Mikkey entr\u00f2 nella band soltanto nel 1992 rimpiazzando Phil Taylor dopo il suo addio definitivo. La prima canzone che ha registrato con i Mot\u00f6rhead \u00e8 \"Hellraiser\" dall'album \"March \u00f6r Die\", mentre ha partecipato al suo primo concerto il 30 agosto 1992 a Saratoga negli USA.\nHa anche partecipato alle registrazioni dell'album degli Helloween del 2003 \"Rabbit Don't Come Easy\", sostituendo in quell'occasione il batterista Mark Cross.\nInoltre, lo scorso 21 aprile, durante un concerto tutto esaurito dei King Diamond al Karen di Gotheborg, di Svezia, Mikkey Dee \u00e8 ritornato (almeno per una sera), a essere il batterista della sua prima band.\nNei primi mesi del 2007, il musicista \u00e8 stato ospite dell'ultimo album dei Pain (\"Psalms of Extinction\"), per la canzone \"Zombie Slam\", che \u00e8 stata accompagnata anche con un video.\n\u00c8 un grande appassionato di hockey e un grande tifoso della squadra locale Fr\u00f6lunda HC.\nDopo la scomparsa di Lemmy Kilmister, una sua dichiarazione ha posto fine alla storia dei Motorhead:\"Non faremo pi\u00f9 n\u00e9 tour n\u00e9 altro. E non ci saranno altri dischi. Il marchio, per\u00f2, sopravviver\u00e0, e Lemmy vivr\u00e0 nei cuori di tutti noi\"Successivamente, durante il corso del 2016, diventa membro permanente degli Scorpions in sostituzione di James Kottak, impegnato a curarsi dai suoi problemi di salute, dopo essere stato licenziato."}
{"id": "577974", "revid": "125753991", "url": "https://it.wikipedia.org/wiki?curid=577974", "title": "Pompa sodio-potassio", "text": "La pompa sodio-potassio, detta anche pompa Na+/K+ ATP-dipendente (Na+/K+ ATPasi), \u00e8 un enzima () che si trova nella membrana delle cellule.\nQuesto tipo di pompa ionica \u00e8 il pi\u00f9 chiaro esempio di trasporto attivo primario di sostanze attraverso la membrana plasmatica.\nDescrizione.\nStruttura.\nLa pompa ATPasica ha una struttura costituita da un eterodimero di circa 270 KDa con subunit\u00e0 alfa e beta con estremit\u00e0 terminali intracellulari; fa parte della classe delle pompe P costituite da peptidi che passano in uno stato fosforilato durante il ciclo di trasporto. Sono presenti a livello intracellulare il sito di fosforilazione e il sito del legame dell'ATP. Rilevante a fini farmacologici per il trattamento dell'insufficienza cardiaca \u00e8 il sito extracellulare per il legame con l'ouabaina che se occupato provoca una modifica conformazionale della pompa impedendo la traslocazione degli ioni potassio e stabilizzando il legame con il farmaco. Infatti la ouabaina blocca la pompa sodio/potassio, la concentrazione di sodio intracellulare aumenta, si :) inverte cos\u00ec l'attivit\u00e0 dello scambiatore sodio/calcio che sfrutta il gradiente del sodio intracellulare per immettere calcio all interno della cellula e vi \u00e8 un accumulo di calcio intracellulare che \u00e8 responsabile dello sviluppo della contrazione.\nGli steroidi cardiotonici inibiscono la defosforilazione della Na/K-ATPasi, questa inibizione si verifica solo nel caso in cui lo steroide cardiotonico si trovi all'esterno della membrana.\nFunzione.\nLa pompa serve principalmente a livello fisiologico per controllare il volume cellulare, conferire alle cellule nervose e muscolari la propriet\u00e0 di eccitabilit\u00e0, ed \u00e8 correlata al trasporto attivo di glucidi ed amminoacidi.\nQuesta pompa si comporta da \"antiporto\", infatti, permette di trasportare \"contro gradiente di concentrazione\" tre ioni di Na+ verso l'ambiente extracellulare e due ioni di K+ verso l'ambiente interno della cellula sfruttando l'energia derivante dall'idrolisi dell'adenosintrifosfato (ATP). All'inizio del processo di trasporto tre ioni di Na+ vanno a legarsi ai siti specifici ad alta affinit\u00e0 della proteina veicolo rivolti verso l'interno della cellula. Questo legame stimola la fosforilazione dipendente dall'ATP della pompa determinando un cambio conformazionale della proteina veicolo, la quale esporr\u00e0 i siti di legame per gli ioni Na+ verso l'ambiente extracellulare, abbassando cos\u00ec la propria affinit\u00e0 per questi ioni cosicch\u00e9 essi vengano rilasciati al di fuori della cellula.\nContemporaneamente alla fuoriuscita degli ioni Na+, due ioni K+ vanno a legarsi ai siti specifici esposti verso l'ambiente extracellulare stimolando la defosforilazione della proteina, la quale torner\u00e0 al suo stato conformazionale di partenza e rilascer\u00e0 questi ioni all'interno della cellula. Una volta completata l'operazione, la proteina sar\u00e0 pronta a ripetere il ciclo. Questo processo contribuisce ad evitare che vengano dissipati i gradienti ionici che stanno alla base della differenza di potenziale esistente tra ambiente intracellulare ed ambiente extracellulare, pari a circa -70 mV. Tale differenza \u00e8 detta potenziale di membrana.\nLa concentrazione del sodio \u00e8 143 mM all'esterno della membrana cellulare e 14 mM all'interno, mentre la concentrazione del potassio \u00e8 dalle 10 alle 14 volte maggiore all'interno.\nAlcuni studi di Moravek e Kishi, in primo luogo \"statistici\" (sull'incidenza degli agenti cancerogeni rispetto alla pompa sodio-potassio), correlano lo squilibrio della pompa sodio-potassio alla progressiva degenerazione della cellula cancerogena. Lo squilibrio porterebbe a una perdita di calcio fuori dai mitocondri, e un maggiore apporto di sodio insieme a glucosio dentro la cellula. La respirazione si modifica perch\u00e9 si riduce la fosforilazione ossidativa a favore della glicolisi, con minori livelli di piruvato (che blocca la mitosi in fase S e la proliferazione incontrollata della cellula), il pH intracellulare lievemente alcalino che ostacola l'azione di proteine e enzimi del citoplasma nella trascrizione di informazioni dall'RNA di membrana al DNA nucleare."}
{"id": "577979", "revid": "1347902", "url": "https://it.wikipedia.org/wiki?curid=577979", "title": "Partito Comunista Bulgaro", "text": "Il Partito Comunista Bulgaro () \u00e8 stato un partito politico bulgaro di ispirazione marxista-leninista, aderente all'Internazionale Comunista, che govern\u00f2 la Repubblica Popolare di Bulgaria dal 1946 al 1990.\nStoria.\nTensioni tra i socialdemocratici.\nLe basi dell'organizzazione del movimento socialista e socialdemocratico bulgaro furono poste il 20 luglio 1891 al Congresso di Buzlud\u017ea, durante il quale fu istituito il Partito Socialdemocratico Bulgaro (). Nel 1894 si un\u00ec all'Unione Socialdemocratica Bulgara (BSSDP) per fondare il Partito Socialdemocratico dei Lavoratori Bulgari (, BRSDP).\nNel 1903, il partito fu diviso ideologicamente tra i \"socialisti stretti\" (\"tesniki\") dell'ex BSSDP, ed i \"socialisti larghi\" (\"siroki\") del BRSDP. La fazione degli stretti era guidata da Dimitar Blagoev ed era vicina agli ideali del marxismo, contraria al revisionismo e al millerandismo, e favorevole al centralismo e ad una rigida disciplina. I socialisti larghi di Janko Sakasov erano invece riformisti e con concezioni pi\u00f9 liberali rispetto alla teoria, alla tattica e all'organizzazione.\nIl BRSDP si scisse nello stesso anno nel partito BRSDP (\"tesniki\") e BRSDP (\"\u0161iroki\"). I partiti crearono le proprie organizzazioni sindacali, giovanili, cooperative e femminili, mentre la tensione tra le due fazioni divent\u00f2 sempre pi\u00f9 aspra e ostacol\u00f2 la raccolta del consenso tra le masse popolari e la loro lotta politica. Raramente i due partiti si organizzarono per azioni comuni.\nDopo la scissione, la fazione dei \"tesniki\" si rafforz\u00f2, concentrandosi esclusivamente sull'attivit\u00e0 tra le file della classe operaia e portando avanti azioni in maniera indipendente. GIi \"\u0161iroki\" invece si rivolsero anche ad altre classi lavoratrici (impiegati, artigiani, contadini) e ampliarono cos\u00ec la portata del loro elettorato, ottenendo quindi un'influenza maggiore. Inoltre, gli \"\u0161iroki\" accettarono coalizioni con altri partiti per mantenere la propria rappresentanza parlamentare e accolsero tra i loro membri gli esclusi dai \"tesniki\", dagli anarcoliberali e dai progressisti. Il BRSDP(\u0161) divenne nel 1909 il BRSDP(o) dove la \"o\" indicava \"obedenina\" (unificato).\nA partire dal 1912, il BRSDP(t) ebbe posizioni pacifiste e contrarie alla partecipazione del Regno di Bulgaria ai conflitti internazionali. Durante la prima guerra mondiale, i \"tesniki\" votano contro i crediti di guerra e aderiscono alla sinistra del movimento di Zimmerwald nel 1916. Consideravano come termine della guerra la vittoria della rivoluzione sociale nei paesi sviluppati e la creazione di una federazione balcanica.\nAl contrario, il BRSDP(o) difese la politica del governo durante le guerre balcaniche (1912-1913) e fu favorevole ai crediti di guerra per l'entrata del Regno nel primo conflitto mondiale. A livello internazionale, non critic\u00f2 l'Internazionale socialista e i grandi partiti socialdemocratici e non prese parte al movimento di Zimmerwald.\nDopo la Rivoluzione d'ottobre del 1917, il sostegno al bolscevismo e alla neonata Repubblica Sovietica costitu\u00ec un ulteriore punto di divisione tra le forze di sinistra e di destra all'interno del BRSDP(o), mentre i \"tesniki\" acclamarono la rivoluzione socialista dei bolscevichi e posero subito la difesa del nuovo stato sovietico come uno dei compiti pi\u00f9 importanti.\nNascita e primi anni.\nNel maggio 1919, al XXII congresso dei \"tesniki\" a Sofia, il partito cambi\u00f2 nome in \"Partito Comunista Bulgaro (\"tesniki\")\" e accolse nel suo programma gli ideali di Lenin e del Partito Comunista Russo (bolscevico), aderendo successivamente anche all'Internazionale Comunista. Tuttavia, il fatto che il PCB abbia mantenuto il nome di \"tesniki\" indic\u00f2 la forte influenza interna di Blagoev e dei vecchi leader della socialdemocrazia bulgara.\nAlle elezioni dell'agosto 1919, il PCB(t) ricevette 118 000 preferenze e 47 seggi nell'Assemblea nazionale, ma si rifiuto di formare una coalizione con l'Unione Nazionale Agraria Bulgara (BZNS), all'epoca il principale partito bulgaro al governo con il premier Aleksand\u0103r Stambolijski. Successivamente, il leader del BRSDP(o) Sakasov divenne ministro del lavoro e introdusse la giornata lavorativa di otto ore. Alle elezioni locali di dicembre, il partito comunista ottenne 140 000 voti e circa 2 500 seggi nei consigli comunali, con una maggioranza in 22 comuni urbani e 65 comuni rurali. Nelle elezioni parlamentari del marzo 1920, il partito ebbe il suo pi\u00f9 grande successo elettorale prima della nascita del regime.\nDopo le dimissioni del governo nel 1919, il BRSDP(o) sub\u00ec una grave crisi e la fazione interna di sinistra pass\u00f2 al PCB(t) e intere organizzazioni sindacali si unirono ai sindacati comunisti. Alle elezioni parlamentari del 1920 il BRSDP(o) ottiene solo 8 seggi, mentre le tensioni con i comunisti si accentuarono.\nIntanto, la crescita del Partito Comunista si opponeva sia ai tradizionali partiti borghesi che alla dominante Unione Nazionale Agraria. Le relazioni con la BZNS peggiorarono in seguito allo sciopero dei trasporti indetto dal PCB nel 1919-1920 e la sua sconfitta da parte della Guardia arancione dell'Unione. In seguito, anche i comunisti istituirono una propria organizzazione paramilitare per preparare il partito all'opposizione armata. Nel 1922, le relazioni con l'Unione Agraria furono ripristinate in base alle direttive del Comintern per la creazione universale di un fronte del lavoro con i contadini. \nIl numero di iscritti al partito comunista incominci\u00f2 a crescere, passando dai 3 435 nel 1919 a 35 000 nel 1922. Il consenso tra i contadini crebbe ed il congresso del PCB(t) del 1921 var\u00f2 un programma dedicato al settore agricolo. Nel 1923 il PCB inizi\u00f2 a perseguire la strategia del fronte unico dei lavoratori, rinunciando all'idea di portare avanti azioni ed iniziative in maniera indipendente.\nAllo stesso tempo, il partito entr\u00f2 in conflitto con il governo della BZNS per l'influenza tra le classi pi\u00f9 poveri, sfociando spesso in scontri aperti.\nIl PCB e il BZNS si presentarono in una coalizione alle elezioni del novembre 1923 per la XXI Assemblea Nazionale Ordinaria, vincendo rispettivamente 8 e 30 seggi.\nAnni venti e attentati.\nIl 9 giugno 1923, un colpo di stato militare legittimato dallo zar Boris III rovesci\u00f2 il governo dell'Unione Agraria di Stambolijski e pose al potere Aleksand\u0103r Cankov. Durante il golpe il Partito Comunista mantenne una posizione neutrale e il BZNS non pot\u00e9 ottenere il suo appoggio. All'interno della leadership centrale del PCB, il gruppo dei membri pi\u00f9 anziani guidati da Dimit\u01cer Blagoev e Todor Lukanov ritenevano inappropriato condurre una rivolta armata. Nonostante la posizione della leadership centrale, alcune organizzazioni di partito si unirono alla ribellione spontanea della rivolta di giugno. Pi\u00f9 tardi, sotto la pressione del Comintern e delle organizzazioni radicali del partito nel Regno, all'inizio di agosto del 1923 il Comitato Centrale del PCB decise di organizzare una nuova rivolta contro il governo di Cankov cercando il sostegno dell'Unione Agraria. Georgi Dimitrov e Vasil Kolarov furono scelti dal Comintern per prendere il comando nell'insurrezione di settembre del 1923, ma furono sconfitti. In seguito Dimitrov e Kolarov fuggirono verso l'Unione Sovietica attraversando il Regno di Jugoslavia, mentre il governo bulgaro attu\u00f2 una massiccia repressione contro il PCB e il BZNS. Dopo la sconfitta, il Partito Comunista sub\u00ec pesanti perdite tra i quadri e venne messa al bando nell'aprile 1924 assieme ai sindacati, ma cominci\u00f2 in seguito a preparare una nuova rivolta.\nL'attivit\u00e0 legale del Partito comunista bulgaro fu effettivamente sospesa dalle autorit\u00e0 nel gennaio 1924 e, sulla base della recente legge sulla protezione dello Stato, nell'aprile 1924 la Corte suprema di cassazione fece chiudere il partito e le sue organizzazioni affiliate e nazionalizz\u00f2 le loro propriet\u00e0. Il PCB aveva in quel periodo circa 6 000 membri e fu costretto ad agire in clandestinit\u00e0. \nLa messa al bando formale del partito port\u00f2 al sequestro finale delle sue strutture sopravvissute grazie a organizzazioni parallele. Il divieto fu accompagnato da un'amnistia con la quale furono rilasciati molti attivisti del PCB condannati nei mesi precedenti. Nel maggio 1924, durante la clandestina conferenza di Vito\u0161a, fu eletta una nuova leadership del partito, guidata dal Dipartimento politico di Stanke Dimitrov e da un'organizzazione militare di recente costituzione gestita da Kosta Jankov.\nIn tale situazione, sorsero disaccordi all'interno della leadership del PCB tra i membri moderati, che cercavano di mantenere le posizioni del partito nell'Assemblea nazionale e nei governi locali, ed gli estremisti di sinistra, che volevano continuare a perseguire azioni violente. Il Comitato per gli Esteri del Partito (o Rappresentanza d'oltremare), creato a Vienna e guidato da Georgi Dimitrov, sostenne l'estrema sinistra. Poich\u00e9 il Comitato centrale nel paese aveva ordinato lo scioglimento del Comitato estero, fu necessario l'intervento del Comintern per stabilire il suo ruolo di leader come rappresentante all'estero del Comitato centrale bulgaro.\nIl PCB prosegu\u00ec i preparativi per una nuova rivolta armata, mentre la Rappresentanza d'oltremare era attiva nel contrabbando di fucili, mitragliatrici e munizioni nel paese. Questa politica militarista \u00e8 stata attivamente sostenuta da Dimitrov e Kolarov con l'appoggio del presidente del Comitato esecutivo del Comintern Grigorij Zinov'ev, nonostante la leadership sovietica prefer\u00ec mantenere una posizione pi\u00f9 riservata. Ad agosto del 1924, la guardia costiera bulgara sequestr\u00f2 una nave con armi provenienti da Sebastopoli, RSS Ucraina, e rese impossibili le azioni programmate dai comunisti per l'autunno e sono state rimandate alla primavera successiva. \nNel frattempo, i preparativi per una rivolta armata in Bulgaria stavano perdendo l'appoggio della leadership sovietica, con lo stupore dei quadri del PCB. Di conseguenza, gli altri membri della leadership comunista bulgara, guidati da Kosta Jankov, presero la decisione di attuare un atto terroristico su larga scala a lungo pianificato a lungo.\nNel gennaio 1925, Vasil Kolarov cambi\u00f2 la sua posizione, seguito ad aprile da Dimitrov (che inizialmente si oppose alla rinuncia all'azione armata), e fu convocato a Mosca dove ader\u00ec alla linea dell'URSS. Il 14 aprile, Dimitrov e Kolarov inviarono istruzioni esplicite alla direzione del PCB nel paese con lo scopo di fermare tutte le azioni armate e terroristiche, tranne che per autodifesa. Tuttavia, il 16 aprile, prima dell'arrivo di questi ordini a Sofia, l'organizzazione militare del PCB organizz\u00f2 comp\u00ec un grave attentato nella cattedrale di Santa Domenica a Sofia il 16 aprile 1925, provocando 163 morti e circa 240 feriti, tra figure militari e politiche.In risposta al attacco, il governo bulgaro eman\u00f2 la legge marziale e fu organizzata una cruenta repressione nei confronti dei comunisti e dei membri di sinistra appartenenti alla BZNS. Tra i condannati a morte vi erano il poeta Geo Milev e il giornalista Josif Herbst. Molti quadri del partito furono uccisi, imprigionati o costretti a emigrare.\nLa decimazione all'interno del Partito comunista bulgaro port\u00f2 il suo Comitato centrale a trasferirsi a Vienna, mantenendo in Bulgaria soltanto l'ufficio esecutivo. Nei mesi seguenti, nacquero forti conflitti nella leadership del partito, con Dimitrov e Kolarov accusati di \"settarismo di sinistra\" e tradimento per i fallimenti dell'insurrezione di settembre e dell'attentato della Santa Domenica. L'ufficio esecutivo cerc\u00f2 persino cercato di rimuovere Georgi Dimitrov e Stanke Dimitrov dal Comitato centrale, ma dopo una consultazione di quattro mesi fu stabilito che non aveva il diritto di rimuovere dei funzionari nominati dal Comintern.\nAll'inizio del 1926, il primo ministro Aleksandr Cankov fu sostituito dal pi\u00f9 moderato Andrej Ljap\u010dev. Poco dopo fu annunciata l'amnistia per oltre 1 000 prigionieri politici, compresi i comunisti, alcuni dei quali erano di ritorno dall'Unione Sovietica. Questi eventi crearono le condizioni ideali per la ripresa delle attivit\u00e0 legali del Partito Comunista. Alla Conferenza dei gruppi di lavoratori senza partito del 1927, fu creato un \"Partito dei lavoratori\" () con il \"Rabotni\u010desko delo\" come giornale, in modo tale da avere una prima manifestazione legale del PCB. Furono fondati anche il Sindacato dei lavoratori indipendenti e la Lega giovanile degli operai (RMS).\nAlla seconda conferenza del Partito Comunista Bulgaro del 1928, un gruppo di giovani attivisti guidati da Petar Iskrov e Nikola Kofard\u017eev critic\u00f2 fortemente i leader di partito Dimitrov e Kolarov considerati come \"opportunisti di destra\" e, sebbene la maggioranza dei delegati non lo appoggiasse, riusc\u00ec a riportare il Comitato Centrale in Bulgaria. Il conflitto tra i due schieramenti continu\u00f2 con una serie di relazioni reciproche di fronte al Comintern che, nell'estate del 1929, cerc\u00f2 di fare da mediatore e di trovare un compromesso.\nAnni trenta.\nAll'inizio degli anni trenta il movimento comunista riusc\u00ec ad raggiungere rapidamente i consensi e l'influenza avuta durante il primo dopoguerra. Il RP aveva 30 000 iscritti e alle elezioni parlamentari del 1931 ottene 170 000 voti e 31 seggi, mentre alle comunali del 1932 ottenne 230 000 preferenze ed il governo del comune di Sofia, ma quest'ultime elezioni furono dichiarate nulle.\nNel 1933 Georgi Dimitrov venne eletto segretario generale del Comitato esecutivo del Comintern. Tuttavia, gli aspri dissensi all'interno del partito e le grandi purghe staliniane in Unione Sovietica, che colpirono anche gli emigrati bulgari, provocarono una crisi interna tra i comunisti. Nello stesso anno, Dimitrov divenne popolare all'interno del movimento comunista internazionale durante la difesa al processo di Lipsia, durante i quali numerosi comunisti furono condannati a morte ingiustamente per l'incendio del Reichstag.\nIl 19 maggio 1934 avvenne un nuovo colpo di stato perpetrato dal circolo di destra Zveno che depose il governo del Blocco popolare del BZNS favorendo l'ascesa di Kimon Georgiev, partecipante al golpe del 1923. Il Partito comunista bulgaro richiese uno sciopero generale e una rivolta, ma non furono effettuati. Intanto, il governo attu\u00f2 politiche simile a quelle del regime fascista in Italia assieme ad una campagna di repressione anticomunista: pi\u00f9 di 500 comunisti ricevettero pene severe, tra cui la pena di morte, e un gran numero \u00e8 stato costretto a fuggire dal paese. Con l'appoggio del Comintern e in clandestinit\u00e0, il Partito Comunista Bulgaro cerc\u00f2 di unire le forze democratiche e antifasciste presenti nel Regno, riuscendo ad allearsi con i socialdemocratici e con la sinistra dell'Unione Agraria.\nApprofittando della popolarit\u00e0 all'interno dell'Internazionale Comunista, Dimitrov e Kolarov organizzarono una purga nella leadership del PCB, ancora sotto il controllo dei loro avversari interni. In una serie di riunioni plenarie tra il 1935 e il 1936, i due furono accusati dal Comitato centrale di settarismo e trotskismo, e diverse centinaia di sostenitori situati in Unione Sovietica furono richiamati e posti sotto processo.\nNel 1935, il Comintern invi\u00f2 nel Regno Bulgaro furono inviati tre funzionari affiliati al Commissariato del popolo per gli affari interni dell'URSS: Georgi Damjanov, Stanke Dimitrov e Traj\u010do Kostov. I tre riuscirono a controllare l'organizzazione del partito nel paese, rimuovendo gli oppositori di Georgi Dimitrov ed imponendo al sesto plenum del Comitato Centrale del PCB la nuova linea di cooperazione antifascista con organizzazioni non comuniste avviata da Dimitrov e annunciata in precedenza al VII Congresso del Comintern.\nNel 1938, con decisione del Comitato Centrale, il Partito Comunista Bulgaro clandestino e il Partito dei lavoratori legale unirono le loro attivit\u00e0 nel nuovo Partito dei Lavoratori Bulgari.\nSeconda guerra mondiale.\nTra il 1936 e il 1940, il partito organizz\u00f2 numerosi scioperi di varia scala. Nel 1940, guid\u00f2 l'operazione Sobolev (dal nome del diplomatico sovietico Arkadij Sobolev) nel tentativo di ottenere l'accettazione della proposta dell'URSS da parte della Bulgaria per un trattato di amicizia e mutua assistenza. Tuttavia, il governo filo-tedesco di Bogdan Filov strinse ugualmente un'alleanza con la Germania nazista: Il 1\u00ba marzo 1941 il Regno di Bulgaria ader\u00ec al Patto tripartito e consent\u00ec l'entrata delle truppe tedesche.\nDopo l'invasione nazista dell'Unione Sovietica avviata nel giugno 1941 con l'operazione barbarossa, i comunisti invitarono il popolo bulgaro a non cooperare con il governo e le truppe tedesche. Il 24 giugno, il partito annunci\u00f2 l'inizio di una lotta armata ed inizi\u00f2 ad organizzare il movimento partigiano, del quale divenne la forza principale. Il Partito dei Lavoratori guid\u00f2 le attivit\u00e0 dei gruppi terroristici e di guerriglia in Bulgaria, pubblicando anche giornali e opuscoli illegali per incitare la resistenza. Contribu\u00ec inoltre all'organizzazione del Fronte della Patria () e come suo membro annunci\u00f2 il ritiro della Bulgaria dal Patto tripartito e l'adesione alla coalizione antinazista. Al FP si unirono anche la sinistra del BRSDP, l'Unione agraria di Stamboliskij e il gruppo nazionalista Zveno.\nIl 26 agosto 1944, entusiasta della riuscita offensiva dell'Armata Rossa nei Balcani, la leadership del Partito dei Lavoratori invit\u00f2 tutti i suoi attivisti a preparare una rivolta armata per rovesciare il governo. Dopo che l'URSS dichiar\u00f2 guerra al Regno di Bulgaria il 5 settembre, il 6 settembre formazioni partigiane e gruppi di battaglia iniziarono ad occupare diversi insediamenti nel paese. Il 7 settembre furono fatte irruzione nelle prigioni di Pleven e Varna e furono liberati i prigionieri politici. L'8 settembre, Muraviev dichiar\u00f2 guerra alla Germania nazista. La mattina presto del 9 settembre 1944, fu effettuato un colpo di stato che destitu\u00ec il governo di Konstantin Muraviev e affid\u00f2 il potere a Kimon Georgiev dello Zveno in nome del Fronte patriottico, firmatario di un armistizio con i Sovietici. Dopo il 9 settembre, il Partito dei lavoratori e le sue organizzazioni tornarono ad essere legali. Anche la BRSDP si riorganizz\u00f2 dopo la liberazione del paese, ma sorsero nuovamente divisioni interne. \nIl nuovo governo di Kimon Georgiev aveva il sostegno del Partito dei Lavoratori (comunisti), dell'Unione agraria e dello Zveno, tutti e tre partecipanti con un numero uguale di ministri. Il potere locale nel paese fu assunto dai comitati del Fronte, dominati dai comunisti e dagli agricoltori di sinistra. Il 6 ottobre 1944, il governo approv\u00f2 una legge d'ordinanza per un processo da parte di un tribunale popolare contro i responsabili del coinvolgimento del Regno di Bulgaria nella guerra. Il 20 dicembre 1944 fu adottata una legge sull'ordinanza sui dormitori educativi e del lavoro per le persone politicamente pericolose. I processi di massa portarono alla condanna a morte di 100 ufficiali tra 2 730 giustiziati a seguito di una purga dell'esercito di ritorno dal fronte.\nGli attivisti del BRP, per lo pi\u00f9 ex partigiani, ottennero alti incarichi militari durante la partecipazione della Bulgaria alla seconda guerra mondiale contro la Germania di Hitler. Dopo la fine dei processi al Tribunale del popolo nell'aprile 1945, furono creati numerosi campi di lavoro sul territorio del paese e avvenne la liquidazione di un gran numero di oppositori politici. \nNell'estate del 1945, il governo organizz\u00f2 le elezioni parlamentari che videro la vittoria dei comunisti. Il 4 novembre dello stesso anno, Georgi Dimitrov fece ritorno in Bulgaria dopo ventidue anni di esilio e fu nominato primo ministro. \nNel 1945 si tenne un plenum allargato del Partito dei lavoratori, dove furono stabiliti il nuovo programma del partito e lo status sociale di 94 su un totale di 120 membri dei comitati regionali: 38 lavoratori (inclusi operai e manifatturieri), 50 intellettuali (tra cui studenti, 13 insegnanti, 2 ingegneri, 3 ragionieri, 3 avvocati, 1 medico e 1 tecnico), 3 piccoli proprietari (tra gli agricoltori) e 3 artigiani. In termini di esperienza di partito, 38 persone avevano avuto 11-15 anni di attivit\u00e0 interna, seguite da 21 con 6-10 anni, 16 con 21-25 anni. 6 persone avevano avuto tra 16 e i 20 anni di esperienza, 10 da 1 a 5 anni e 3 persone avevano il maggior numero di anni di militanza nel partito (da 26 a 30 anni).\nIntanto, l'area di destra del BRSDP si separ\u00f2 e pass\u00f2 all'opposizione ripristinando il nome BRSDP(o), mentre la fazione rimanente si avviciner\u00e0 sempre di pi\u00f9 alle idee dei comunisti. \nRegime socialista.\nNel 1946, il Fronte Patriottico indisse un plebiscito sul sistema statale della Bulgaria e oltre il 92,7% dei votanti furono favorevoli all'abolizione della monarchia e poco dopo, si tennero le elezioni per la Grande Assemblea Nazionale (, BNS), vinte con una grande maggioranza dal FP. Successivamente fu creato un nuovo governo a maggioranza comunista e nuovamente con primo ministro Georgi Dimitrov, sancendo la nascita della Repubblica Popolare di Bulgaria. Nel 1947, la BNS abrog\u00f2 la Costituzione di T\u0103rnovo e promulg\u00f2 un nuovo testo repubblicano, noto come Costituzione di Dimitrov. Nello stesso anno, la Bulgaria entr\u00f2 a far parte del Cominform.\nCon l'aiuto del governo sovietico, i comunisti istituirono le fondamenta di un regime totalitario, accentrando nelle loro mani i poteri statali e perseguitando gli oppositori politici tramite una nuova legge sulla protezione dello stato bulgaro. Il BRSDP(o) divenne illegale e i suoi membri furono repressi o costretti all'esilio, mentre il BRSDP di sinistra si fuse con il Partito dei Lavoratori in nome del marxismo-leninismo. Gli unici partiti legali furono il Partito dei Lavoratori e l'Unione Agraria della Bulgaria che, sotto la guida di Georgi Trajkov, accett\u00f2 il programma comunista e abbandon\u00f2 le idee di Aleksand\u01cer Stambolijski.\nNel dicembre 1948, durante il V congresso dei comunisti furono poste le linee guida per l'edificazione del socialismo in Bulgaria e fu adottato il nome ufficiale di Partito Comunista Bulgaro. Georgi Dimitrov ne divenne il Segretario generale.\nIn seguito al conflitto sovietico-jugoslavo, il PCB inizi\u00f2 una serie di epurazioni di massa tra i suoi membri per eliminare coloro che erano sospettati di simpatizzare con la politica della Lega dei Comunisti di Jugoslavia.\nDopo la morte di Georgi Dimitrov nel luglio 1949, i principali contendenti per la segreteria furono Vasil Kolarov, V\u01celko \u010cervenkov, Anton Jugov e Georgi \u010cankov. Alla fine fu stabilito che la direzione del partito avrebbe operato sotto la guida diretta di Iosif Stalin, mentre \u010cervenkov, genero di Dimitrov, fu eletto Segretario del Comitato Centrale. Nel 1949 ebbe luogo una nuova serie di purghe: tra luglio e la met\u00e0 di settembre, oltre 11 000 persone furono espulse dal PCB. Tra le vittime dell'epurazione vi era Traj\u010do Kostov: principale artefice della repressione contro l'opposizione, fu condannato a morte per impiccagione dopo un processo politico nel quale fu accusato di tradimento e di collaborazionismo con Josip Broz Tito.\nNel 1949 si tennero le prime elezioni parlamentari senza l'opposizione, con una vittoria schiacciante del Fronte patriottico ed in particolare del Partito Comunista Bulgaro. Nello stesso anno, la Bulgaria ader\u00ec al Consiglio di mutua assistenza economica come membro fondatore e divenne uno dei Paesi socialisti pi\u00f9 fedeli all'Unione Sovietica. \n\u010cervenkov applic\u00f2 ed introdusse politiche sulla base del modello stalinista, come la rapida industrializzazione, la collettivizzazione dell'agricoltura, il rinvigorimento del sistema di sicurezza interno e l'allontanamento dei Paesi esterni al Blocco orientale.\nNel 1954, Todor \u017divkov fu eletto Segretario generale del Comitato Centrale e \u010cervenkov accett\u00f2 il concetto di leadership collettiva gi\u00e0 adottato dal PCUS dopo la morte di Stalin. In seguito al processo di destalinizzazione da parte del leader sovietico Nikita Chru\u0161\u010d\u00ebv, i l Valko \u010cervenkov fu espulso dal partito con l'accusa di stalinismo e abuso di potere, mentre Kostov fu riabilitato.\nLa linea di \u017divkov fu meno repressiva e autoritaria rispetto a quella di \u010cervenkov: la collettivizzazione forzata fu interrotta e la chiesa inizi\u00f2 ad essere tollerata. La Repubblica Popolare Bulgara conobbe un'importante sviluppo economico ed industriale, con una disoccupazione ridotta al minimo nonostante l'inefficienza della burocrazia del lavoro, ma gran parte della popolazione non credeva ai dati forniti dal governo e ritenuti esagerati.\nNel 1955 il PCB decise di far aderire il paese al Patto di Varsavia e propose l'ingresso della Bulgaria nell'URSS come nuova repubblica socialista sovietica, proposta in seguito rifiutata. Negli anni sessanta cerc\u00f2 di migliorare le relazioni con l'URSS di Leonid Bre\u017enev, prendendo parte ad eventi come la primavera di Praga o la guerra del Vietnam (tramite istruttori militari).\nNelle aree occidentali del Paese al confine della Jugoslavia, il Partito persegu\u00ec una politica di carattere nazionalista a seguito della naturalizzazione da parte della Repubblica Socialista di Macedonia di oltre 250.000 bulgari della regione macedone del Pirin. Nel 1963, un plenum del PCB dichiar\u00f2 chiusa la questione macedone dopo il fallimento del progetto di creare una Federazione balcanica di carattere socialista. \nNel 1971, fu adottata una nuova costituzione socialista per il Paese. \nPer quanto riguarda le minoranze etniche, furono concessi ampi diritti all'autodeterminazione ai gruppi di etnia turca e furono iniziati dei colloqui sull'emigrazione con la Turchia. Tuttavia, dopo una visita a Sofia, l'allora presidente turco Kenan Evren dichiar\u00f2 la propria volont\u00e0 di interrompere le trattative e le relazioni tra i due Paesi si fecero tese. Negli anni ottanta, il PCB organizz\u00f2 il cosiddetto \"Processo di rinascita\" () per rendere bulgari i nomi propri dei turchi bulgari, dei bulgari-musulmani e dei rom islamici.\nCrisi e scioglimento.\n Con l'ascesa di Michail Gorba\u010d\u00ebv alla segreteria del PCUS, la leadership del Partito Comunista Bulgaro adott\u00f2 le politiche della \"glasnost\"' e della \"perestrojka\" che ebbero un forte impatto sulla societ\u00e0 bulgara. Il governo inizi\u00f2 ad essere messo sotto pressione dai un gran numero di dissidenti e partiti di opposizione (precedentemente messi al bando) che ambivano ad un processo di democratizzazione del paese, nonch\u00e9 da una situazione economica stagnante. Nel frattempo, i regimi socialisti dell'Europa orientale venivano messi in crisi dalle rivoluzioni del 1989.\nIl 10 novembre 1989, le rivalit\u00e0 interne al partito e la situazione di instabilit\u00e0 generale portarono alle dimissioni di \u017divkov dalla segreteria del comitato centrale e il potere fu assunto da un gruppo collettivo di ex partigiani (Dimit\u01cer Stani\u0161ev, Jordan Jotov e Dobri D\u017eurov) guidato da Pet\u0103r Mladenov. La nuova dirigenza annunci\u00f2 un percorso di riforme democratiche e aperte allo sviluppo di un'economia di mercato. Nello stesso anno, il Fronte patriottico fu sciolto.\nAll'inizio del 1990, durante il XIV Congresso straordinario, la leadership del Partito Comunista Bulgaro annunci\u00f2 un cambiamento dei suoi valori, un rinnovamento nello spirito del pluralismo e della democrazia e l'adozione del socialismo democratico come principale ideologia. Il Congresso adott\u00f2 il Manifesto per il socialismo democratico e un nuovo statuto. Il Consiglio supremo del Partito Supremo, guidato da Aleksand\u01cer Lilov, sostitu\u00ec il Comitato Centrale e fu proposto di cambiare il nome del partito. A seguito di un referendum preliminare interno, fu approvata la rinomina ed il 3 aprile 1990 il Partito Comunista Bulgaro fu ribattezzato Partito Socialista Bulgaro, mentre una minoranza fedele alle posizioni comuniste diede vita al Partito Comunista di Bulgaria (\"Komunisticeska Partija na B\u0103lgarija\" - \"\u041a\u043e\u043c\u0443\u043d\u0438\u0441\u0442\u0438\u0447\u0435\u0441\u043a\u0430 \u041f\u0430\u0440\u0442\u0438\u044f \u043d\u0430 \u0411\u044a\u043b\u0433\u0430\u0440\u0438\u044f\").\nIn seguito, le propriet\u00e0 dell'ex PCB e delle organizzazioni affini furono confiscate per legge dal nuovo governo della Repubblica di Bulgaria.\nIdeologia.\nIl Partito Comunista Bulgaro si ispirava all'ideologia del marxismo-leninismo e ambiva alla realizzazione di una societ\u00e0 comunista senza classi attraverso una dittatura del proletariato, caratterizzata dal centralismo democratico e da un'organizzazione simile a quella sovietica. Gli ideologi di riferimento erano Karl Marx, Friedrich Engels, Lenin e lo stesso Georgi Dimitrov. Inizialmente, il partito si dichiarava come separato dallo stato a causa della presenza del Fronte Patriottico, ma la Costituzione di \u017divkov del 1971 rese il PCB la forza trainante della societ\u00e0 e dello stato socialista bulgaro. Il PCB era favorevole allo statalismo e nel periodo di Dimitrov dialog\u00f2 con la Lega dei Comunisti di Jugoslavia e il Partito Comunista Rumeno per la realizzazione di una federazione balcanica socialista, un progetto abbandonato in seguito al conflitto tra Stalin e Tito.\nOrganizzazione.\nSimilmente al PCUS e agli altri partiti comunisti del blocco orientale, il PCB era formato da:\nIl Partito aveva anche due organizzazioni giovanili: l'Unione giovanile dei lavoratori () e l'Unione dei giovani comunisti di Dimitrov ().\nCoalizione.\nIl partner principale del Partito comunista bulgaro era l'Unione Nazionale Agraria Bulgara ed insieme facevano parte del Fronte patriottico tra il 1948 e il 1990. Nel 1971, la coalizione fu garantita dalla Costituzione di \u017divkov in base all'articolo 1, paragrafo 3.\nStampa.\nIl primo giornale di carattere socialista pubblicato in Bulgaria \u00e8 stato il \"Rabotnik\", il cui primo numero fu pubblicato a Veliko T\u0103rnovo il 1\u00ba novembre 1892. Il giornale rese pubblico l'istituzione del Partito Socialdemocratico Bulgaro. In seguito, il \"Rabotnik\" verr\u00e0 sostituito \u0435 affiancato da altri giornali e riviste."}
{"id": "577981", "revid": "104485", "url": "https://it.wikipedia.org/wiki?curid=577981", "title": "Ditta", "text": "Nell'ordinamento giuridico italiano, la ditta \u00e8 uno dei segni distintivi dell'azienda, l'unico a essere obbligatorio, ed \u00e8 nome sotto il quale l'imprenditore individuale esercita la sua impresa, compie gli atti di impresa, assume obbligazioni, acquista diritti e, pi\u00f9 in generale, diventa punto di riferimento soggettivo dei rapporti giuridici relativi all' impresa.\nElementi della ditta.\nEssa \u00e8 formata da un elemento necessario, costituito dal cognome o dalla sigla dell'imprenditore, e da un elemento eventuale, cio\u00e8 facoltativo, che pu\u00f2 essere costituito anche da parole liberamente scelte.\nInfatti, a norma dell'art. 2563, secondo comma, del Codice civile, \u00abla ditta, comunque sia formata, deve contenere \"almeno\" il cognome o la sigla dell'imprenditore, salvo quanto \u00e8 disposto dall'art. 2565\u00bb, cio\u00e8 salvo che nel caso di trasferimento della ditta.\nTeorie della ditta.\nIntorno alla nozione di \"ditta\", nel corso del tempo sono state sviluppate in dottrina diverse teorie che possono essere ricondotte alle seguenti tre principali: la teoria oggettiva, la teoria soggettiva e la teoria unitaria.\nTeoria della ditta soggettiva.\nLa teoria soggettiva, la pi\u00f9 antica, identifica l'imprenditore con la ditta, per cui essa \u00e8 formata solo dal nome (e cognome) del titolare dell'azienda, o tutt'al pi\u00f9 dal solo cognome.\nDi conseguenza, la ditta \u00e8 intrasferibile per qualsiasi motivo, dal momento che con la cessione viene inevitabilmente a istituirsi la figura giuridica del prestanome.\nTeoria della ditta oggetiva.\nLa teoria della ditta oggettiva non identifica l'imprenditore con la ditta, per cui quest'ultima diventa denominazione durevole dell'azienda, diventa cio\u00e8 segno distintivo.\nIn questo modo, la continuit\u00e0 della ditta ne consente il trasferimento come componente - economicamente valutabile - dell'avviamento d'azienda, con conseguente vantaggio anche per l'acquirente, che beneficia della notoriet\u00e0 della ditta acquistata, e senza rischi per i clienti, in quanto la capacit\u00e0 aziendale resta immutata, e per i finanziatori, che comunque usano acquisire informazioni prima di erogare prestiti.\nTeoria della ditta unitaria.\nDal momento che la prassi mercantile e giurisprudenziale sembra privilegiare la ditta oggettiva, Cesare Vivante, il maggiore assertore della teoria della ditta soggettiva, attenuandone l'intransigenza, ammette la trasferibilit\u00e0 della ditta per causa di morte del titolare dell'azienda.\nLe due dottrine, tuttavia, sembrano prendere in considerazione due aspetti differenti: la ditta soggettiva riguarderebbe la persona dell'imprenditore, dal quale non pu\u00f2 essere separato; la ditta oggettiva, invece, sarebbe un segno distintivo dell'azienda, da cui la trasferibilit\u00e0 con l'azienda stessa.\nSecondo i sostenitori della ditta unitaria, tuttavia, la ditta \u00e8 in realt\u00e0 unica anche se viene osservata da due prospettive diverse: nel codice civile, infatti, la ditta \u00e8 segno distintivo sia dell'imprenditore che dell'azienda.\nRequisiti.\nLa ditta sorge con l'adozione effettiva e pubblica e deve rispettare il principio di verit\u00e0 e il principio di novit\u00e0. Per verit\u00e0 si intende che la ditta debba corrispondere al nome dell'imprenditore o contenerne almeno il cognome o al limite le iniziali. Ovviamente la ditta oltre che al nome patronimico dell'imprenditore pu\u00f2 contenere altri elementi di fantasia (ad esempio \"La casa del detersivo di M. Rossi\") che non contrastano con il principio di verit\u00e0 ma lo vanno a specificare. Per novit\u00e0 invece si deve intendere il fatto che la ditta deve essere idonea a differenziare in maniera inconfondibile l'imprenditore che la usa da qualsiasi altro. Tra l'altro l'imprenditore ha il diritto all'uso esclusivo della ditta da lui prescelta.\nTrascrizione.\nPer le imprese commerciali trova applicazione il principio della priorit\u00e0 della trascrizione nel registro delle imprese.\nCircolazione.\nNel sistema delineato dall'ormai abrogato codice di commercio del 1884 era incerto se il trasferimento della ditta fosse possibile. L'attuale codice civile del 1942 sembra invece aver superato il problema sancendo la trasferibilit\u00e0 della ditta contemporaneamente al trasferimento dell'azienda. Vi \u00e8 per\u00f2 una differenza tra trasferimento per atto inter vivos e mortis causa, infatti nel primo caso sar\u00e0 necessario il consenso dell'alienante, nel secondo caso invece la ditta si trasferir\u00e0 salvo disposizioni testamentarie diverse. Nel caso invece di usufrutto od affitto la ditta si trasferir\u00e0 \"necessariamente\". In ogni caso il trasferimento deve essere iscritto nel registro delle imprese. Con il trasferimento della ditta il legislatore ne ha salvaguardato il valore economico. I terzi continuano ad essere tutelati in quanto possono conoscere il trasferimento attraverso il registro."}
{"id": "577982", "revid": "599013", "url": "https://it.wikipedia.org/wiki?curid=577982", "title": "Lorenzo Pucci", "text": ""}
{"id": "577984", "revid": "14214", "url": "https://it.wikipedia.org/wiki?curid=577984", "title": "The Bongo Song", "text": ""}
{"id": "577985", "revid": "16066", "url": "https://it.wikipedia.org/wiki?curid=577985", "title": "Ernie Ball Music man", "text": ""}
{"id": "577988", "revid": "63799", "url": "https://it.wikipedia.org/wiki?curid=577988", "title": "Libri dei Profeti", "text": ""}
{"id": "577991", "revid": "1711941", "url": "https://it.wikipedia.org/wiki?curid=577991", "title": "Glaurung", "text": ""}
{"id": "578005", "revid": "1305772", "url": "https://it.wikipedia.org/wiki?curid=578005", "title": "Cold", "text": ""}
{"id": "578006", "revid": "1305772", "url": "https://it.wikipedia.org/wiki?curid=578006", "title": "SS1", "text": ""}
{"id": "578009", "revid": "72124825", "url": "https://it.wikipedia.org/wiki?curid=578009", "title": "SS 1", "text": ""}
{"id": "578010", "revid": "339392", "url": "https://it.wikipedia.org/wiki?curid=578010", "title": "S.Oronzo", "text": ""}
{"id": "578011", "revid": "834", "url": "https://it.wikipedia.org/wiki?curid=578011", "title": "Mario dell'arco", "text": ""}
{"id": "578016", "revid": "1262866", "url": "https://it.wikipedia.org/wiki?curid=578016", "title": "Maximilian von Spee", "text": "Si arruol\u00f2 nella marina imperiale nel 1878. Nel 1887 - 1888 comand\u00f2 i porti del Camerun, allora colonia tedesca. Nominato capitano di vascello nel 1905, ricopr\u00ec varie posizioni superiori nel campo dello sviluppo degli armamenti, fu quindi nominato capo di stato maggiore del comando del Mare del Nord nel 1908; fu promosso contrammiraglio il 27 gennaio 1910 e gli fu affidato il comando della Squadra navale dell'Estremo Oriente nel 1912, con base a Tsingtao, in Cina.\nAllo scoppio della prima guerra mondiale il suo comando si concentr\u00f2 sulla distruzione del traffico commerciale alleato e dei trasporti truppe provenienti dalle colonie, con notevole successo. Tuttavia von Spee era ben conscio delle risorse alleate, specie della Marina imperiale giapponese e della Marina reale australiana: descrisse infatti la nave ammiraglia di quest'ultima, l'incrociatore da battaglia HMAS \"Australia\", come superiore da sola a tutta la propria squadra. Di conseguenza von Spee diresse le proprie navi verso il Sudamerica.\nAlla battaglia di Coronel, al largo delle coste del Cile, il 1\u00ba novembre 1914, la forza comandata da von Spee attacc\u00f2 ed affond\u00f2 due incrociatori corazzati britannici comandati da Sir Christopher Cradock, la HMS \"Good Hope\" e la HMS \"Monmouth\", surclassate sia per armamenti che per capacit\u00e0 di manovra.\nL'8 dicembre 1914, la squadra di von Spee tent\u00f2 un attacco contro la stazione di rifornimento carbone di Port Stanley nelle isole Falkland, senza sospettare che il mese precedente i britannici avevano inviato due moderni e veloci incrociatori da battaglia, l'HMS \"Inflexible\" e l'HMS \"Invincible\" a proteggere le isole e a vendicare la sconfitta di Coronel. Nella base navale di Port Stanley si trovavano anche cinque incrociatori, la HMS \"Carnarvon\", la HMS \"Cornwall\", la HMS \"Kent\", la HMS \"Bristol\" e la HMS \"Glasgow\". Nella battaglia che ne segu\u00ec, la nave ammiraglia di von Spee, la SMS \"Scharnhorst\", insieme con la SMS \"Gneisenau\", la SMS \"N\u00fcrnberg\" e la SMS \"Leipzig\" vennero affondate, con la perdita di circa 2.200 marinai tedeschi compreso lo stesso von Spee e i suoi due figli, Heinrich a bordo del \"Gneisenau\" e Otto a bordo del \"N\u00fcrnberg\". Solo la SMS \"Dresden\" riusc\u00ec a fuggire, per essere successivamente rintracciata e distrutta senza che i britannici subissero perdita alcuna.\nNel 1917 venne battezzato il \"Graf Spee\", un incrociatore della classe \"Mackensen,\" la cui costruzione non venne completata prima dell'armistizio del novembre 1918, e fu quindi interrotta definitivamente.\nNel 1934 la Germania battezz\u00f2 l\"'Admiral Graf Spee\", un incrociatore pesante. Tale nave nel 1939 venne autoaffondata dopo la battaglia del R\u00edo de la Plata, al largo delle coste dell'Uruguay, a poche centinaia di miglia dal punto in cui l'ammiraglio von Spee e la sua squadra trovarono la morte un quarto di secolo prima.\nFra il 1959 e il 1967 la Marina tedesca schier\u00f2 una nave scuola con lo stesso nome."}
{"id": "578017", "revid": "297059", "url": "https://it.wikipedia.org/wiki?curid=578017", "title": "Inquisizione medievale", "text": "Con l'espressione Inquisizione medievale si fa riferimento a quel periodo della pi\u00f9 generale storia dell'Inquisizione che va dal 1179 (o 1184) fino alla met\u00e0 del XVI secolo. Al suo interno si distingue una prima fase detta Inquisizione vescovile (1184-1231) e una seconda detta Inquisizione legatina o pontificia.\nOrigine del termine e compiti specifici del Tribunale.\nIl termine \"inquisizione\" deriva dal verbo latino \"inquirere\", che significa \"investigare\", \"indagare\". Il tribunale dell'Inquisizione conduceva infatti le indagini volte ad accertare l'eresia e, scopertala, aveva il compito di tentare con tutti i mezzi (compresa la tortura) di convincere l'indagato ad abiurare, cio\u00e8 a ritrattare. Quando non era in grado di ottenere l'abiura, dichiarava la propria incapacit\u00e0 e rimetteva l'indagato a un tribunale civile.\nI tribunali dell'Inquisizione, per definizione, potevano sottoporre a processo solo i fedeli cristiani, e quindi ne erano formalmente esclusi i non battezzati (quindi, ad esempio, ebrei e musulmani).\nQuesta inquisizione si occup\u00f2 prevalentemente dell'eresia catara e della valdese e pu\u00f2 considerarsi conclusa alla met\u00e0 del Trecento.\nPrimi provvedimenti.\nNel 1179 il concilio Lateranense III indetto da papa Alessandro III stabil\u00ec regole precise tese a evitare ulteriori scismi; dopo che a Roma si erano susseguiti un numero considerevole di antipapi.\nTra gli altri provvedimenti che stabilivano regole, ad esempio, per la validit\u00e0 dell'elezione papale e per la disciplina dei provvedimenti adottati dagli antipapi, il canone 27 dettava regole chiare per contrastare l'eresia.\nIl principio, assolutamente nuovo nella storia del Cristianesimo, fu che la Chiesa riconosceva l'utilit\u00e0 delle leggi dei principi e delle punizioni corporali nella lotta contro l'eresia. I Catari, inoltre, accusati di eresia, venivano messi sullo stesso piano delle bande brigantesche che infestavano l'Europa in quel momento e sia contro gli uni che contro gli altri veniva bandita una vera e propria crociata.\nPer il momento nessun provvedimento venne preso contro i Valdesi che si erano recati a Roma per chiedere di essere riconosciuti come \"predicatori della Parola\".\nInquisizione vescovile.\nPapa Lucio III con il decreto \"Ad abolendam\" (1184) stabil\u00ec il principio - sconosciuto al diritto romano - che si potesse formulare un'accusa di eresia e iniziare un processo a carico di qualcuno anche in assenza di testimoni attendibili.\nIn questo decreto il Papa dichiarava, tra l'altro:\nCon il decreto, stavolta, si scomunicavano anche i valdesi.\nLa novit\u00e0 nella lotta all'eresia stabilita dal decreto consistette proprio in quest'obbligo dei vescovi di mettersi alla ricerca (inquisizione, appunto) degli eretici. Dalle origini del Cristianesimo fino a quel momento, infatti, i vescovi si erano limitati a occuparsi dei problemi che via via emergevano. Eventualmente, riuniti in sinodi, avevano condannato le proposizioni ereticali e comminato la scomunica. Da questo momento, invece, il vescovo doveva esplicitamente andare alla ricerca dell'eretico e sottoporlo a processo.\nIn questo decreto si prevedeva l'obbligo di rivelare all'imputato il nome degli accusatori.\nQuesta pratica venne per\u00f2 presto corretta perch\u00e9 non era infrequente che i testimoni venissero trovati e uccisi prima del processo. Dato che la ricerca degli eretici (l'Inquisizione) era affidata ai vescovi locali si parla, per questo periodo e fino al 1231, di Inquisizione vescovile.\nNel 1209 fu indetta la crociata contro gli Albigesi. Successivamente, nel 1215, il concilio Laterano IV ribad\u00ec la condanna di ogni devianza - teologica, morale o di costume - dal canone religioso dominante, dando vita all'istituzione di procedure d'ufficio. Si poteva, cio\u00e8, instaurare un processo sulla base di semplici sospetti o delazioni.\nLa trascrizione dei processi.\nFin da queste prime fasi i tribunali inquisitoriali introdussero una novit\u00e0: la presenza di un notaio con il compito di trascrivere l'intero processo.\nI processi venivano normalmente trascritti in latino, la lingua ufficiale della Chiesa, mentre gli interrogatori erano condotti in lingua volgare.\nL'uso di trascrivere i processi si \u00e8 rivelato fondamentale per gli storici moderni. Infatti il materiale prodotto dai tribunali inquisitoriali ha permesso di ricostruire l'andamento dei processi con una precisione impossibile nella storia del diritto prima di allora.\nNomina dei primi inquisitori permanenti. Inquisizione legatina (o pontificia).\nNel 1231 papa Gregorio IX affid\u00f2 il compito dell'Inquisizione a dei giudici nominati e inviati da lui stesso che avevano, tra l'altro, il potere di deporre il vescovo qualora riscontrassero inefficienze nel suo operato (sembra che alcuni vescovi fossero sospettati essi stessi di eresia).\nDato che l'ufficio di Inquisitore era ricoperto dai legati del Papa, da questo momento, e per tutto il Medioevo, si parla di Inquisizione legatina o pontificia.\nL'incarico di giudice inquisitore fu inizialmente affidato a membri dell'ordine cistercense e poi a frati Domenicani e Francescani.\nIl concilio regionale di Narbona (1235) stabil\u00ec il principio che la condanna doveva essere pronunciata esclusivamente alla presenza di prove irrefutabili perch\u00e9 era meglio assolvere un colpevole che condannare un innocente.\nPietro da Verona, inquisitore pontificio in Lombardia, fu ucciso il 6 aprile 1252 da un gruppo di eretici.\nLo stesso anno, il 15 maggio 1252 fu introdotta la possibilit\u00e0 della tortura negli interrogatori, con la bolla \"Ad extirpanda\" di papa Innocenzo IV.\nLa tortura nell'Inquisizione medievale.\nGi\u00e0 nell'886 papa Nicola I aveva dichiarato che la tortura non era ammessa n\u00e9 per le leggi umane n\u00e9 per le leggi divine, perch\u00e9 la confessione deve essere spontanea e nel XII secolo il decreto di Graziano aveva ripetuto la condanna di questo metodo.\nDal XIII secolo (sembra a seguito della riscoperta del diritto romano) la tortura era stata reintrodotta nella giustizia civile ed era poi passata alla giurisdizione ecclesiastica.\nInnocenzo IV autorizz\u00f2 l'uso di metodi coercitivi per ottenere la confessione, tra cui il prolungamento della prigionia, la privazione degli alimenti e, in ultima istanza, la tortura, tuttavia lo fece a condizioni ben precise, non previste nei tribunali civili del tempo:\nla vittima non doveva correre il rischio n\u00e9 della mutilazione n\u00e9 della morte, prima di usare la tortura l'inquisitore doveva chiedere l'approvazione del vescovo locale, la confessione ottenuta con la tortura o in \"cospectu tormentorum\" (alla vista degli strumenti di tortura) non era valida a fini processuali, ma doveva essere ripetuta \"sponte\" \"non vi\", spontaneamente non con la violenza.\nIl torturatore non poteva essere lo stesso giudice (\"ecclesia abhorret a sanguine\"), ma un laico.\nLa tortura non poteva essere usata arbitrariamente, ma solo se l'accusato si fosse contraddetto durante gli interrogatori o, al di l\u00e0 della sua professione di innocenza, vi fossero gravissimi indizi a suo carico. Il metodo pi\u00f9 usato dagli inquisitori sembra siano stati i tratti di corda: l'imputato, con le mani legate dietro la schiena veniva sollevato pi\u00f9 volte in aria con un sistema di carrucole e poi fatto cadere.\nLa frase tipica che da questo momento si trova nelle minute degli interrogatori \u00e8 \"confessionem esse veram, non factam vi tormentorum\" (la confessione \u00e8 valida, non resa sotto la violenza della tortura).\nAltre volte si trova l'espressione \"postquam depositus fuit de tormento\" (dopodich\u00e9 fu rilasciato dalla tortura).\nIl fatto che negli archivi si trovino questo tipo di informazioni alquanto scarne ha fatto nascere una disputa fra gli studiosi. Infatti alcuni storici ritengono che si debba prendere alla lettera quanto si trova nei documenti e dedurne che la pratica della tortura non era comunemente praticata, ma utilizzata solo in casi eccezionali.\nSecondo, ad esempio, R. Lanzilli, l'utilizzo della tortura cadde in disuso gi\u00e0 a partire dal XIV secolo. Per esempio a Tolosa, fra il 1309 e il 1323 furono emanate 636 sentenze inquisitoriali, ma la tortura fu utilizzata solo una volta, cio\u00e8 nello 0,2 % dei casi; a Valencia, su 2.354 processi celebrati fra il 1478 e il 1530 si utilizz\u00f2 la tortura solo 12 volte, cio\u00e8 nello 0,5% dei casi.\nAltri studiosi ritengono, invece, che anche quando i verbali degli interrogatori usano l'espressione \"confessionem esse veram non factam vi tormentorum\" non si pu\u00f2 escludere che la tortura sia stata praticata. Con questa frase i verbali si riferirebbero alla seconda confessione, quella resa spontaneamente.\nAl di l\u00e0 delle diverse interpretazioni dei documenti, pare che comunque gli stessi inquisitori non ne fossero particolarmente entusiasti. Bernardo Gui, inquisitore generale di Tolosa, nel suo manuale per inquisitori, scriveva\nQuesto per due motivi:\nLe giurie popolari.\nNel 1254 venne ufficializzata la presenza di una giuria di \"boni viri\" (uomini di provati costumi morali), da 30 ai 100 a seconda dei casi, che aveva il compito di leggere l'incartamento relativo al processo (che veniva per\u00f2 trasmesso senza l'indicazione del nome dell'imputato) e suggerire all'inquisitore la sentenza. La responsabilit\u00e0 della sentenza rimaneva dell'inquisitore ma, a quanto risulta dai verbali, nella stragrande maggioranza dei casi l'inquisitore confermava il parere della giuria.\nPapa Alessandro IV nel 1261 ufficializz\u00f2 la possibilit\u00e0 di servirsi di eretici come testimoni nei processi inquisitoriali. Pu\u00f2 sembrare una contraddizione, ma dato che le riunioni di chi fosse sospettato di eresia spesso avvenivano in segreto, solo chi aveva assistito a dette riunioni poteva essere considerato testimone attendibile.\nProcedura.\nIl processo dell'Inquisizione prese corpo nel tempo con diversi provvedimenti papali e inoltre, contrariamente a quello che avvenne con la creazione della Congregazione del Sant'Uffizio, durante il Medioevo non ci fu un organo sovrano, ma semmai un indirizzo unico stabilito dal papa.\nTuttavia, al di l\u00e0 delle differenze temporali e geografiche si pu\u00f2 tentare di ricostruire il funzionamento tipico di un procedimento inquisitoriale.\nPrima fase: l'inchiesta.\nL'inquisitore, giunto in un luogo in cui si sospettava abitassero eretici, si presentava al vescovo locale. Con il permesso di quest'ultimo convocava il popolo, davanti al quale teneva una predica in cui esponeva il punto di vista della Chiesa sui contenuti della fede ritenuti confusi in quell'ambiente e quindi passava a mostrare la falsit\u00e0 delle proposizioni eretiche l\u00ec sostenute.\nA questo punto pubblicava due diversi editti: l'editto di grazia con cui si concedeva, appunto, la grazia a chi si fosse spontaneamente denunciato all'inquisitore entro un determinato lasso di tempo (in genere dai 15 ai 30 giorni), e l'editto di fede con cui si obbligava chiunque fosse a conoscenza dell'esistenza di un eretico a denunciarlo all'inquisitore pena essere considerato correo.\nChi era sospettato di eresia, ma non si presentava all'inquisitore, era oggetto di una citazione individuale per il tramite del curato del luogo (era l'inizio del processo a suo carico).\nChi si rifiutava di comparire veniva scomunicato.\nSeconda fase: il processo.\nL'imputato veniva arrestato, ma non necessariamente trascorreva in prigione tutto il tempo del processo. Poteva infatti essere rilasciato sulla parola, su cauzione, presentare dei testimoni a garanzia che si sarebbe presentato all'inquisitore. L'imputato non aveva il diritto di conoscere n\u00e9 i capi d'accusa n\u00e9 i testimoni contro di lui fino a processo iniziato, tuttavia aveva il diritto di stilare un elenco di nomi di persone che, secondo lui, avrebbero potuto volere il suo male.\nSe sulla lista cos\u00ec compilata comparivano gli accusatori, il processo veniva sospeso, l'imputato rilasciato e all'accusatore veniva inflitta la pena prevista per quella tipologia di reato. A dibattimento iniziato gli imputati potevano ancora ricusare i testimoni se avessero dimostrato che questi avevano motivo di essere malevoli nei loro confronti.\nA sua volta l'inquisitore non poteva giudicare un imputato se costui in passato gli avesse nociuto. All'accusato venivano sequestrati tutti i beni, sia per provvedere alle spese del processo, sia per l'eventuale mantenimento in carcere dello stesso accusato.\nIl processo si componeva di una serie di interrogatori in cui l'imputato si limitava a rispondere alle domande del giudice; non esistevano controinterrogatori.\nGli avvocati difensori.\nAl processo assisteva un avvocato difensore, ma con funzioni decisamente diverse da quelle che ci aspetteremmo noi moderni. Il suo compito, infatti, non consisteva nella difesa dell'imputato davanti ai giudici, ma nel tentativo di convincere l'accusato a dichiararsi colpevole (per avere il minimo della pena o l'assoluzione) e assisterlo nelle questioni procedurali. \nSembra peraltro che questa figura non compaia spesso ai processi per due ordini di ragioni:\nPenitenze e pene.\nChi si presentava all'inquisitore entro il termine previsto dall'editto di grazia veniva in genere condannato a un pellegrinaggio.\nPer chi invece arrivava al processo si profilavano due strade diverse:\nIn questo caso la condanna poteva essere la privazione della libert\u00e0 per un certo periodo di tempo, la fustigazione pubblica, la confisca dei beni o, nei casi pi\u00f9 gravi, la pena di morte.\nLa prigione era di due tipi: il muro largo, da scontare a casa propria o all'interno di un monastero o di un convento e il muro stretto, cio\u00e8 la reclusione nel senso moderno del termine. I prigionieri potevano ricevere visite, ma il muro stretto poteva essere mutato in \"carcer strictissimus\" (carcere duro) il condannato messo \"in pace\", espressione forbita per indicare che veniva messo in catene a pane e acqua e privato di ogni contatto.\nLe penitenze potevano essere mitigate o annullate in seguito. Alcuni condannati furono, ad esempio, liberati per assistere parenti malati \"fino alla guarigione o alla loro morte\". Al contrario, pene pi\u00f9 severe erano previste per i \"relapsi\"; coloro che erano ricaduti nell'errore.\nPer quanto riguarda l'utilizzo della pena di morte, non esistono studi accurati sulla totalit\u00e0 dei documenti. \u00c8 stato per\u00f2 osservato che nella seconda met\u00e0 del XIII secolo, a Tolosa, le condanne a morte furono in ragione dell'1% delle sentenze emesse.\nBisogna precisare, che a rigore, l'Inquisizione non poteva condannare n\u00e9 al carcere n\u00e9, tantomeno, a morte, dato che le punizioni corporali erano di competenza della magistratura civile e venivano decise sulla base delle legislazioni dei singoli stati e non del diritto canonico. Tuttavia il rapporto fra potere spirituale e potere temporale era cos\u00ec stretto che una condanna dell'inquisitore si sarebbe certamente tramutata nella corrispettiva condanna civile.\nTerza fase: Pronuncia del giudizio.\nLa punizione dell'eresia non era un fatto privato, ma un avvenimento pubblico. Le sentenze dell'Inquisizione erano pronunciate in una cerimonia ufficiale, alla presenza delle autorit\u00e0 civili e religiose. Questa cerimonia aveva la funzione di evidenziare, simbolicamente, la restaurazione dell'equilibrio sociale e religioso e il ritorno dell'eretico in seno alla Chiesa. Era dunque un atto di fede pubblico, cio\u00e8 il significato letterale dell'espressione autodaf\u00e9.\nLa cerimonia prevedeva un sermone dell'inquisitore, chiamato \"sermo generalis\" (sermone generale). Le autorit\u00e0 civili presenti giuravano fedelt\u00e0 alla Chiesa e s'impegnavano a prestare la loro assistenza nella lotta contro l'eresia.\nSubito dopo c'era la lettura del verdetto, cio\u00e8, come si \u00e8 visto sopra, a seconda dei casi: assoluzione, penitenze, pene corporali o addirittura la pena di morte. In quest'ultimo caso l'inquisitore pronunciava la formula solenne:\nA questo punto la cerimonia era conclusa e, con essa, anche il processo.\nAmbito di operativit\u00e0.\nL'Inquisizione pontificia oper\u00f2 soprattutto nel sud della Francia e nel nord Italia, cio\u00e8 nelle due aree dov'erano maggiormente presenti catari e valdesi. In Spagna fu presente nel regno di Aragona, ma non nel regno di Castiglia. Nel resto d'Europa non sembra abbia avuto una particolare virulenza, anche se si estese alla Germania, dove sar\u00e0 fatta propria dai riformisti di Lutero e in Scandinavia.\nLa sua esperienza pu\u00f2 dirsi conclusa alla met\u00e0 del XIV secolo, cio\u00e8 alla scomparsa del movimento cataro (il movimento valdese, invece, \u00e8 sopravvissuto, ha successivamente aderito alla riforma protestante ed \u00e8 ancora oggi presente in Italia).\nIl suo ambito di competenza erano soltanto i battezzati, e quindi erano formalmente esclusi ebrei e musulmani.\nA volte gli inquisitori finivano inquisiti. Fu questo, ad esempio, il caso di Roberto il Bulgaro, inquisitore generale di Francia. Denunciato per i suoi metodi eccessivamente severi, fu processato dal papa e condannato al carcere a vita."}
{"id": "578018", "revid": "1649409", "url": "https://it.wikipedia.org/wiki?curid=578018", "title": "Hamad bin Isa Al Khalifa", "text": "Biografia.\nIn giovent\u00f9 ha frequentato la Leys School a Cambridge (Inghilterra), e successivamente alcuni college militari nel Regno Unito (a Sandhurst) e negli Stati Uniti (a Fort Leavenworth). Il 16 febbraio 1979 \u00e8 stato nominato cavaliere dell'Ordine di San Michele e San Giorgio del Regno Unito.\nDopo essere succeduto a suo padre, Isa bin Salman Al Khalifa, come emiro, \u1e24amad ha introdotto nel regno una serie di riforme politiche, tra cui il rilascio di tutti i prigionieri politici, la concessione di diritti politici alle donne (compreso il diritto di voto) e lo svolgimento di elezioni parlamentari.\nNel 2002 si \u00e8 autoproclamato re del Paese. Nello stesso anno, ha preso posizione contro l'azione degli Stati Uniti nei confronti dell'Iraq.\nDa sua moglie e cugina di primo grado, \"sceicca\" Sabika bint Ibrahim Al Khalifa, ha avuto sei figli: Salman bin Hamad bin Isa Al Khalifa il 21 ottobre 1969, \"sceicco\" \u02bfAbd All\u0101h il 30 giugno 1975, \"sceicco\" Khal\u012bfa il 4 giugno 1977 e \"sceicca\" Najla il 20 maggio 1981. Il figlio pi\u00f9 giovane del re, lo \"sceicco\" quindicenne Faysal bin Hamad Al Khalifa, \u00e8 morto in un incidente stradale il 13 gennaio 2006.\nIl re ha un grande interesse per la conservazione del patrimonio e si impegna inoltre in diverse attivit\u00e0 e hobby, inclusi la falconeria, il golf, la pesca, il tennis e il calcio. Il suo profondo interesse per i cavalli arabi lo ha portato a organizzare le scuderie Amiri nel giugno 1977, che sono state successivamente registrate nell'Organizzazione mondiale dei cavalli arabi nel settembre 1978.\nIl re \u00e8 anche noto per avere ospitato nel 2006 Michael Jackson, dopo che il cantante si era autoesiliato dagli Stati Uniti a causa del processo per abusi ai danni di minori."}
{"id": "578021", "revid": "1418004", "url": "https://it.wikipedia.org/wiki?curid=578021", "title": "Martha Grimes", "text": "Biografia.\nFiglia di un avvocato e dell'amministratrice di un hotel, passa l'infanzia e l'adolescenza nel Maryland, dove compie anche gli studi universitari. Insegna poi letteratura inglese all'Universit\u00e0 di Iowa City e in diversi istituti del Maryland, realizzando seminari sulla fiction poliziesca.\nDopo aver scritto poesie per una decina di anni, decide di passare al romanzo poliziesco e cos\u00ec nel 1983 vince il Premio Nero Wolfe con \"Caccia al tesoro\" (\"The Anodyne Necklace\").\nSebbene sia stata sovente presentata come la nuova Agatha Christie e tutti i suoi racconti siano ambientati in Inghilterra, Martha Grimes frequenta poco questo paese. \u00c8 una autrice intuitiva e preferisce scrivere i suoi libri senza pianificarne il contenuto, spesso senza nemmeno sapere chi sar\u00e0 l'assassino. Ama molto mettere in scena morti violente, ma in compenso i suoi investigatori sono uomini di una grande dolcezza, come l'ispettore Richard Jury, il personaggio principale dei suoi libri. Negli ultimi romanzi della Grimes, le descrizioni diminuiscono a favore dei dialoghi e hanno strutture narrative maggiormente limpide e dinamiche, pi\u00f9 vicine a quelle del thriller all'americana che a quelle del classico enigma poliziesco all'inglese."}
{"id": "578025", "revid": "2184720", "url": "https://it.wikipedia.org/wiki?curid=578025", "title": "Come vi piace", "text": "Come vi piace (\"As You Like It\"), a volte tradotto Come vi piaccia o A piacer vostro, \u00e8 una commedia pastorale in cinque atti di Shakespeare, scritta, in versi e in prosa, tra il 1599 e i primi mesi del 1600 e pubblicata per la prima volta nel First Folio nel 1623. L'opera era basata sul romanzo \"Rosalynde\" di Thomas Lodge. La data della prima rappresentazione \u00e8 incerta, anche se \u00e8 possibile che si sia svolta nel 1603 a Wilton House. \"Come vi piace\" segue la vicenda dell'eroina Rosalinda mentre fugge dalle persecuzioni della corte di suo zio e si innamora nella Foresta di Arden. Le reazioni della critica sono cambiate durante i secoli: mentre alcuni critici ritengono che l'opera non sia all'altezza di altri lavori di Shakespeare, altri pensano che la commedia sia un lavoro di gran qualit\u00e0. Nell'opera \u00e8 presente uno dei soliloqui pi\u00f9 famosi e citati di Shakespeare, \"Tutto il mondo \u00e8 un palcoscenico\", e la frase \"Why then, can one desire too much of a good thing?\" (\"\u00c8 peccato desiderarne troppa, di una cosa ch'\u00e8 buona?\"). La commedia rimane tra le preferite dal grande pubblico, ed \u00e8 stata adattata per la radio, il cinema ed il musical.\nTrama.\nLa commedia si svolge in un ducato francese, ma la maggior parte dell'azione si svolge in un luogo chiamato la \"Foresta di Arden\".\nFederigo ha usurpato il ducato ed esiliato suo fratello maggiore, il Duca legittimo. Alla figlia del duca, Rosalinda, \u00e8 stato permesso di rimanere a corte perch\u00e9 ella \u00e8 la migliore amica e cugina dell'unica figlia di Federigo, Celia. Orlando, un giovane gentiluomo del regno che si \u00e8 innamorato di Rosalinda, \u00e8 costretto a scappare da casa sua a causa delle persecuzioni di suo fratello maggiore, Oliviero. Federigo si arrabbia con Rosalinda e la bandisce dalla corte. Celia e Rosalinda decidono di scappare insieme, accompagnate dal giullare Pietraccia. Durante la fuga Rosalinda si traveste da uomo, dandosi il nome di Ganimede (\"Il paggio di Giove\"), mentre Celia si fa chiamare \"Aliena\" (la parola latina per \"straniera\").\nI tre arrivano nella idilliaca Foresta di Arden, dove ora vive il Duca esiliato, circondato da alcuni suoi sostenitori, tra i quali c'\u00e8 il melanconico Jaques, innamorato di Aldrina. \"Ganimede\" ed \"Aliena\" non incontrano immediatamente il duca ed i suoi compagni, poich\u00e9 prima incappano in Corino, un affittuario impoverito, e si offrono di comprare la capanna cadente del suo padrone.\nFrattanto, Orlando ed il suo servo Adamo (un ruolo che potrebbe essere stato interpretato da Shakespeare stesso), trovano il Duca ed i suoi uomini e presto decidono di vivere con loro, affiggendo agli alberi semplici poesie d'amore indirizzate a Rosalinda. Quest'ultima, che ricambia l'amore di Orlando, lo incontra travestita da Ganimede e finge di consigliarlo per curarlo dal mal d'amore. Ganimede dice che prender\u00e0 il posto di Rosalinda in modo che lui e Orlando possano recitare la loro relazione. \nNello stesso momento, Febe, una pastorella della quale \u00e8 innamorato Silvio, si \u00e8 innamorata di Ganimede (alias Rosalinda), anche se \"Ganimede\" le dimostra continuamente di non essere interessato a lei. Inoltre, il cinico Pietraccia si \u00e8 proposto alla poco arguta Aldrina e cerca di sposarla prima che i suoi piani siano rovinati da Jaques.\nOrlando vede Oliviero nella foresta e lo salva da una leonessa, atto che fa pentire Oliviero per aver trattato male Orlando. Oliviero incontra Aliena (che \u00e8, in realt\u00e0, Celia) innamorandosi di lei, e i due decidono di sposarsi. Nel frattempo, Silvio, Febe, Ganimede ed Orlando si ritrovano a litigare su chi sposer\u00e0 chi. Ganimede dice di poter risolvere il problema, facendo promettere ad Orlando di sposare Rosalinda e a Febe di sposare Silvio se non potr\u00e0 sposare Ganimede. Il giorno dopo, Ganimede rivela la sua vera identit\u00e0. Febe, dopo aver scoperto che l'oggetto del suo amore non \u00e8 ci\u00f2 che pensava, si lega a Silvio.\nOrlando e Rosalinda, Oliviero e Celia, Silvio e Febe, e Pietraccia e Aldrina si sposano tutti insieme nella scena finale, e subito dopo scoprono che anche Federigo si \u00e8 pentito delle sue colpe, decidendo di ridare il trono al fratello ed adottare uno stile di vita religioso. Jaques, sempre melanconico, decide di seguire l'esempio di Federigo e di dedicare la sua vita alla religione.\nEpilogo.\nQualcuno ritiene che Shakespeare avesse voluto scrivere un epilogo di questa commedia, nella poesia \"To the Queen\", ritrovata scritta su una busta per lettere.\nCommento.\nA lungo gli studiosi hanno dibattuto a proposito dei meriti della commedia. Critici come Samuel Johnson e George Bernard Shaw si sono lamentati che a \"Come vi piace\" manchi la maestria artistica di cui Shakespeare era capace. A Shaw piaceva pensare che Shakespeare avesse scritto la commedia soltanto per compiacere il pubblico, sostenendo la sua tesi secondo la quale il commediografo avrebbe chiamato la rappresentazione \"Come vi piace\", con quel \"vi\" per distaccarsi da ci\u00f2 che aveva scritto. Lev Tolstoj disprezzava l'immoralit\u00e0 dei personaggi, e il fatto che Pietraccia faccia continuamente il clown. Altri critici hanno trovato nell'opera un grande merito letterario. Harold Bloom ha scritto che Rosalinda \u00e8 da annoverare tra i pi\u00f9 grandi e complessi personaggi femminili creati da Shakespeare. Nonostante le differenti opinioni della critica, \"Come vi piace\" rimane una delle commedie di Shakespeare pi\u00f9 frequentemente rappresentate.\nGli elaborati scambi di genere dei personaggi della storia sono oggetto di particolare interesse da parte dei critici moderni. Per quattro atti della commedia, Rosalinda - parte che all'epoca di Shakespeare era recitata da un ragazzo - deve travestirsi da ragazzo, e subito dopo Febe (anche questa interpretata da un ragazzo) si innamora di \"Ganimede\", un nome con una connotazione omoerotica. Infatti, durante l'epilogo, Rosalinda dichiara, rivolgendosi al pubblico e in maniera piuttosto esplicita di non essere una donna (o almeno non lo \u00e8 l'attore che ne interpreta il ruolo).\nGabriele Baldini, presentando la traduzione in italiano della commedia, afferma:\nPersonaggi.\nLa corte del Duca Federigo: \nLa corte esiliata del Duca nella Foresta di Arden:\nLa casata del defunto Sir Rolando de Boys:\nGente di campagna nella foresta di Arden:\nAltri personaggi:"}
{"id": "578026", "revid": "6923", "url": "https://it.wikipedia.org/wiki?curid=578026", "title": "Neverwinter Nights 2", "text": "Neverwinter Nights 2 (abbreviato in \"NWN2\") \u00e8 un videogioco di ruolo sviluppato da Obsidian Entertainment e pubblicato da Atari. Il gioco, distribuito in Europa a partire dal 3 novembre 2006, \u00e8 il seguito ufficiale di \"Neverwinter Nights\", videogioco di successo sviluppato da BioWare e basato sul regolamento di \"Dungeons &amp; Dragons\".\nSe \"NWN\" \u00e8 basato sulle regole della Terza Edizione (3.0), \"NWN2\" \u00e8 basato sulle regole della Revisione di \"Dungeons &amp; Dragons\" Terza Edizione (meglio conosciuta come versione 3.5); come nel prequel, alcune regole sono state modificate per essere adattate alla modalit\u00e0 di gioco in tempo reale.\nL'ESRB classifica \"NWN2\" come T (Teen), l'USK come 12+, il PEGI come 12+ e l'OFLC come M.\nProduzione, promozione e distribuzione.\nNel luglio del 2004 la Obsidian Entertainment, fondata dai membri della defunta Black Isle Studios, che lavor\u00f2 con BioWare allo sviluppo della serie \"Baldur's Gate\", annunci\u00f2 di aver cominciato la lavorazione di \"Neverwinter Nights 2\", seguito del primo \"Neverwinter Nights\", sviluppato da BioWare.\n\"NWN2\" utilizza una versione significativamente riscritta e aggiornata del motore grafico di \"NWN\", l'Aurora Engine, ora chiamato \"Electron Engine\". BioWare ha fornito assistenza tecnica durante lo sviluppo di questo motore grafico.\nPer \"NWN2\" la Obsidian decise di passare da OpenGL a DirectX di Microsoft. Di conseguenza, il seguito \u00e8 stato sviluppato solo per Windows, non come il suo predecessore che gira anche sui sistemi Linux e macOS. Questa decisione ha reso furiosi i giocatori Linux/Mac, che si aspettavano il supporto per altri sistemi operativi dato il successo di \"NWN\" fra di loro.\nIl 12 aprile 2006 un addetto stampa della Obsidian dichiar\u00f2 che un'imminente \"press release\" avrebbe specificato la data di uscita del gioco, ovvero settembre 2006.\nLa data ufficiale di distribuzione \u00e8 stata il 31 ottobre 2006 in Nord America e 3 novembre 2006 per l'Europa. Il gioco \u00e8 entrato nella fase di sviluppo \"gold\" il 17 ottobre 2006.\nIl sito web ufficiale \u00e8 stato lanciato il 28 marzo 2006. I primi screenshot ufficiali, piccole immagini in bianco e nero dei primi modelli, sono stati pubblicati nel manuale di istruzioni del videogioco Atari \"Dragonshard\", uscito nel settembre 2005. I primi screenshot a colori e ad alta risoluzione furono concessi in esclusiva per un articolo apparso sul numero di dicembre della rivista \"PC Gamer\", disponibile in alcuni negozi statunitensi dal 10 ottobre 2005.\nVari screenshot e video in bassa risoluzione sono comparsi nelle settimane che precedevano, e anche durante, l'E3 del 2006. Un trailer ufficiale \u00e8 stato reso disponibile sul sito del gioco immediatamente prima dell'evento; al contrario dei video in bassa qualit\u00e0 circolati su internet, non ha mostrato effettivamente il gioco che \"gira\", ma solo il filmato di apertura del gioco. Nelle tre o quattro settimane precedenti la data di lancio (31 ottobre), la Obsidian ha reso disponibile altro materiale per la stampa.\nTrama.\nLa storia di \"NWN2\" si svolge nella citt\u00e0 di Neverwinter e nella regione circostante (la Costa della Spada), anche se non \u00e8 la continuazione delle campagne ufficiali di \"NWN\". Il gioco, ambientato ad alcuni anni di distanza dalla conclusione del primo capitolo e dalla guerra con Luskan, vede come protagonista un abitante di un villaggio di Merdelain (pron. \"M\u00e0rdelein\"), nome elfico del Mare dei Morti (una zona paludosa a sud di Neverwinter); la vita del protagonista viene sconvolta quando il villaggio viene attaccato da una banda di creature extraplanari, i Githyanki; il padre adottivo del protagonista, Daeghun, intuisce che i Githyanki sono alla ricerca dei frammenti di una loro spada magica argentata, distrutta diversi anni addietro. Ordina cos\u00ec al protagonista di incamminarsi verso Neverwinter, sia per distogliere i Githyanki da un secondo attacco al villaggio sia per recarsi dal fratello di Daeghun, che \u00e8 in possesso di un altro frammento della spada. Scoprir\u00e0 in seguito, dopo aver raccolto attorno a s\u00e9 un variegato gruppo di compagni, che sulla citt\u00e0 di Neverwinter incombe una nuova minaccia.\nPersonaggi.\nUna serie di 10 personaggi che possono entrare nel \"party\" (traducibile come \"compagnia\", indica un gruppo di compagni d'avventura) del giocatore, ognuno con una propria classe (un monaco, una druida, un mago, una stregona, una ladra, un ranger, una guerriera, un warlock, una chierica, un bardo e un paladino) man mano che si avanza nel corso della partita. \u00c8 possibile aumentare la propria influenza nei confronti dei membri del party, o perderla, influenzando cos\u00ec le sorti del gioco e la lealt\u00e0 dei personaggi verso il proprio eroe.\nNel gioco compaiono alcuni personaggi minori del primo capitolo, come Deekin (che non \u00e8 pi\u00f9 un personaggio giocabile bens\u00ec un venditore di merci inusuali) e Lord Nasher, signore di Neverwinter.\nI compagni aggiungibili alla compagnia sono:\n(Nano, guerriero e/o monaco): \u00e8 un nano appartenente al Clan degli Ironfist, dal quale si \u00e8 separato in modo brusco per girare il mondo e migliorare il proprio stile di combattimento. Il suo proposito \u00e8 andare al tempio di Tyr a Neverwinter, per chiedere ai monaci di istruirlo come monaco. \u00c8 l'unico membro del party che pu\u00f2 avere due classi, monaco e guerriero, oppure specializzarsi in una sola. Ha un carattere goliardico, rissaiolo e litigioso, ma anche generoso e leale.\n(Tiefling, ladro): incontrata dal protagonista e da Khelgar lungo la strada per Highcliff, Neeshka \u00e8 una ladra tanto abile nel suo mestiere quanto capace di attirare i guai, e ha un misterioso passato legato a Neverwinter.\n(Elfo, druido): mandata in missione dal Circolo del Mare per seguire la crescita dell'eroe, decider\u00e0 di unirsi ad esso per proteggerlo e aiutarlo a sanare il mondo dalla minaccia. \u00c8 molto preoccupata per la strana energia che sta corrompendo le terre della regione. Con l'adeguata influenza, qualunque eroe di sesso maschile pu\u00f2 stabilire una storia d'amore con Elanee.\n(Umano, stregone): arrogante, presuntuosa e saccente, ma dotata di un indiscutibile talento. Viene incontrata a Neverwinter, mentre sta scappando dall'Accademia di magia da cui \u00e8 stata esiliata per la sua incapacit\u00e0 di controllare le proprie doti. Col tempo, il protagonista pu\u00f2 guadagnarsi la sua fiducia.\n(Umano, ranger): \u00e8 un ranger proveniente dai territori di Luskan; \u00e8 furbo e pieno di risorse, ma \u00e8 anche dotato di un'indole senza scrupoli, e si unisce alla compagnia dell'eroe senza troppa convinzione. Se l'eroe \u00e8 donna pu\u00f2 intrecciare una relazione sentimentale con Bishop.\n(Umano, paladino): Casavir \u00e8 un paladino autoesiliatosi nelle montagne, dove continua a lottare nell'ombra per proteggere gli abitanti della regione dal pericolo degli orchi. Malinconico e integerrimo, ha un profondo senso del dovere; un personaggio di sesso femminile pu\u00f2 avere una storia con Casavir.\n(Gnomo, bardo): sempre con la testa tra le nuvole, bizzarro e ottimista, \u00e8 sempre allegro ed efficiente e crede nell'esistenza di creature immaginarie, come i Wendersnaven. Pi\u00f9 avanti, scoprir\u00e0 i progetti di un costrutto (una macchina da combattimento di forma umana) e lo realizzer\u00e0 per aiutare la compagnia nella sua missione.\n(Githzerai, chierico): decide di unirsi all'eroe in un'insolita alleanza contro il nemico comune, i Githyanki. \u00c8 infatti convinta che il potere che minaccia il mondo non riguardi solo questo piano esistenziale, ma li coinvolger\u00e0 tutti, e per scongiurare tale pericolo si \u00e8 messa al seguito dell'eroe aiutandolo con la sua abilit\u00e0 di chierica.\n(Umano, guerriero): Shandra \u00e8 la nipote di Ammon Jerro e gestisce una fattoria a nord di Highcliff. Si unir\u00e0 in seguito alla compagnia come spadaccina, per poi venire rapita dal suo misterioso parente.\n(Elfo, mago): Sand \u00e8 un saggio ma cinico Elfo della Luna che possiede un negozio magico vicino al porto di Neverwinter. \u00c8 assetato di conoscenza e brama di trovare antiche reliquie e artefatti per studiarli a fondo. Ha ottime capacit\u00e0 come mago, e si scontra spesso con Qara, che sostiene che i maghi siano inferiori agli stregoni per la necessit\u00e0 di dover studiare i libri per apprendere la magia. Come famiglio ha un felino, Jaral. Sembra che in passato abbia avuto legami con Luskan e la Confraternita Arcana.\n(Umano, warlock): Ammon Jerro era una volta un mago di corte, ma quando scopr\u00ec la verit\u00e0 sul Re delle Ombre e sulla minaccia che esso rappresentava per l'intero Abeir-Toril, tagli\u00f2 ogni legame con parenti e amici e si rinchiuse a studiare in un eremo, nella speranza di potenziarsi e poter affrontare il guardiano ad armi pari. Man mano che il suo potere cresceva, il suo senso morale diminuiva, anche a causa dell'influenza dei Diavoli e dei Demoni che aveva evocato. Dopo aver involontariamente provocato la morte di sua nipote Shandra, si unir\u00e0 alla compagnia per affrontare il Re delle Ombre.\nRazze e sottorazze.\nLe seguenti razze e sottorazze appaiono nella campagna principale del gioco:\nCaratteristiche.\nLa modalit\u00e0 di gioco \u00e8 del tutto simile a quella di \"Neverwinter Nights\". Le regole sono ora basate su \"Dungeons &amp; Dragons\" 3.5 anzich\u00e9 su D&amp;D3.0.\nRequisiti di sistema.\n\"NWN2\" \u00e8 stato messo in commercio nel 2006 solo per sistemi operativi Microsoft Windows. Il motore grafico Electron Engine \u00e8 stato completamente riscritto utilizzando le Microsoft DirectX 9. \u00c8 supportato Pixel Shader versioni 2.0a, 2.0b e 3.0; Pixel Shader versione 2.0 o successiva \u00e8 necessario per poter giocare, come una scheda grafica con almeno 512MB di RAM.\nNel 2008 \u00e8 stata messa in commercio la versione Apple Macintosh, sviluppata da Aspyr Media su licenza del produttore originale.\nModalit\u00e0 di gioco.\nL'interfaccia di gioco e i controlli della telecamera mobile sono stati resi pi\u00f9 flessibili e personalizzabili; le finestre possono essere ridimensionate e trascinate, nonch\u00e9 personalizzate con XML. Le icone dell'inventario sono ora tutte della stessa dimensione. Il sistema radiale dei menu del gioco originario \u00e8 stato rimpiazzato con un sistema di menu nel contesto simile a quello di \"Fallout 2\".\nCome \"NWN\", \"NWN2\" supporta pi\u00f9 giocatori, che sono in grado di controllare \"party\", usualmente formato da alcuni personaggi non giocanti e dal personaggio giocante) fino ad un massimo di 3 personaggi non giocanti. Inoltre, il controllo del party \u00e8 stato migliorato.\nLa fase di creazione del personaggio prevede una personalizzazione avanzata, una scalabilit\u00e0 della potenza di personaggi e mostri ed una maggiore personalizzazione dell'equipaggiamento. Oltre alle razze principali, possono essere selezionate anche le sottorazze. I \"portrait\" (i piccoli \"ritratti\" dei personaggi) in 2D statico sono stati rimpiazzati con avatar in 3D, similmente a \"\".\nTutte le classi base di \"Neverwinter Nights\" sono presenti; inoltre, \u00e8 stata aggiunta la classe base Warlock. I personaggi possono multiclassare fino ad avere quattro classi, anzich\u00e9 tre come in \"NWN\", anche se una \u00e8 riservata ad un'eventuale classe di prestigio. Tutte le classi di prestigio di \"NWN\", tranne il Mutaforma (Shifter in inglese), sono state incluse anche in \"NWN2\"; sono inoltre state aggiunti Mistificatore Arcano, Nove di Neverwinter, Ladro dell'ombra dell'Amn, Sacerdote da Battaglia, Duellista e Berserk Furioso. Per quanto riguarda strettamente la terminologia di \"Forgotten Realms\", il Campione di Torm \u00e8 stato rinominato Campione divino (ovvero con il nome della classe di prestigio come presente nei manuali cartecei dell'ambientazione), mentre l'Esploratore arpista \u00e8 stato rinominato Agente arpista (come avvenuto anche nei manuali cartacei).\nI personaggi sono limitati al 20\u00ba livello.\n\"NWN2\" ha il sistema dell'abilit\u00e0 Artigianato pi\u00f9 completo e con abilit\u00e0 pi\u00f9 appropriate rispetto a \"NWN\"; questo sistema pu\u00f2 essere usato per modificare l'aspetto visivo di armi ed armature, ma solo dopo che l'oggetto \u00e8 stato creato.\nLa volont\u00e0 di eliminare dal gioco la figura del Dungeon Master per le partite multiplayer \u00e8 stata dichiarata in (17 maggio 2006). Da agosto 2006 per\u00f2, i piani sono stati cambiati: il 26 agosto Josh Sawyer ha dichiarato che \u00ababbiamo ancora intenzione di produrre un \"DM client\". Due programmatori hanno previsto di lavorarci dopo essersi occupati delle versioni candidate alla distribuzione. Questo non significa che lo faremo sicuramente o che sar\u00e0 al livello di qualit\u00e0 X alla data Y, ma che certamente non sar\u00e0 eliminato\u00bb. Infatti, a partire dal 12 ottobre 2006 un'interfaccia di gioco per il Dungeon Master \u00e8 stata sviluppata, con l'intento di mantenerne invariata la funzionalit\u00e0 rispetto a quella di \"NWN\".\nLa campagna prevede anche un lato strategico quando, arrivati ad una fase avanzata nel gioco, ci si potr\u00e0 dedicare anche alla gestione di una fortezza, arricchendola con servizi, sistemi di difesa e un piccolo esercito, cos\u00ec da influenzare lo svolgimento della battaglia finale.\nElectron toolset.\nL'Electron toolset, successore dell'Aurora toolset, \u00e8 stato completamente riscritto usando il linguaggio di programmazione C#. A differenza di \"NWN\" ora il software consente l'apertura di pi\u00f9 finestre contemporaneamente; come \"NWN\" d\u00e0 al giocatore la possibilit\u00e0 di creare i propri modelli e distribuirli in Internet per il gioco online. Alcuni elementi di gioco, incluso NWSript e i dialoghi possono essere direttamente importati da \"NWN\". La costruzione delle aree di gioco ora sfrutta un sistema a pezzi ottagonali anzich\u00e9 quadrati (il precedente sistema \"a mosaico\" di NWN).\nIl produttore di \"Neverwinter Nights 2\", Atari, ha annunciato che il toolset sarebbe stato disponibile ad un pre-ordine per il download un mese prima dell'uscita della versione completa abbinata al gioco. Inizialmente programmato per essere disponibile a partire dal 18 settembre 2006, la disponibilit\u00e0 del toolset \u00e8 stata rinviata al 23 settembre, e poi ancora posticipata al 1\u00ba ottobre; la causa e il risolvimento dell'ultima cancellazione rimangono sconosciuti. Il 1\u00ba ottobre, molti acquirenti si sono infuriati quando il download non \u00e8 stato di nuovo reso possibile a causa di un errore nella programmazione del sito web; il toolset \u00e8 apparso successivamente su un sito FTP europeo da cui chiunque poteva scaricare i file, anche coloro che non avevano usufruito della pre-vendita. Sfortunatamente, il sito FTP non era stato programmato per richiedere i dati del pre-ordine, cos\u00ec molti utenti con i requisiti per poter scaricare il toolset non hanno potuto ottenere il materiale. Questa \"pre-release\" del toolset \u00e8 scaduta il 31 ottobre, data dell'uscita ufficiale del gioco e del toolset in Nord America.\nFin dalla sua distribuzione, i forum ufficiali del toolset hanno registrato un forte flusso di proteste da parte di utenti che, nonostante avessero i requisiti di sistema necessari per far girare il programma, non sono stati in grado di operare senza frequenti \"crash\" del programma. Una soluzione non \u00e8 ancora stata adottata dagli sviluppatori, anche se una minoranza \u00e8 riuscita a risolvere autonomamente i problemi; \u00e8 stato suggerito che il download del toolset dall'FTP europeo o da altre fonti ha fatto ricevere agli utenti copie incomplete o danneggiate. Ad ogni modo, rapporti di questi crash giungono sia da coloro che hanno scaricato il programma \"illegalmente\", sia da coloro che l'hanno fatto legittimamente ricevendolo in seguito alla promozione di Atari.\nEsclusioni.\nAlcune caratteristiche non sono presenti nella prima versione che \u00e8 stata distribuita. Sono per\u00f2 state in parte incluse nell'espansione .\nEspansioni.\nSono uscite due espansioni del gioco, (nel 2007) e (nel 2008). La prima \u00e8 il diretto seguito del gioco principale e ne condivide l'ambientazione epica e la trama concatenata, offrendo la possibilit\u00e0 di importare il proprio personaggio da un salvataggio del gioco base per iniziare una nuova partita; la seconda ha invece una trama pi\u00f9 aperta che permette di condurre il gioco a discrezione del giocatore, con una forte libert\u00e0 di movimento e di sviluppo.\nNel 2009 \u00e8 uscita una terza espansione, , scaricabile dal sito ufficiale a pagamento; a differenza delle altre due espansioni, non \u00e8 stata tradotta in italiano n\u00e9 distribuita su CD.\nRecensioni.\nComplessivamente, \"Neverwinter Nights 2\" ha ricevuto critiche favorevoli.\n\u00c8 arrivato al sesto posto sulla lista di prenotazioni di videogiochi di Amazon la settimana prima della sua uscita, e ha ottenuto dati di vendite molto positivi per diverse settimane dalla sua uscita.\nArrivato quinto al contest \"Migliore Trama del 2006\" da Gamespot. \u00c8 stato anche nominato per il \"Golden Joystick Award\" come miglior gioco per PC del 2006."}
{"id": "578031", "revid": "125396084", "url": "https://it.wikipedia.org/wiki?curid=578031", "title": "Boeing C-17 Globemaster III", "text": "Il Boeing C-17 Globemaster III \u00e8 un velivolo a reazione da trasporto tattico con capacit\u00e0 strategica ad ala alta sviluppato inizialmente dall'azienda statunitense McDonnell Douglas e prodotto oggi dalla Boeing.\nIl progetto nasce per rispondere alla specifica C-X di inizio anni ottanta; si caratterizza per le ali munite di winglet, su cui sono montati quattro turbofan posizionati nella parte alta della fusoliera, da una grande coda a forma di \"T\" e per il carrello principale carenato.Il Globemaster ha effettuato il primo volo il 15 settembre 1991 ed \u00e8 entrato in servizio presso l'USAF nel 1993. Del velivolo sono stati finora costruiti (dati del dicembre 2015) 279 esemplari, di cui 48 esportati all'estero e 223 in servizio presso l'USAF. Boeing ha annunciato che, terminate le consegne del quadrimotore da trasporto strategico C-17A \"Globemaster III\" , con l'ultimo esemplare per la Qatar Emiri Air Force decollato da San Antonio, in Texas, il 29 novembre 2015, chiude definitivamente la propria attivit\u00e0 lo stabilimento di Long Beach, in California. Questo mette la parola fine a una storia durata dagli anni 70.\nDescrizione.\nIl C 17 Globemaster III \u00e8 un velivolo da trasporto strategico ad alta capacit\u00e0 di carico, concepito per fornire alle forze aeree della NATO una componente di trasporto efficiente e moderna. La sua concezione \u00e8 frutto di una specifica dell'USAF che cercava di ammodernare la sua flotta da trasporto media e pesante e, nel contempo, richiedeva capacit\u00e0 operative di ampio spettro, quali il trasporto tattico; l'aviolancio di mezzi, materiali e paracadutisti; il trasporto di feriti e l'evacuazione di emergenza.\nL'obiettivo del progetto era soddisfare la crescente richiesta di un mezzo in grado di dimostrare flessibilit\u00e0 di impiego, e di operare nelle pi\u00f9 diverse ed ostili condizioni operative.\nStoria.\nSviluppo.\nIl bando di concorso per un nuovo velivolo da trasporto strategico fu esposto dall'USAF alla fine degli anni '70 (ma reso noto solo nel dicembre del 1979) per integrare e sostituire progressivamente la flotta di C-130 Hercules e di C-141 Starlifter. Le richieste erano di un velivolo a getto in grado di trasportare maggiori carichi e con una velocit\u00e0 sensibilmente superiore di quanto potesse fare l'Hercules, mantenendo per\u00f2 inalterata la capacit\u00e0 di operare da piste non preparate o di ridotta lunghezza, cos\u00ec come era richiesto dalla specifica AMST (\"Advanced Medium Short Take off &amp; Landing\") frutto dei programmi di ricerca di quegli anni. Nella richiesta vi era un riferimento esplicito alla capacit\u00e0 di trasportare veicoli terrestri cingolati di peso e volume ridotti, quali il MBT (\"Main Battle Tank\") M1 Abrams, nonch\u00e9 di aviolanciare qualsiasi carico direttamente nei teatri operativi.\nIl bando di concorso fu vinto dalla McDonnell Douglas con il suo YC-15, base dell'odierno C-17. La necessit\u00e0 di avere in tempi brevi questo nuovo cargo si fece impellente negli anni '80, poich\u00e9 la flotta di C-141 Starlifter in servizio all'USAF cominciava a dare segni di invecchiamento che si esprimevano in seri problemi strutturali, inoltre risult\u00f2 evidente che la componente di trasporto strategico dell'USAF non era sufficientemente grande per le effettive necessit\u00e0 della difesa americana. Cos\u00ec il contratto fu definitivamente siglato con la McDonnell Douglas il 28 agosto 1981 con la designazione definitiva del YC-15 come C-17A.\nLe caratteristiche del nuovo velivolo, un quadrimotore con propulsori molto pi\u00f9 potenti di quelli del C-141, permettevano di impiegarlo nelle missioni prima affidate allo Starlifter e, nel contempo, sostituire per alcune missioni i pi\u00f9 grandi C-5 Galaxy. Il contratto di fornitura definitivo fu firmato nel dicembre del 1985 con la richiesta di 210 apparecchi, poi ridotta a 120 per il sopraggiungere di problemi di natura economica nel 1990.Il primo volo del C-17A avvenne il 15 settembre 1991 dalla base di Long Beach, in California. Test di valutazione intensiva furono effettuati per due anni su sei prototipi alla Edwards AFB: da questi emerse che il C-17A non rispondeva alle specifiche per quanto riguardava peso, payload, raggio d'azione, mentre per gli aviolanci erano sorti problemi di tipo aerodinamico dal momento che vi erano forti interazioni tra i flussi generati dalla forma del velivolo ed i paracadute.\nNel 1995 la maggior parte dei problemi che affliggevano il programma era stata risolta e fu costituito il primo squadrone equipaggiato con il nuovo velivolo. Le buone caratteristiche del mezzo fecero s\u00ec che, negli anni a venire, il numero di ordini salisse sino a 180 (nel 2002). Intanto sopraggiunsero seri problemi economici per la McDonnell Douglas, la quale fu acquistata dalla Boeing che port\u00f2 avanti i progetti gi\u00e0 avviati.\nNel 2006, a fronte dell'annuncio della Boeing di interrompere la produzione del C-17A per l'esaurimento degli ordini, il Senato degli Stati Uniti richiese un'ulteriore fornitura di 10 macchine. Cos\u00ec facendo la produzione sar\u00e0 estesa sino al 2010. Il numero totale dei C-17A ordinati sale cos\u00ec a 190, ma sembra che vi sia l'intenzione di portali a 200 entro il 2010 o addirittura a 205, come auspicato dall'Air Mobility Command.\nTecnica.\nIl C-17A Globemaster III \u00e8 un velivolo ad ala alta con angolo di freccia di 25 gradi, profilo alare supercritico e winglets tali da permettergli un notevole incremento di prestazioni (velocit\u00e0 e raggio d'azione) rispetto ai modelli che deve sostituire. Il massimo carico nominale trasportabile \u00e8 di 160.000\u00a0lb, pari a 72.576\u00a0kg; il volume del vano di carico permette l'alloggiamento di 18 pallets standard NATO type 463 (88\u201d x 108\u201d da 10.000\u00a0lb - 4.536\u00a0kg), 40 container CSD per l'aviolancio, 102 paracadutisti oppure 48 barelle per un totale di 54 persone tra feriti e personale medico, sino a 3 elicotteri d'attacco AH-64 Apache, un MBT Abrams oppure 3 veicoli leggeri corazzati Bradley. A conti fatti si tratta di una capacit\u00e0 di carico superiore del 100% in volume e peso rispetto al C-141B Starlifter.\nIl C-17A \u00e8 spinto da 4 turboreattori a doppio flusso \"F117-PW-100\" (medesimo modello montato sui Boeing 757 con piccole modifiche per l'uso militare) da di spinta, con una modifica agli inversori di spinta che indirizzano il flusso solo verso i lati e la parte superiore del motore. Questo cambiamento \u00e8 stato richiesto per ridurre il pi\u00f9 possibile il rischio di ingestione di detriti da parte del motore. Da evidenziare il particolare disegno dei \u201cblown flap\u201d, i quali, sfruttando il flusso proveniente dai propulsori, permettono di ridurre notevolmente le distanze in decollo e in atterraggio; questo dona al Globemaster III ottime capacit\u00e0 \"STOL\", poich\u00e9 raddoppia di fatto il coefficiente di portanza del velivolo durante queste manovre. A dimostrazione di quanto detto il C-17 detiene una ventina di record di trasporto aereo, tra cui il minor tempo di salita con un carico pesante e la capacit\u00e0 di decollare e di atterrare in meno di con un carico di 44.000\u00a0lb (19.958\u00a0kg).\nI C-17 hanno un glass cockpit con HUD e 4 MFD per ciascun pilota, controlli di volo fly-by-wire e non impiegano il classico volantino ma una barra. Per ridurre i costi e migliorare la logistica, il Globemaster III fa largo impiego di avionica commerciale e di equipaggiamenti standard non sviluppati ad hoc (l\u00e0 dove possibile), ne \u00e8 un esempio l'impiego di un radar meteo sviluppato a partire da un tipo civile (impiegato anche negli Airbus A380).Per una classica missione di trasporto l'equipaggio richiesto \u00e8 di due piloti e un loadmaster, il vano di carico \u00e8 accessibile grazie ad un portellone posteriore ed \u00e8 fornito, sul pavimento, di una serie di rulli atti a facilitare il caricamento dei pallet, ma che pu\u00f2 essere coperto per essere completamente liscio ed ospitare cos\u00ec seggiolini o altri carichi.\nImpiego operativo.\nIn anni recenti, grazie anche alle necessit\u00e0 belliche della difesa americana dovute alle missioni in Medio Oriente, la quantit\u00e0, ma anche la dimensione ed il peso delle forniture e degli equipaggiamenti trasportati, \u00e8 notevolmente cresciuto. Ci\u00f2 ha posto una seria sfida alle capacit\u00e0 della componente di trasporto strategico dell'USAF, soprattutto quella in grado di operare nelle immediate vicinanze dei teatri operativi.\nAd oggi, oltre all'USAF, sono utilizzatori del C-17 anche la Royal Air Force (8 esemplari), la RAAF (8 esemplari) e la CF Canadian Forces (5 esemplari). Ad essi si \u00e8 aggiunto anche il Programma denominato NAMP (NATO Airlift Management Programme), nato come iniziativa autonoma nel maggio 2008 per volont\u00e0 di 12 Nazioni NATO pi\u00f9 la Svezia e la Finlandia, allo scopo di mitigare le relative carenze nazionali nel settore del trasporto strategico, ed inserito, a partire dal 1\u00ba luglio 2012, all'interno della NSPA (NATO Support Agency). Il NAMP ha acquisito 3 velivoli in regime di FMS (Foreign Military Sales), basati sulla base di P\u00e0pa in Ungheria e battenti bandiera ungherese.Notizie non ufficiali riportano che anche il Qatar e gli Emirati Arabi Uniti si sono aggiunti all'elenco dei paesi utilizzatori, acquistando, rispettivamente, 2 e 4 esemplari sempre in regime di FMS.\nLe pi\u00f9 moderne versioni di C-17 sono state progettate per un impiego da parte delle Special Operations Commands.Sono gi\u00e0 in avanzato stadio di realizzazione presso la Boeing i prototipi del C-17B (con caratteristiche generali migliorate e con un carrello aggiuntivo \"sotto la pancia\" per migliorare le capacit\u00e0 di atterraggio su piste con terreni cedevoli) e del C-17BC, versione per il mercato commerciale civile.\nDurante l'operazione Iraqi Freedom i C-17 hanno partecipato al pi\u00f9 grande aviolancio di truppe dalle operazioni di Panama. 15 Globemaster hanno paracadutato contemporaneamente circa 1000 soldati della 173\u00aa brigata aerotrasportata sulla citt\u00e0 di Bashur. Nell'ambito della stessa campagna militare il velivolo si \u00e8 distinto compiendo la pi\u00f9 lunga operazione con truppe aviotrasportate della storia, impiegando pi\u00f9 di 19 ore per percorrere il viaggio di oltre 14.816\u00a0km tra gli Stati Uniti ed il Medio Oriente e ritorno, con 8 aerei.\nVelivoli comparabili.\nAl momento, il Boeing C-17A Globemaster III rappresenta un \"unicum\" nel suo genere, in quanto sul mercato non esiste altro velivolo che possa operare su piste corte e semipreparate, con carico pagante superiore a 50 tonnellate e con raggio di azione di 6.000\u00a0km. Tale situazione rimarr\u00e0 invariata ancora per molti anni a venire, visto che non si intravedono all'orizzonte progetti per la costruzione di velivoli con caratteristiche similari."}
{"id": "578036", "revid": "118001484", "url": "https://it.wikipedia.org/wiki?curid=578036", "title": "Raffaele Piras", "text": "Biografia.\nInizi\u00f2 gli studi nel seminario di Cagliari e complet\u00f2 il corso di teologia a Genova. A 23 anni fu ordinato sacerdote a Cagliari e nello stesso anno si laure\u00f2 con lode in teologia. A 24 anni fu nominato professore di teologia dogmatica nell'ateneo del seminario di Cagliari.\nA 30 anni, in seguito a concorso, fu scelto per ricoprire il canonicato teologale della primaziale; a 33 anni fu nominato vicario generale dall'arcivescovo Pietro Balestra e a 40 anni vescovo delle diocesi di Penne e Atri in Abruzzo.\nIl 20 gennaio 1907, nella cattedrale di Cagliari, ricevette la consacrazione episcopale.\nGenealogia episcopale.\nLa genealogia episcopale \u00e8:"}
{"id": "578037", "revid": "38120", "url": "https://it.wikipedia.org/wiki?curid=578037", "title": "Get fuzzy", "text": ""}
{"id": "578045", "revid": "406085", "url": "https://it.wikipedia.org/wiki?curid=578045", "title": "Cantuccini", "text": ""}
{"id": "578052", "revid": "767487", "url": "https://it.wikipedia.org/wiki?curid=578052", "title": "Pierangelo Belli", "text": "Carriera.\nCresciuto nelle giovanili del Milan, venne mandato a maturare nel e poi a Lecco per poi tornare in rossonero nella stagione 1966-1967. In quel campionato gioc\u00f2 solo poche partite facendo da secondo a Mario Barluzzi. Disput\u00f2 da titolare la vittoriosa finale di Coppa Italia contro il Padova (1-0).\nL'anno dopo il posto di titolare in partenza divenne suo, e come vice aveva Fabio Cudicini, che - anche a causa di un infortunio - gli soffi\u00f2 il posto, relegandolo al ruolo di riserva per il resto della stagione e per i successivi tre campionati.\nRitiratosi Cudicini, al termine della stagione 1971-1972, l'estremo milanese dovette fronteggiare la concorrenza di William Vecchi che lo costrinse spesso alla panchina, sia in campionato, sia in coppa.\nL'anno successivo, il 1973-1974, venne ceduto in via definitiva al Verona, dove - demotivato anche a causa di un lutto familiare - diede l'addio al calcio. Fu cos\u00ec sostituito dalla riserva Giuseppe Porrino.\nRimase fermo due anni, per poi concludere la carriera nelle serie minori, giocando nella Pro Sesto e nel ."}
{"id": "578054", "revid": "119159", "url": "https://it.wikipedia.org/wiki?curid=578054", "title": "Filler", "text": "Filler, \"riempitivo\" in inglese, \u00e8 usato in maniera gergale in diversi ambiti:"}
{"id": "578063", "revid": "643494", "url": "https://it.wikipedia.org/wiki?curid=578063", "title": "Roby Carletta", "text": "Biografia.\nDebutta come imitatore; sedicenne si iscrive alla Scuola d'Arte Drammatica \"Ermete Zacconi\", nella quale impara dizione e recitazione sotto la guida di Aldo Trabucco. Alla morte di Trabucco, il Teatro Stabile di Genova bandisce un concorso per accedere alla neonata scuola di recitazione, a cui Roby Carletta viene ammesso sotto la direzione dei registi Luigi Squarzina ed Ivo Chiesa.\nDopo il servizio militare viene assunto da una compagnia di assicurazioni nazionale, occupandosi di relazioni pubbliche. Nel frattempo si iscrive alla SIAE e inizia il lavoro nel cabaret, esibendosi negli anni settanta e ottanta con buoni consensi di pubblico, soprattutto a Milano, Torino e Genova.\nQuando a Genova nasce il Club Instabile diretto da Pier Luigi De Lucchi, Carletta inizia una lunga militanza.\nNelle estati degli anni ottanta e novanta viaggia come animatore sulle navi da crociera sovietiche. Su una di queste conosce il giornalista gastronomo Vincenzo Bonassisi e con lui partecipa come \"cabarettista enogastronomico\" alle maggiori manifestazioni italiane quali il Vinitaly a Verona e il Bibe a Genova. Presenta il suo spettacolo anche allo Sheraton di Roma e alla Fiera di Milano.\nVince a \"Loano cabaret\" il premio come miglior cabarettista dell'anno con una giuria formata da Maurizio Costanzo, Walter Chiari, e vari giornalisti.\nInizia la carriera televisiva partecipando a trasmissioni su Odeon TV (\"Barzellette\") e Italia 7 (\"Colpo grosso\"), e come ospite di Mike Bongiorno a \"Superflash\" su Canale 5. Sulla terza rete Rai \u00e8 autore e interprete di \"Cellophane\", \"Gran Tour\" e \"Martin Pescatore\".\nScrive e interpreta canzoni pubblicate in occasione degli eventi:\nPartecipa alla trasmissione \"Estatissima Sprint\" con dieci puntate su Canale 5 a fianco del Gabibbo, e sulla stessa emittente \u00e8 ospite fisso per le prime puntate di \"La sai l'ultima?\" a fianco di Pippo Franco.\nNel 2001 i fratelli Carlo ed Enrico Vanzina lo scelgono per girare a Londra il film \"South Kensingthon\" con Rupert Everett. Nella stagione 2004 partecipa, sempre per i fratelli Vanzina, al film \"In questo mondo di ladri\", con Simona Guarino, Ricky Tognazzi, Valeria Marini, Enzo Iacchetti e altri.\nNel 2008, presenta lo spettacolo \"Viva la vita\" con il Gabibbo, Luca e Paolo, Vittorio De Scalzi, la Compagnia goliardica Mario Baistrocchi, Roberta Cara e Federico Galliano al Teatro della Corte di Genova.\nViene premiato alla carriera con il Premio Citt\u00e0 di Genova e il Premio Regionale Ligure. Riceve anche il \"Premio Speciale Festival dell'Umorismo\" di Bordighera per il suo libro \"Ridiamoci gi\u00f9\".\nDal 1996 \u00e8 commendatore della Repubblica Italiana e dal 2001 commendatore del Sovrano Militare Ordine di Malta.\nRoby Carletta \u00e8 stato inoltre autore di tre libri: \"Ridiamoci gi\u00f9\" del 1998 edizione De Ferrari, \"Genovesi quelli del belandi\" del 2002 edizioni Sonda e il recente \"Ricordati di me\" scritti d'amore del 2014 edizioni \"Libero di Scrivere\".\nHa avuto diversi ruoli nei recenti film di Pupi Avati: \"Una sconfinata giovinezza\" del 2010, \"Il cuore grande delle ragazze\" del 2011 e \"Un ragazzo d'oro\" nel 2014 tutti girati a Cinecitt\u00e0."}
{"id": "578065", "revid": "2227915", "url": "https://it.wikipedia.org/wiki?curid=578065", "title": "Puccio Pucci (notabile)", "text": "Biografia.\nFiglio di Antonio Pucci, si iscrisse, come il padre, all'Arte dei Legnaioli, un'arte minore che si occupava anche della costruzione di impalcature e quindi di architettura. Non esercit\u00f2 comunque mai la professione di legnaiolo dedicandosi alla politica, e anzi pi\u00f9 tardi nel 1436 si iscrisse all'Arte Maggiore del Cambio.\nLa sua ascesa politica fu graduale, e cont\u00f2 la sua amicizia patriarcale con il pi\u00f9 anziano Giovanni di Bicci de' Medici sin dal 1412, del quale fu un consigliere sagace.\nI primi incarichi politici furono come castellano o podest\u00e0 di territori periferici (a Montecornaro nel 1413, al Cassereto di Arezzo nel 1416, a Monterappoli nel 1417, a Campiglia nel 1420), poi come membro di varie magistrature fiorentine ordinarie e straordinarie (per la guerra contro Volterra del 1427 e contro Lucca del 1429). Era intanto tra gli esponenti principali del partito dei Medici, contro gli Albizi, cos\u00ec preminente che la fazione veniva talvolta chiamata \"Puccina\".\nNel 1433 era completamente schierato con Cosimo de' Medici, arrivando a provare a corrompere i giudici della Balia che dovevano dichiararsi sulla colpa di tiranno di Cosimo, ma i suoi soldi servirono solo ad alleviare un po' la prigionia di Cosimo e, dopo la decisione di esilio, Puccio cerc\u00f2 di incitare il popolo a una rivolta. Per questo venne esiliato pure lui, con un confino decennale a L'Aquila. Tuttavia con il rientro di Cosimo il Vecchio a Firenze nel 1434 egli veniva prontamente richiamato in citt\u00e0 e da allora rimase sotto la protezione del casato Mediceo. Si iscrisse all'Arte del Cambio e oper\u00f2 nell'ambito del Banco Medici. In particolare si dedic\u00f2 alla riscossione dei crediti verso potenti caduti in proscrizione e si arricch\u00ec cos\u00ec enormemente, dirottando anche denaro pubblico nelle sue tasche. In sette anni il suo patrimonio arriv\u00f2 a contare la stratosferica cifra di 54.000 fiorini e grazie alle sue potenti amicizie super\u00f2 un'inchiesta circa i suoi guadagni.\nContinu\u00f2 l'attivit\u00e0 politica ed esegu\u00ec alcune ambascerie per conto della Repubblica Fiorentina al pontefice e a Francesco Sforza (1435) in previsione della guerra contro Milano del 1437.\nFu Priore di Libert\u00e0 nel 1444, poi lo stesso anno Podest\u00e0 di Pisa nel 1444. Per la sua spiccata abilit\u00e0 oratoria comp\u00ec altre ambascerie verso le corti del nord-Italia, alla Repubblica di Venezia e al pontefice.\nNel 1447 divenne Gonfaloniere di Giustizia, la carica pi\u00f9 prestigiosa della Repubblica. Una nuova guerra contro Napoli lo vide coinvolto nelle ambascerie e nel successivo trattato di pace (1448). Lo stesso anno per\u00f2, con tutto il potere ottenuto, lo vide coinvolto nella congiura dei Ricci con Giovanni di Cosimo de' Medici, dalla quale per\u00f2 venne assolto, ma pi\u00f9 che per vera innocenza, fu grazie alle sue doti di oratore e diplomatico che riusc\u00ec a dissimulare il suo coinvolgimento.\nNella chiesa della Santissima Annunziata fu il primo fondatore della Cappella maggiore sotto la tribuna, (ora Cappella della Madonna del Soccorso), ma dopo il suo morte il suo figlio Antonio Pucci decise di costruire l'oratorio di San Sebastiano davanti alla chiesa, e lasciare quello della tribuna.\nGenealogia.\nSi spos\u00f2 due volte: con Nannina Mattei nel 1414, che gli diede 3 figli (Antonio, Piero e Francesco) e, dopo essere rimasto vedovo, con Bartolommea Spinellini nel 1425, che gli diede altri 10 figli: Bartolommeo, Tommaso, Dionigi (questi primi tre ebbero una carriera politica di successo), Polissena, Giovanna, Piera, Francesca, Ginevra, Zanobi (morto in tenera et\u00e0) e Benedetto (morto in tenera et\u00e0)."}
{"id": "578066", "revid": "599013", "url": "https://it.wikipedia.org/wiki?curid=578066", "title": "Patty Schnyder", "text": "Carriera.\nDopo aver avuto problemi personali con la famiglia, Patty Schnyder \u00e8 diventata giocatrice professionista nell'agosto 1994. Nel 1993 e nel 1994 ha vinto i campionati nazionali svizzeri. Pur non essendo continua nel rendimento, \u00e8 dotata di un modo di giocare molto particolare, pieno di cambi di ritmo, diverso da quello di tutte le altre giocatrici, dote assai preziosa che le permette di mettere in difficolt\u00e0 anche le giocatrici pi\u00f9 forti. In carriera ha vinto contro giocatrici del calibro di Steffi Graf, Serena Williams, Lindsay Davenport, Jennifer Capriati, Am\u00e9lie Mauresmo, Mary Pierce, Justine Henin e Marija \u0160arapova.\nSi adatta facilmente a qualsiasi tipo di superficie (cemento, sintetico, terra battuta verde e terra battuta rossa) esclusa l'erba, come testimoniano gli scarsi risultati ottenuti al celebre torneo di Wimbledon. Nel 1995 \u00e8 stata la giocatrice che pi\u00f9 ha migliorato la propria classifica nel circuito avanzando di ben 634 posizioni. Da quel momento la sua carriera \u00e8 stata tutta in crescendo. Nel 1998 ha vinto 5 tornei WTA e \u00e8 entrata nella top 10, al decimo posto. Nel 1999 ha raggiunto l'ottava posizione in classifica.\nNel momento pi\u00f9 felice della sua carriera per\u00f2 si \u00e8 imbattuta in Rainer Harnecker, un guaritore ben pi\u00f9 anziano di lei indagato in Germania per aver esercitato medicina alternativa senza un'adeguata licenza. Cosa sia successo, nel dettaglio, non si sa. Scriveva Robert Finn sul \"New York Times\" il 14 marzo 1999: \"La principessa del tennis e il suo guru hanno scelto un tavolo al sole, consumano un pranzo a base di fagioli, verdure e succhi di guava. Secondo il suo ex allenatore, il suo ex preparatore atletico e i suoi ex genitori (visto che l'hanno messa alla porta) la tennista ha subito un lavaggio del cervello ed \u00e8 stata virtualmente rapita. Rainer Harnecker, guaritore tedesco, \u00e8 sotto inchiesta in Germania per aver praticato medicina alternativa senza le dovute autorizzazioni\". Per certo sappiamo che Patty Schnyder inizi\u00f2 a perdere molti incontri e scese di molte posizioni in classifica. Per far venire a luce la verit\u00e0, la tennista svizzera ha deciso di scrivere un libro, \"The White Mile\".\nL'altro Rainer nella vita di Patty Schnyder arriv\u00f2 quando i suoi genitori decisero di assoldare un investigatore privato per aiutarla a risolvere i problemi che Harnecker le stava causando. Questo investigatore, Rainer Hoffman, diventer\u00e0 poi marito e allenatore di Patty Schnyder. Il loro matrimonio \u00e8 stato celebrato il 5 dicembre 2003. Raggiunto un equilibrio nella vita privata, Patty ha ricominciato lentamente a vincere qualche torneo (era ormai scivolata oltre la trentesima posizione nel rank WTA), come ad esempio il torneo Tier I di Zurigo nel 2002 battendo in finale Lindsay Davenport. Nel 2005, l'anno dal rendimento pi\u00f9 continuo, ha raggiunto 5 finali, di cui 2 sono state vinte (Gold Coast, Cincinnati) e 3 perse (Roma contro Am\u00e9lie Mauresmo, Zurigo contro Lindsay Davenport e Linz contro Nadia Petrova).\nNel novembre 2005 ha partecipato al Master di fine anno a Miami (ottimo risultato visto che solo 8 giocatrici sono state ammesse al prestigioso torneo), classificandosi terza nel girone di qualificazione. In seguito a questo torneo ha raggiunto la settima posizione in classifica, il suo piazzamento pi\u00f9 alto ottenuto in carriera. In carriera ha vinto 10 tornei di singolare del circuito WTA. La sua migliore performance in un torneo del Grande Slam \u00e8 la semifinale raggiunta agli Australian Open nel 2004.\nHa disputato diversi tornei da doppista aggiudicandosi quattro titoli, nel 1998 ad Amburgo con Barbara Schett, nel 2002 ad Anversa con Magdalena Maleeva, nel 2003 e nel 2004 a Parigi con Barbara Schett. Ha giocato in doppio anche con altre giocatrici, tra cui Jelena Doki\u0107, Daniela Hantuchov\u00e1 e Am\u00e9lie Mauresmo, senza per\u00f2 ottenere risultati particolarmente brillanti. La sua partner pi\u00f9 frequente \u00e8 stata Barbara Schett. Ha annunciato il ritiro in occasione della sconfitta al primo turno al Roland Garros 2011, ma nel 2015 \u00e8 rientrata nel circuito."}
{"id": "578080", "revid": "433605", "url": "https://it.wikipedia.org/wiki?curid=578080", "title": "Ribchester", "text": "Ribchester \u00e8 un villaggio nel Lancashire (Inghilterra), che si trova vicino alle citt\u00e0 di Blackburn e Preston, sulle rive del fiume Ribble. \nBremetenacum.\nAl tempo della dominazione romana il villaggio, chiamato Bremetenacum Veteranorum, ospit\u00f2 un castrum, i cui resti sono ancora visibili.\nStoria.\nTra il XVIII e il XIX secolo l'economia del villaggio dipendeva dalla produzione del cotone. Attualmente funge da dormitorio per le citt\u00e0 di Preston, Blackburn e Longridge."}
{"id": "578100", "revid": "339392", "url": "https://it.wikipedia.org/wiki?curid=578100", "title": "Hunter Hearst Helmsley", "text": ""}
{"id": "578102", "revid": "339392", "url": "https://it.wikipedia.org/wiki?curid=578102", "title": "Jean-Paul Levesque", "text": ""}
{"id": "578105", "revid": "339392", "url": "https://it.wikipedia.org/wiki?curid=578105", "title": "Terra Ryzing", "text": ""}
{"id": "578106", "revid": "599013", "url": "https://it.wikipedia.org/wiki?curid=578106", "title": "Hhh", "text": ""}
{"id": "578109", "revid": "287204", "url": "https://it.wikipedia.org/wiki?curid=578109", "title": "Leggenda nera dell'Inquisizione", "text": "La leggenda nera dell'Inquisizione \u00e8 una teoria revisionista minoritaria basata sul lavoro degli storici Edward Peters ed Henry Kamen, i quali sostengono che i dati storici sull'Inquisizione sarebbero stati distorti a opera di ambienti protestanti e, a seguire, illuministi, a partire almeno dal XVI secolo, con l'obiettivo di screditare l'immagine dell'Impero spagnolo al fine di limitarne l'influenza politica.\nAlla base di tale teoria \u00e8 la convinzione che l'enfasi sugli aspetti negativi dell'Inquisizione sia frutto di pregiudizio illuminista e anticattolico\nAltri autori si sono occupati del tema come Carlo Ginzburg, Rodney Stark, Jaime Contreras e Gustav Henningsen, Agostino Borromeo, John Tedeschi e E. William Monter, Bartolom\u00e8 Bennassar, Andrea Del Col, Peter Godman, Anna FoaFranco Cardini, Jean-Pierre Dedieu, Franco Cardini e Marina Montesano e Brian P. Levack. Adriano Prosperi pur non unendosi al gruppo dei revisionisti in un suo testo afferma che alla luce dei nuovi studi l'inquisizione \"evoca sempre di pi\u00f9 l'immagine di un tribunale mite e razionale\".\nTemi della \"leggenda nera\".\nI temi sui quali si \u00e8 appuntata la ricerca degli storici moderni sono sommariamente quattro:\nSignificato comune del termine.\nI sostenitori dell'esistenza della leggenda nera affermano che nel linguaggio comune nelle diverse lingue e nazioni il termine \"inquisizione\" e i suoi derivati indicano procedure sommarie, disprezzo dei diritti dell'imputato, violenza arbitraria da parte dei giudici, uso indiscriminato delle torture, facilit\u00e0 di giungere a condanna a morte.\nI revisionisti, tuttavia, sostengono che tali elementi contrasterebbero con la documentazione storica, stando alla quale i tribunali inquisitoriali funzionavano come tutti i tribunali dell'epoca ma con varie garanzie supplementari.\nSecondo questi, infatti, nei tribunali dell'Inquisizione fu introdotto l'uso di trascrivere il processo per ragioni di trasparenza, l'uso delle giurie popolari a garanzia dell'imputato, la tortura era ammessa solo se - a differenza di altri tribunali - essa non procurasse mutilazioni permanenti n\u00e9 pericolo di vita e le condanne a morte da essi inflitte sarebbero state percentualmente basse, citando il caso di Bernardo Gui a Tolosa, nei cui 50 anni di attivit\u00e0 inquisitoriale, le pene capitali si attestarono sul 4,6% del totale delle condanne (42 su 900).\nLa caccia alle streghe.\nSecondo il Simposio Internazionale sull'Inquisizione, tenutosi in Vaticano nell'ottobre 1998, le persone giustiziate a causa della caccia alle streghe, sarebbero, per Paese:\nTali dati tendono a suggerire che il fenomeno della caccia alle streghe fu pi\u00f9 marcato nei paesi di area protestante, risultando invece pi\u00f9 limitato proprio nei paesi dov'era presente l'Inquisizione cattolica.\nI sostenitori delle teorie revisioniste sottolineano che la storiografia protestante per secoli ha parlato del fenomeno senza per\u00f2 mai evidenziare le aree geografiche e culturali in cui esso avvenne, .\nInoltre nei paesi extraeuropei in cui l'Inquisizione fu presente (colonie spagnole in America centrale e meridionale e colonie portoghesi in Asia), non si avrebbe notizia di casi di caccia alle streghe, mentre negli Stati Uniti conquistati dagli anglosassoni protestanti, ancora nel 1692, si ebbe il rogo delle streghe di Salem.\nDa qui la nascita della nozione di \"Inquisizione protestante\" alla quale, secondo i fautori del revisionismo, andrebbero ascritti tutti i processi (compresi quelli della caccia alle streghe) celebrati dai tribunali nati dalla riforma di Lutero, che dovrebbero dunque essere separati, nella ricerca storica, da quelli avvenuti all'interno dell'Inquisizione cattolica.\nGiordano Bruno e Galileo Galilei.\nIl mainstream storiografico descrive Bruno e Galilei come martiri del libero pensiero, in un momento storico in cui la Chiesa cattolica, bigotta e retriva, non accettava le conquiste della scienza per ragioni di inadeguatezza culturale, perseguitandone gli autori. La vicenda di Galileo, viene indicato come prova della scarsa attenzione che la Chiesa riservava alla scienza e la sua condanna avrebbe causato un tracollo della ricerca scientifica in tutti i paesi cattolici, a vantaggio dei paesi protestanti.\nViceversa, secondo i revisionisti della \"teoria della leggenda nera\", proprio Galileo avrebbe ricevuto dal Sant'Uffizio un trattamento benevolo. Scrive, infatti, Vittorio Messori:\nViene inoltre sottolineato, sempre secondo i promulgatori della \"teoria della leggenda nera\", come la teoria di Niccol\u00f2 Copernico (riproposta dallo scienziato pisano) fosse stata gi\u00e0 prima del manifestarsi del caso Galileo Galilei.\nI sostenitori della \"leggenda nera\" affermano inoltre che la Chiesa non contest\u00f2 tanto a Galilei la correttezza della teoria copernicana Tutta la scienza ufficiale, infatti, era stata fino ad allora geocentrica e secondo gli atti del processo si chiedevano a Galilei prove sicure per abbandonare quella via che la scienza per secoli seguiva come via maestra e di proporre l'eliocentrismo non come verit\u00e0 ma come ipotesi. Galilei come prova della sua teoria portava la convinzione che le maree fossero causate dallo scuotimento della rotazione terrestre, e quando gli scienziati inquisitori (molti di loro, incominciando da Bellarmino erano uomini di scienza famosi) replicarono che il fenomeno era dovuto alle fasi lunari, li insult\u00f2. La prima prova sperimentale, indubitabile, della rotazione della Terra \u00e8 del 1748, oltre un secolo dopo, mentre per vederla bisogner\u00e0 aspettare il 1851, con il pendolo di Foucault. Il processo a Galilei avvenne trent'anni dopo, .\nGli storici tradizionalmente ritengono emblematico il processo a Giordano Bruno che, in pieno periodo di repressione controriformista, fu consegnato dalla Repubblica di Venezia, dove si era rifugiato, in seguito alle richieste insistenti e minacciose del Papato, osservano che l'Inquisizione veneta non era cos\u00ec rigida e dura come quella di Roma e, quindi, il filosofo avrebbe potuto anche sfuggire alla morte sul rogo che voleva applicargli la corrente intransigente e conservatrice della Chiesa, soprattutto perch\u00e9 Giordano Bruno condannava la cosiddetta vendita delle indulgenze, pratica molto in voga all'epoca. Secondo i sostenitori della leggenda nera, invece, la Repubblica di Venezia ebbe tutto l'interesse ad appoggiare Roma e spingerla a condannare il filosofo, che, avendo contatti con governanti di Europa, anche in faccende importanti e delicate, si era fatto, a torto o a ragione, l'immagine di un intrigante sovvertitore dell'opinione pubblica.\nInquisizione spagnola.\nL'espulsione degli ebrei dalla Spagna.\nL'espulsione degli ebrei sefarditi dalla Spagna \u00e8 descritta dalla storiografia tradizionale come un esempio dell'intolleranza religiosa degli Spagnoli cristiani, accecati dal furore dell'inquisizione o come un astuto provvedimento di natura economica sostenuto dai tribunali dell'Inquisizione.\nI fautori della teoria revisionistica sostengono invece che nel 1492 effettivamente furono espulsi dalla Spagna circa 200.000 ebrei (la cifra pi\u00f9 alta nella storia), ma la Spagna contava la comunit\u00e0 ebraica pi\u00f9 numerosa d'Europa e questo proprio perch\u00e9 era stato, fino a quel momento, un paese estremamente tollerante. Analoghi provvedimenti antigiudaici furono emanati (prima che in Spagna, in cui ripararono gli ebrei espulsi da altri paesi) sempre con lo scopo di appropriarsi dei beni degli espulsi anche da nazioni come Francia e Inghilterra (paesi anch'essi convintamente cristiani).\nInoltre, sempre secondo i revisionisti, l'Inquisizione niente ebbe a che vedere con gli ebrei, i quali erano formalmente esclusi dalla giurisdizione ecclesiastica che si limitava ai battezzati, ma solo con i \"conversos\", cio\u00e8 gli ebrei che avevano deciso di convertirsi al cattolicesimo per rimanere in Spagna. In questo caso gli storici protestanti avrebbero taciuto l'ambito giurisdizionale dell'Inquisizione, modificando il giudizio su di essa.\nGli \"Autodaf\u00e9\".\nIl termine autodaf\u00e9 significa atto di fede e come sottolinea il prof.Rodney Stark gli inquisitori erano pi\u00f9 interessati al pentimento che alla punizione dell'accusato, che raramente veniva condotto al patibolo. Erano inoltre eventi non molto frequenti: nella citt\u00e0 di Toledo tra il 1575 e il 1660 ,ad esempio,se ne contarono solo 12.\nKamen sostiene che sebbene molte opere pittoriche rappresentino autodaf\u00e9 in cui il condannato subiva torture, in realt\u00e0 ci\u00f2 era dovuto alla volont\u00e0 dei pittori di colpire l'emotivit\u00e0 del pubblico. Secondo lo studioso inglese, gli autodaf\u00e9 erano una sorta di processioni religiose in cui la tortura era espressamente vietata perch\u00e9 il processo era ormai concluso. Anche le esecuzioni capitali non erano eseguite durante la cerimonia ma dopo la sua conclusione e separatamente.\nPeters, d'altro canto, sostiene come non spetti all'Inquisizione spagnola il primato e l'esclusivit\u00e0 del controllo sui costumi. Ci\u00f2 avveniva in tutte le corti d'Europa con metodi pressoch\u00e9 uguali quando non pi\u00f9 violenti perch\u00e9 la religione, in tutta Europa, era considerata una struttura portante della societ\u00e0.\nIl genocidio degli amerindi e la distruzione delle culture indigene.\n Gli spagnoli, dipinti da essa come oscurantisti, non avrebbero considerato gli elementari diritti umani delle popolazioni conquistate. L'archetipo dell\"'indio\", cos\u00ec come pervenutoci da Bartolom\u00e9 de Las Casas, era quello di una persona mite e pacifica, vittima dei colonizzatori europei. La cultura spagnola fu divisa tra la posizione di Las Casas e quella di Sep\u00falveda, sostenitore della naturale inferiorit\u00e0 delle popolazioni amerinde. Le due posizioni furono discusse dalla Giunta di Valladolid.\nGli storici \"revisionisti\" sostengono invece che nel XVI secolo la nozione di diritti umani non esisteva in nessuna cultura del mondo e che se ne cominciasse a parlare all'Universit\u00e0 di Salamanca (la pi\u00f9 antica della Spagna), proprio a partire dal caso dei nativi, quindi tale nozione nacque proprio in ambito spagnolo (Francisco de Vitoria). Sostengono inoltre che le truppe di Cort\u00e9s, cui \u00e8 stato attribuito lo sterminio degli Aztechi, sarebbero state costituite per pi\u00f9 della met\u00e0 da mercenari indigeni che combattevano contro i dominatori Aztechi. Eventuali massacri verrebbero poi giustificati dal fatto che gli Aztechi in realt\u00e0 erano popolazioni cruente dal momento che praticavano sacrifici umani e il cannibalismo rituale.\nAlcuni storici \"revisionisti\" sostengono inoltre che il presunto genocidio delle popolazioni indigene non ci sarebbe stato (o almeno non nelle dimensioni descritte dalla presunta \"leggenda\") in quanto in molti Paesi dell'America latina (compresi Messico e Per\u00f9) una parte rilevante della popolazione \u00e8 di origine indigena, a differenza del Nord America dove la popolazione nativa \u00e8 piuttosto esigua.\nGli storici \"revisionisti\" propongono poi di confrontare l'atteggiamento tenuto dai \"conquistadores\" spagnoli e portoghesi con quello di inglesi e francesi. Innanzi tutto fanno notare che nei paesi colonizzati da spagnoli e portoghesi, i conquistatori si sono fusi con le popolazioni locali dando vita a gruppi meticci, a differenza di quelli conquistati da altri stati colonizzatori, ad esempio Stati Uniti e Australia dove il numero di meticci \u00e8 di entit\u00e0 molto meno rilevante in quanto difficilmente i conquistatori si sono uniti coi conquistati. Inoltre nelle colonie spagnole indigeni e neri potevano avere un ruolo attivo nella Chiesa divenendo chierici. Per evangelizzare le popolazioni \"indios\", in America latina, vennero utilizzate anche alcune lingue native. Sarebbe questo fatto, secondo i revisionisti, a salvarle dalla scomparsa, tanto che il quechua e l'aymara in Bolivia e in Per\u00f9 (in quest'ultimo Paese solo localmente dove sono predominanti), cos\u00ec come il guaran\u00ec in Paraguay, sono oggi lingue ufficiali insieme alla lingua dei conquistatori; mentre nei Paesi colonizzati da inglesi e francesi le lingue native non sono divenute ufficiali. Unica eccezione \u00e8 costituita dalla Nuova Zelanda con la lingua m\u0101ori.\nLa Spagna, sostengono infine i teorici revisionisti, su indicazione della Chiesa di Roma (la prima esplicita condanna della schiavit\u00f9 in un documento pontificio \u00e8 contenuta nella bolla \"Sicut Dudum\" di papa Eugenio IV del 13 gennaio 1435, diretta proprio agli Spagnoli che colonizzavano le isole Canarie.\nEssa fu seguita nei secoli successivi da altre condanne, tra cui quelle di Papa Paolo III che dichiaravano gli indios esseri umani), sarebbe stata sostanzialmente estranea alla tratta dei neri e fu la prima potenza coloniale europea ad emanare leggi a protezione dei nativi nelle colonie americane, nel 1542 con Leggi delle Indie (\"Leyes de Indias\"). Tuttavia ancora a met\u00e0 del secolo XIX la Spagna manteneva un suo interesse economico nella tratta degli schiavi, arrivando a richiedere ripetutamente un indennizzo al governo degli Stati Uniti per il danno economico ricevuto a seguito della liberazione degli africani catturati e ribellatisi durante il loro trasporto verso Cuba sulla nave Amistad.\nIl documentario della BBC.\nIl 6 novembre 1994, la BBC ha trasmesso un documentario dal titolo \"The Myth of the Spanish Inquisition\" (\"Il Mito dell'Inquisizione spagnola\"). Il documentario si diceva basato su anni di studio degli archivi e rivelava che l'Inquisizione spagnola\u00a0\u2013 ritenuta la pi\u00f9 crudele e violenta\u00a0\u2013 doveva in realt\u00e0 la sua immagine alla pubblicistica protestante, volta a denigrare la maggiore potenza imperialistica del tempo, proprio mentre erano in ascesa potenze a forte vocazione coloniale come l'Olanda e l'Inghilterra.\nIl video mostrava come ciascun processo inquisitoriale fosse stato meticolosamente registrato e come i tribunali avessero regole procedurali precise (contrariamente all'idea ricorrente di Inquisizione come sinonimo di processi sommari e in assenza di garanzie per l'imputato). Nel corso del programma, il professor Henry Kamen dichiarava come i registri dell'Inquisizione fossero estremamente dettagliati e fornissero una visione diversa da quella cristallizzata nella mente degli storici (lui compreso).\nNel 1999 il professor Kamen aveva gi\u00e0 scritto il volume \"The Spanish Inquisition: A Historical Revision\", (\"L'Inquisizione spagnola: Una revisione storica\"), una revisione dei suoi lavori condotti a partire dal 1966, alla luce delle nuove scoperte.\nLa critica alla posizione revisionista della Leggenda Nera.\nFra gli storici che avversano questo revisionismo vi sono Italo Mereu, Giuseppe Pitr\u00e8, Leonardo Sciascia, Karlheinz Deschner, Guy Bechtel, a cui si aggiunge Adriano Prosperi.\nIn effetti, le condanne dell'Inquisizione spagnola (introdotta poi nel resto di Europa con la dicitura Inquisizione \"ad uso di Spagna\") erano esemplari. "}
{"id": "578111", "revid": "1305772", "url": "https://it.wikipedia.org/wiki?curid=578111", "title": "Dabakan", "text": "Il dabakan \u00e8 un tamburo dalle Filippine. \nDescrizione.\nIl legno da cocco \u00e8 usato per fare la cornice. La membrana del tamburo \u00e8 coperta con la pelle di mucca o serpente. Il tamburo \u00e8 usato per tenere il ritmo dell'insieme di kulintang. Un paio di bastoni di bamb\u00f9 o malacca colpisce la cima del tambour. \nIl dabakan \u00e8 il solo strumento dell'insieme di kulintang che non \u00e8 un gong."}
{"id": "578112", "revid": "13833", "url": "https://it.wikipedia.org/wiki?curid=578112", "title": "Piccola Cintura", "text": ""}
{"id": "578114", "revid": "1305772", "url": "https://it.wikipedia.org/wiki?curid=578114", "title": "SS11", "text": ""}
{"id": "578115", "revid": "834", "url": "https://it.wikipedia.org/wiki?curid=578115", "title": "Sto", "text": ""}
{"id": "578116", "revid": "77509767", "url": "https://it.wikipedia.org/wiki?curid=578116", "title": "SS 11", "text": ""}
{"id": "578117", "revid": "161374", "url": "https://it.wikipedia.org/wiki?curid=578117", "title": "SS3bis", "text": ""}
{"id": "578124", "revid": "161374", "url": "https://it.wikipedia.org/wiki?curid=578124", "title": "SS3 bis", "text": ""}
{"id": "578125", "revid": "161374", "url": "https://it.wikipedia.org/wiki?curid=578125", "title": "SS 3bis", "text": ""}
{"id": "578127", "revid": "77509954", "url": "https://it.wikipedia.org/wiki?curid=578127", "title": "SS 33", "text": ""}
{"id": "578128", "revid": "1305772", "url": "https://it.wikipedia.org/wiki?curid=578128", "title": "SS33", "text": ""}
{"id": "578130", "revid": "161374", "url": "https://it.wikipedia.org/wiki?curid=578130", "title": "SS 45bis Gardesana Occidentale", "text": ""}
{"id": "578131", "revid": "72396", "url": "https://it.wikipedia.org/wiki?curid=578131", "title": "Finestra di Kollsman", "text": "La finestra di Kollsman \u00e8 parte di un dispositivo situato all'interno od in prossimit\u00e0 di un altimetro barometrico. Tale dispositivo, ideato nel 1928 da Paul Kollsman, mostra e permette di variare il valore della pressione di riferimento dell'altimetro medesimo. Il valore della pressione di riferimento \u00e8 mostrato in hPa (ettopascal) o mmHg (millimetri di mercurio). La pressione di riferimento non \u00e8 altro che la pressione atmosferica ad altitudine zero (l'altitudine \u00e8 l'altezza dal livello del mare). L'operazione di cambiamento della pressione di riferimento, chiamata in gergo \"regolaggio altimetrico\", \u00e8 effettuata tramite un apposito nottolino zigrinato."}
{"id": "578134", "revid": "161374", "url": "https://it.wikipedia.org/wiki?curid=578134", "title": "SS45bis", "text": ""}
{"id": "578135", "revid": "161374", "url": "https://it.wikipedia.org/wiki?curid=578135", "title": "SS45 bis", "text": ""}
{"id": "578136", "revid": "161374", "url": "https://it.wikipedia.org/wiki?curid=578136", "title": "SS 45 bis", "text": ""}
{"id": "578137", "revid": "161374", "url": "https://it.wikipedia.org/wiki?curid=578137", "title": "SS 45bis", "text": ""}
{"id": "578140", "revid": "773636", "url": "https://it.wikipedia.org/wiki?curid=578140", "title": "SIAE", "text": ""}
{"id": "578154", "revid": "287204", "url": "https://it.wikipedia.org/wiki?curid=578154", "title": "Francesco Pucci", "text": ""}
{"id": "578156", "revid": "7", "url": "https://it.wikipedia.org/wiki?curid=578156", "title": "Roberto Carletta", "text": ""}
{"id": "578157", "revid": "15756", "url": "https://it.wikipedia.org/wiki?curid=578157", "title": "ZSU-23-4 Shilka", "text": "Il ZSU-23-4 Shilka (in cirillico: \u0417\u0421\u0423-23-4 \u0428\u0438\u0301\u043b\u043a\u0430), anche designato come 2A6 Shilka, \u00e8 un semovente antiaereo di fabbricazione sovietica, sviluppato a partire dal 1957 ed entrato in servizio presso le forze armate dell'Unione Sovietica nel 1965 in cui ha progressivamente affiancato e poi sostituito il ZSU-57-2.\nProgettato per fornire difesa aerea di punto alle forze di terra in prossimit\u00e0 della linea di contatto con le forze avversarie, pu\u00f2 neutralizzare bersagli in volo fino a 2.500 m di distanza e 1.500 m di altitudine nonch\u00e9 ingaggiare bersagli terrestri sia in posizione stazionaria che in movimento. Armato di un cannone quadruplo da 23 mm \u00e8 in grado di operare in modalit\u00e0 sia manuale che automatica, servendosi in quest'ultimo caso di un radar di tiro.\nLo Shilka ha ricevuto il battesimo del fuoco nella guerra dello Yom Kippur ed ha conosciuto un considerevole successo commerciale, venendo esportato in numerosi paesi asiatici, africani e dell'america latina ed essendo realizzato in pi\u00f9 di 6.500 esemplari.\nA causa del rapido avanzamento tecnologico nel settore aeronautico, \u00e8 stato sostituito da sistemi pi\u00f9 moderni quali il Tunguska o convertito in ruolo contro-carro, come avvenuto nel corso della guerra civile siriana. Negli anni 2010, l'industria della difesa russa ha elaborato una versione ampiamente aggiornata dello Shilka, denominata ZSU-23-4M Shilka-M, dotata di un moderno radar montato sulla sommit\u00e0 della torretta e due lanciatori binati per missili Igla.\nAl 2021, \u00e8 ancora in servizio attivo nelle forze armate di numerosi paesi attorno al mondo.\nCaratteristiche.\nEssi hanno ciascuno una larga e piatta torretta con 4 cannoni da 23mm APV-23, ciascuno con 500 colpi pronti al tiro, sparabili in raffiche fino a 50 colpi l'una, ed un radar \"Gun Dish\" da ricerca ed attacco sui bersagli aerei incombenti in un raggio di 20\u00a0km. Anche se il radar \u00e8 nominalmente vulnerabile alle ECM pi\u00f9 sofisticate, essendo un modello a scansione conica, nondimeno lo Shilka \u00e8 frequentemente capace di colpire in maniera letale chiunque si avvicini a meno di 2,5\u00a0km, anche con apparati ottici di mira per bersagli aerei e terrestri. La combinazione del quartetto di cannoni, raffreddati ad acqua per mantenere almeno 400 colpi al minuto di cadenza effettiva, radar leggero di acquisizione e tiro, computer analogico (gli ultimi modelli ne hanno uno digitale) \u00e8 stata estremamente pericolosa per attacchi aerei a bassa quota.\nI limiti sono una velocit\u00e0 non proprio eccelsa, cos\u00ec come la protezione, a causa dell'utilizzo dello scafo del PT-76, e una gittata insufficiente contro gli elicotteri che hanno missili anticarro e magari sono capaci di volare abbastanza bassi per evitare anche i SAM.\nUtilizzi operativi.\nIl primo impiego operativo dello Shilka \u00e8 stato nella guerra del Vietnam, dove fu largamente usato dall'esercito regolare nordvietnamita, abbattendo numerosi aerei statunitensi.\n\u00c8 stato utilizzato poi con successo nella guerra del Kippur nel 1973 abbattendo qualche jet israeliano, anche se il numero di aerei abbattuti addebitabili allo Shilka \u00e8 tuttora poco chiaro.\nUn aspetto poco noto di tale sistema \u00e8 che pu\u00f2 essere impiegato anche contro obiettivi terrestri, specialmente se poco corazzati (quali APC o truppe di fanteria): grazie all'elevata cadenza di fuoco rappresenta infatti una minaccia concreta anche a terra, spesso sottovalutata.\nI russi (sovietici, al tempo) lo utilizzarono contro postazioni fortificate dei mujaheddin nel territorio afghano.\nDurante la prima guerra del Golfo esso ha operato nelle file irachene, non riportando risultati significativi.\nCon questo sistema d'arma \u00e8 stato abbattuto il Tornado italiano, pilotato dal maggiore Gianmarco Bellini e dal capitano Maurizio Cocciolone, impiegato nell'\"operazione locusta\", il 18/01/1991.\nIl velivolo al momento dell'abbattimento volava ad una quota di 150 piedi circa, \"agganciato\" dal radar del Shilka, l'equipaggio nel tentativo di \"chaffare\" ha potuto fare ben poco.\nProblemi.\nLo Shilkha non \u00e8 comunque esente da problemi, pi\u00f9 volte segnalati, quali la inefficienza del suo sistema di raffreddamento ad acqua (perdite, malfunzionamenti): a causa di queste noie si possono verificare problemi di surriscaldamento nei cannoni che a volte continuano a fare fuoco anche quando l'operatore rilascia l'apposito comando.\nAnni recenti.\nAnche se attualmente il peso dell'et\u00e0 si fa sentire (soprattutto in termini di \"jamming\" in un contesto EW), esso \u00e8 rimasto verosimilmente il sistema migliore e pi\u00f9 efficace della sua categoria (contraerea di corto raggio) fino all'avvento del Gepard."}
{"id": "578160", "revid": "690118", "url": "https://it.wikipedia.org/wiki?curid=578160", "title": "ZSU-57-2", "text": "Lo ZSU-57-2, un veicolo sovietico derivato dallo scafo del T-54, \u00e8 un semovente d'artiglieria contraerea che ha fatto la sua apparizione negli anni '50, e mostrato in pubblico nel 1957.\nSviluppo.\nI sovietici hanno sempre avuto il massimo rispetto per la minaccia posta dagli aerei tattici della NATO, e la loro gamma di sistemi antiaerei, compatibilmente alla tecnologia disponibile, \u00e8 stata costituita da un ampio ventaglio di sistemi delle migliori caratteristiche possibili. \nInizialmente, per\u00f2, le armi difensive mobili erano assai rudimentali, caratterizzate da cannoni trainati oppure mitragliere binate da 14,5\u00a0mm sistemate su veicoli come i BTR-152. Il cannone S-60, tra le loro migliori realizzazioni, sostituiva la precedente arma Modello 1939 da 37\u00a0mm, e in affusti trainati, a 4 ruote, divenne un'arma comune nell'esercito. Abbinato a radar di tiro di vario genere, era un sistema assai efficace.\nMa per migliorarne la mobilit\u00e0 fino a permettere l'uso di tali cannoni anche sul campo di battaglia si richiedeva una diversa installazione, che poteva essere soddisfatta solo dallo scafo di un carro armato moderno, e cos\u00ec un'aliquota dei veicoli in produzione venne dirottata a questa esigenza. Questo anche perch\u00e9, per migliorare la letalit\u00e0 dell'impianto, venne progettato un affusto binato, particolarmente grande e pesante per un sistema tattico mobile.\nDurante gli anni '50 venne scelta la configurazione migliore e poi alacremente affrontata la progettazione di dettaglio di tutta l'impiantistica, fino a quando il nuovo veicolo risult\u00f2 approntato e pronto per la produzione.\nTecnica.\nLo scafo, derivato da quello del carro, aveva una blindatura meno pesante di quella del T-54, la cosa si vedeva anche dal numero delle ruote, gi\u00e0 di per s\u00e9 pesanti 200\u00a0kg, che sono state ridotte da 5 a 4 per parte. Tutto questo portava il rapporto potenza-peso a 18,5:1, grazie ad un peso inferiore a 30 t, e migliorava di conseguenza la mobilit\u00e0.\nLa torretta, molto grande, aveva i cannoni sistemati al centro, con i serventi protetti da un largo scudo a prova di schegge e proiettili di piccolo calibro. Sulla parte posteriore vi era un cestello per la raccolta dei bossoli usati.\nIn termini di armamento, lo ZSU-57-2, con i suoi 2 cannoni da 57\u00a0mm, \u00e8 a tutt'oggi il pi\u00f9 potente veicolo antiaereo artiglieresco mai entrato in servizio. Questi cannoni erano da 60 calibri, per cui si possono considerare una sorta di pantografia dei Bofors da 40/60\u00a0mm. Erano talmente grandi, e la torretta vista dal basso sembrava cos\u00ec simile ad un modello \"normale\", ovvero con il tetto chiuso, che a tutti gli effetti questo mezzo appariva come un \"carro con 2 cannoni\" piuttosto che un semovente d'artiglieria.\nL'alimentazione era probabilmente simile a quella del S-60, con clip di 4 colpi da caricare sulla rastrelliera di alimentazione, mentre i bossoli esplosi erano convogliati, con un nastro trasportatore, in una gabbia metallica sistemata dietro la torretta. In tal modo il pavimento della torretta non ne veniva ingombrato, e i serventi potevano concentrarsi su altre mansioni.\nLa bassa velocit\u00e0 di brandeggio delle sue armi, come anche l'elevazione, 30 e 20 gradi al secondo rispettivamente, ha contribuito a limitare il successo operativo di questa realizzazione, ma soprattutto la sua torretta scoperta non aveva una apparecchiatura di controllo del tiro sufficientemente sofisticata. Peraltro, i suoi cannoni hanno una gittata max in quota di 8800 e sull'orizzonte di 12000\u00a0m e una dotazione di munizioni di ben 320 colpi (da 5\u00a0kg l'uno). La cadenza di tiro pratica, con i clip di 4 colpi, scende a 60-70 al minuto rispetto ai 120 teorici. Esso pu\u00f2 sparare, in pratica, fino a 4\u20136\u00a0km di distanza.\nLe munizioni potevano perforare, nel tipo AP, ben 96\u00a0mm di acciaio a 1000\u00a0m (Vs. 25 a 500 dello ZSU-23-4), con la capacit\u00e0 di penetrare un blindato leggero ad almeno 2\u20133\u00a0km e i fianchi di un carro, anche di tipo moderno (solo per i fianchi dello scafo) fino a 1\u00a0km. In effetti, i cannoni contraerei da 35\u00a0mm del tipo Oerlikon GDF, con munizioni perforanti decalibrate possono quasi eguagliare questo valore, potendo raggiungere i 40\u00a0mm/60\u00b0/1000\u00a0m, ed essi sono agevolmente quotati come efficaci contro i fianchi della maggior parte dei moderni carri armati.\nServizio operativo.\nIn azione lo ZSU 57-2 \u00e8 stato poco valido contro gli aerei, soprattutto per la mancanza di un radar di scoperta, ma molto efficace contro obiettivi al suolo, grazie alla potenza dei cannoni usati, con proiettili da circa 1000\u00a0m/s di velocit\u00e0 iniziale.\nLa macchina ha partecipato a vari conflitti in Asia, sia in Vietnam, contro gli aerei americani, i quali, volando per lo pi\u00f9 a media e alta quota, erano poco vulnerabili contro le mitragliere di calibro minore (come lo ZSU-23-4, che in effetti ebbe una parte del tutto marginale in tale conflitto). Rispetto alla mitragliera da 57\u00a0mm S-60, lo ZSU aveva un maggiore volume di fuoco essendo in installazioni binate, e una maggiore mobilit\u00e0. Ma le batterie di S-60 avevano radar di controllo del tiro con sistemi centralizzati PUAZO, che controllavano tutta la batteria, concentrando i 4 pezzi su obiettivi singoli. In pratica, la presenza di radar, nella difesa statica di obiettivi strategici, risult\u00f2 pi\u00f9 importante della mobilit\u00e0 del mezzo, e le batterie trainate sono state in generale molto pi\u00f9 efficaci e temibili dei semoventi veri e propri, sia pure armati di cannoni analoghi.\nDurante la Guerra dei sei giorni lo ZSU non imped\u00ec all'aviazione israeliana di sconfiggere duramente gli arabi, mentre per il resto combatt\u00e9 in quella del Kippur e in numerosi altri conflitti, incluso quello del 1982. Esso \u00e8 entrato in azione anche in altri frangenti, come nel Golfo Persico, contro l'Iran, poi contro gli USA.\nLa Cina ne ha fatta una copia, ma non si sa quanto diffusa.\nIsraele ha catturato un certo numero di ZSU-57-2 agli egiziani ed ai siriani. Uno di essi si trova ora al Museo militare di Latrun, un altro presso il Museo storico delle Forze Armate israeliane di Tel Aviv ed un terzo presso il Museo dell'Israeli Air Force ad Hatzerim."}
{"id": "578161", "revid": "1543377", "url": "https://it.wikipedia.org/wiki?curid=578161", "title": "2K22 Tunguska", "text": "Il 2K22 Tunguska (in cirillico: 2\u041a22 \u0422\u0443\u043d\u0433\u0443\u0441\u043a\u0430, nome in codice NATO: SA-19 Grison), erroneamente 2S6 Tunguska, designazione che identifica il solo modulo di combattimento, \u00e8 un sistema missilistico da difesa aerea e di artiglieria contraerea a corto raggio di origine sovietica, sviluppato negli anni settanta/ottanta a partire dall'esperienza accumulata nel campo dei semoventi anti-aerei quali lo Shilka e lo ZSU-57-2 ed entrato in servizio nel 1982 presso le forze di terra dell'Unione Sovietica.\nProgettato per fornire copertura ogni-tempo a reggimenti di fanteria e mezzi corazzati, \u00e8 in grado di neutralizzare velivoli e missili da crociera ad una gittata massima che nelle ultime versioni raggiunge i 10 km, operando a breve distanza dalla linea di contatto con le forze avversarie. Armato di una coppia di cannoni da 30mm ed 8 missili terra-aria stipati in container sigillati, \u00e8 dotato di un complesso sistema di rilevamento e tracciamento radar costituito da due elementi posizionati sulla sommit\u00e0 e sul fronte della torretta.\nRicevuto il battesimo del fuoco nel corso della Prima guerra cecena, nel tempo sono stati sviluppati due aggiornamenti del sistema: il Tunguska-M, introdotto nel 1990, ed il Tunguska-M1 entrato in servizio nelle forze armate della Federazione Russa a partire dal 2003. Ne \u00e8 stata creata anche una versione navale, denominata Kortik.\nAl 2021 \u00e8 in servizio attivo, tra le altre, nelle forze armate di Ucraina, India e Russia ed in quest'ultima opera a fianco dei sistemi Pantsir-S di cui ne hanno parzialmente rilevato il ruolo.\nStoria.\nL'esigenza di possedere un apparato di difesa aerea completo per le unit\u00e0 campali dell'esercito sovietico port\u00f2 negli anni cinquanta e sessanta allo sviluppo di una serie di apparati difensivi dalle caratteristiche sempre pi\u00f9 complesse. Tra i semoventi contraerei d'artiglieria il primo fu lo ZSU-57-2, poi seguito dal pi\u00f9 leggero e sofisticato ZSU-23-4 Shilka caratterizzato, per valorizzare al massimo il volume di fuoco, da armi di piccolo calibro, ottime contro aerei a volo radente, che consentivano peraltro solo una ridotta gittata. Le armi speculari americane erano il M42 Duster e l'M163 VADS.\nQuando l'avvento degli elicotteri armati di missili controcarro vide lo spostamento della minaccia dagli attacchi ravvicinati con bombe e razzi, a tiri di precisione da oltre 3\u20134\u00a0km, allora la necessit\u00e0 per i semoventi contraerei si spost\u00f2 nuovamente verso calibri maggiori, stavolta non per colpire a quote maggiori, ma a distanze pi\u00f9 elevate.\nSe per i missili \u00e8 facile eseguire aggiornamenti installando nuove versioni pi\u00f9 capaci, per i cannoni bisogna realizzare dei progetti interamente nuovi e costosi. In Occidente, le armi di maggiore calibro, come nel caso del Gepard, hanno visto la gittata utile spostarsi a 3\u20134\u00a0km, appena sufficiente contro elicotteri o anche aerei armati con missili tattici, ma con il progredire delle tecnologie, la gittata pratica delle armi aeree aument\u00f2 ancora.\nIn particolare i missili eliportati sono giunti ad un certo momento a portate di 5\u20136\u00a0km, troppo alte per essere affrontati dalle artiglierie di 20-40mm e, a quel punto, era necessario avere cannoni contraerei di calibro ancora superiore; pur potendo, in teoria, produrre qualcosa di simile all'OTOMATIC italiano (carro armato contraereo con cannone da 76mm), o semplicemente riscoprire il concetto base dello ZSU-57-2, i sovietici hanno fatto una scelta diversa, con un sistema combinato cannone-missili, per coprire con le armi pi\u00f9 adatte ogni quota e distanza utile. Questo ha comportato un peso minore, ma certo non una complessit\u00e0 inferiore, rispetto alla scelta di usare solo un cannone di grosso calibro. In ogni caso, il nuovo sistema si \u00e8 dimostrato efficace ed \u00e8 entrato in servizio operativo.\nLo spiegamento del 2S6 avvenne a partire dal 1988, con i primi esemplari armati con soli 4 missili del tipo SA-19, poi aumentati a 8. Esso \u00e8 stato il compendio della tecnologia per la difesa tattica di scuola sovietica, e uno degli ultimi tipi di sistema da difesa aerea che entr\u00f2 in servizio prima della fine della Guerra Fredda. Praticamente nello stesso tempo, falliva il sistema M247 DIVAD studiato dall'US Army per compiti analoghi, anche se molto meno ambizioso.\nComposizione.\nIl sistema 2K22 Tunguska, \u00e8 composto dai seguenti elementi:\nCaratteristiche.\n2S6.\nIl modulo di combattimento contraereo \u00e8 un cingolato basato sullo chassis GM-352M, con 6 ruote per cingolo, motore diesel da 522Kw, velocit\u00e0 di 65km/h. Esso ha un sistema di generazione per l'elettricit\u00e0 con turbina APU per erogare energia anche durante le soste, senza accendere il motore principale. Ovviamente, dato il ruolo, il veicolo ha bisogno di tenere accesi gli apparati in maniera continuativa, evitando consumi di carburante eccessivi.\n\u00c8 dotato anche di un sistema di navigazione inerziale, un apparato di riscaldamento per climatizzare fino alle temperature di -50 gradi ed un apparato di protezione NBC GO-27NC.\nTorretta.\nLa torretta, designata 2A40M, ha la forma di un parallelepipedo in cui prendono posto 3 dei 4 uomini di equipaggio.\nIl capocarro ha una piccola cupola di osservazione, 3 consolle, la PUIM -controllo computer di bordo 1A26M-, la OK1M, per radar e IFF, la PK per le armi. Vi \u00e8 anche un interfono, un pannello per la radio V-173 da 30-76\u00a0MHz, un mouse di puntamento. L'operatore radar ha un apparato di controllo che verte su 3 consolle, la SI2M per i test funzionali, la SI1M per selezione di modalit\u00e0 operative e la SU5M per altri compiti operativi. Il cannoniere ha un congegno ottico di mira stabilizzato 1A29M, e 2 consolle, la PN per i cannoni e la PP per i missili e il sistema NBC.\nArmamento.\nCannoni.\nLa dotazione comprende due cannoni bicanna da 30 mm del tipo 2A38M con 1900 colpi totali, e otto (inizialmente 4) missili SA-19 da 8 km di raggio utile (gli ultimi ne hanno 10).\nI primi sono armi bicanna, raffreddate ad aria; hanno un misuratore di velocit\u00e0 all'uscita di una delle canne, mentre la cadenza arriva a 2500 colpi al minuto per ciascuna delle due armi, che sono sistemate sui fianchi della torre onde lasciare spazio agli apparati elettronici. Si tratta del tipo di funzionamento GAST, gi\u00e0 applicato al GSh-23 aeronautico, e in seguito replicato con un bicanna da 30mm destinato ai Mi-24 e ai Su-25 (originariamente si era pensato che fosse il 23mm, ma tale calibro era reputato dai sovietici troppo leggero per penetrare i carri armati occidentali, sia pure sparando ai fianchi).\nIn tale principio di funzionamento una delle canne inizia l'azione di fuoco con un colpo in canna, dando inizio alla reazione, tramite un meccanismo simile all'albero di un pistone, che comporta il cameramento e lo sparo da parte dell'altra canna, raggiungendo istantaneamente alte cadenze di tiro, non molto inferiori a quelle dei cannoni a canne rotanti Gatling, e senza il tempuscolo d'accelerazione che li affligge. L'arma spara quindi a canne alternate, \u00e8 compatta e ragionevolmente leggera. In alternativa, per il peso che richiede, potrebbe essere sostituita da un paio di cannoni monocanna, ma essi presenterebbero il problema aggiuntivo di un'alimentazione pi\u00f9 complessa.\nLa procedura standard \u00e8 di sparare raffiche di 1-3 secondi, i proiettili sono perforanti (non decalibrati, almeno nei modelli iniziali), o HE con congegno di autodistruzione a 4000\u00a0m di distanza (via timer). Essi sono azionabili tanto dal capocarro che dal cannoniere.\nMissili.\nI missili sono gli 9M311, sistemati appena dietro i cannoni 30\u00a0mm, poggiati sullo stesso braccio elevabile. Essi hanno una velocit\u00e0 di Mach 3, con una gittata tra i 1500 e gli 8000\u00a0m, testata da 9 kg e peso al lancio di circa 42\u00a0kg, con struttura bistadio e razzo acceleratore sganciabile. Questo li rende molto prestanti rispetto alla massa, perch\u00e9 possono sbarazzarsi del peso morto del motore appena questo li ha accelerati alla massima velocit\u00e0, con una elevata velocit\u00e0, con le versioni pi\u00f9 recenti che hanno di fatto rimpiazzato l'SA-N 9 /SA-15, grazie ai 12\u00a0km di gittata.\nLa guida \u00e8 radiocomandata, \"non\" laserguidata. La spoletta \u00e8 laser con sensibilit\u00e0 entro i 5 metri. Il lanciamissili \u00e8 dato da un tubo di lancio sigillato, con il quale raggiunge i 57\u00a0kg. La massima velocit\u00e0 assicurata perch\u00e9 un bersaglio sia ingaggiato, \u00e8 di 500\u00a0m/s, mentre la velocit\u00e0 media del missile \u00e8 di 600\u00a0m/s. Si tratta in pratica dell'equivalente terrestre del sistema \"Kashtan\" navale, che per\u00f2 ha cannoni gatling a sei canne (10000 colpi al minuto) al posto dei due bicanna del Tunguska. I modelli pi\u00f9 recenti hanno incrementato fino a 10\u00a0km la loro gittata.\nSistemi elettronici.\nUn tale apparato non sarebbe utile senza la presenza di sensori all'altezza della situazione. Esiste un complesso di controllo del tiro con radar di ricerca 1P144M, in codice NATO Hot Shot, con un doppio radar per acquisizione e tracciamento bersaglio e computer digitale, oltre al sistema di designazione e tracciamento bersaglio laser per la guida dei missili e sistemi ottici.\nIl radar di ricerca ha una portata di 18\u00a0km, IFF incorporato, capacit\u00e0 di rotazione sui 360 gradi, banda E. L'unit\u00e0 di inseguimento ha una portata di 13\u00a0km, banda J ed \u00e8 sistemata sul davanti della torretta. Abbinato al computer di bordo 1A26M, l'apparato consente elevate possibilit\u00e0 di inquadrare e distruggere ogni tipo di bersaglio aereo. Le modalit\u00e0 di funzionamento principali sono 5, che vanno dall'ingaggio totalmente automatico con la scelta dell'armamento delegata all'equipaggio, all'impiego del sistema ottico per ovviare a guasti, disturbo elettronico, o semplicemente per inquadrare bersagli a terra.\nImpiego.\nIl Tunguska \u00e8 entrato in servizio negli ultimi anni ottanta, prodotto in quantit\u00e0 dell'ordine dei 100 sistemi all'anno. Esso \u00e8 molto pi\u00f9 grosso e costoso dello Shilka e non ha certo avuto lo stesso successo commerciale, anche perch\u00e9 \u00e8 arrivato alla fine della Guerra fredda. Nondimeno, ha accumulato vari ordini dall'estero, come quelli passati dall'India.\nInfatti, come gli altri sistemi sovietici d'artiglieria contraerea ha anche una funzione di appoggio al suolo contro truppe leggere e team anticarro, anche se ha solo una blindatura leggera (il migliore in quest'uso era lo ZSU-57-2, che per\u00f2 aveva la torre scoperta).\nIn definitiva, mentre vengono a tutt'oggi proposte migliorie per rendere ancora pi\u00f9 efficace questo sistema d'arma, esso, con la potenza garantita dai cannoni, missili iperveloci e l'attrezzatura elettronica di bordo, \u00e8 correntemente considerato il pi\u00f9 efficace sistema contraereo semovente a livello mondiale. Certamente, i sovietici avevano preso delle opportune precauzioni contro gli elicotteri AH-1, AH-64 e gli aerei tattici come gli A-10 Thunderbolt, la cui armatura, efficace contro le armi da 23\u00a0mm, non lo era pi\u00f9 contro i nuovi cannoni da 30\u00a0mm. La cadenza di tiro, oltre 5000 colpi-minuto, supera anche quello del ZSU-23-4, nonostante la gittata (3\u20134\u00a0km) e il peso delle munizioni siano il doppio. A questo si aggiunga che il Gepard non supera i 1100 c.min, con le armi da 35/90."}
{"id": "578162", "revid": "729019", "url": "https://it.wikipedia.org/wiki?curid=578162", "title": "Type 63 (semovente)", "text": "Il Type 63 \u00e8 un semovente antiaereo, derivazione cinese del carro armato sovietico T-34, con l'originale torretta col cannone da 85\u00a0mm sostituita da una nuova, con 2 armi da 37\u00a0mm, con funzione contraerea.\nQuesto progetto sarebbe stato molto utile (e realizzabile) contro gli aerei ad elica della seconda guerra mondiale. Tuttavia all'epoca i T-34 vennero reputati utili principalmente come carri armati o semoventi d'assalto.\nCos\u00ec questa soluzione del T-34 versione antiaerea, facilmente praticabile almeno dal 1941-43 grazie alla disponibilit\u00e0 del capace scafo del carro e dei cannoni automatici M1939, non venne realizzata se non 20 anni dopo.\nIl Tipo 63 ha armi ad utilizzazione diretta del rinculo, con cadenza di tiro teorica di 160-180 colpi/min, pratica 80, e con proiettili sia HE (alto esplosivo) che AP (perforanti), capaci di perforare 46\u00a0mm a 500 metri. La torretta \u00e8 aperta sul lato superiore, con pareti molto alte e praticamente verticali. Pare che essa abbia solo azionamento manuale, il che renderebbe difficile seguire i veloci jet moderni, diminuendo la potenziale efficacia del cannone antiaereo. Le munizioni sono sistemate sia in torretta che, soprattutto, nei contenitori ai lati dello scafo.\nEsso \u00e8 stato usato durante la guerra del Vietnam, almeno uno dei quali \u00e8 catturato e in seguito esposto dagli statunitensi."}
{"id": "578163", "revid": "767487", "url": "https://it.wikipedia.org/wiki?curid=578163", "title": "Corona di Boemia e Moravia", "text": "La corona, conosciuta come corona del Protettorato (in ceco: \"Protektor\u00e1tn\u00ed koruna\", in tedesco: \"Krone des Protektorats B\u00f6hmen und M\u00e4hren\") fu la valuta circolante nel Protettorato di Boemia e Moravia durante la Seconda guerra mondiale (tra il 1939 e il 1945).\nEra divisa in 100 \"heller\" (\"hal\u00e9\u0159\u016f\"). Sostitu\u00ec la corona cecoslovacca a pari valore e fu rimpiazzata a sua volta sempre dalla corona cecoslovacca ristabilita dopo la Seconda guerra mondiale."}
{"id": "578164", "revid": "729019", "url": "https://it.wikipedia.org/wiki?curid=578164", "title": "M42 Duster", "text": "Il semovente M42 Duster, \"spazzino\", \u00e8 una versione del carro leggero americano M41 Walker Bulldog armata con 2 cannoni Bofors 40 mm costruiti su licenza.\nStoria.\nNel dopoguerra l'US Army disponeva di un'intera famiglia di nuovi mezzi appena entrati in servizio, basati sul carro leggero M24 Chaffee, tra cui la versione semovente antiaereo M19, con 2 cannoni da 40\u00a0mm sistemati nella parte posteriore dello scafo, troppo piccolo per ospitarle davanti. Ben presto l'M24 venne sostituito dal potente M41, carro leggero dotato di eccellente mobilit\u00e0, protezione un po' migliore, e un cannone da 76 mm. I suoi derivati comprendeva anche una versione contraerea, l'M42, prodotto tra il 1955 e il 1956 in 3700 unit\u00e0.\nTecnica e confronto con lo ZSU.\nL'M42 fu ottenuto sostituendo la torretta del carro M41 con quella sistemata sul precedente M19, con 2 cannoni Bofors da 40/60 mm in installazione binata, in una torretta che sembrava in realt\u00e0 poco pi\u00f9 di uno scudo protettivo, mentre posteriormente esisteva la predisposizione per una mitragliatrice Browning M1919 da 7,62 mm. Le munizioni erano di 480 colpi da 40mm, sufficienti per 2 minuti di fuoco alla massima cadenza pratica, e 1750 colpi da 7,62 per l'eventuale mitragliatrice.\nIl sistema di rotazione della torretta, grazie essenzialmente alla maggiore leggerezza, era pi\u00f9 veloce di quello dello ZSU-57-2, 40 gradi/s contro 30, al pari di quella di elevazione, fino a +85, a 25 gradi/s (contro 20). La gittata per\u00f2 era inferiore, mentre maggiore era la cadenza di tiro, ma per colpi molto pi\u00f9 leggeri (900 contro 2400\u00a0g). La dotazione di munizioni era di 480 colpi contro 320.\nIl veicolo russo era derivato da un carro medio, e offriva una maggiore protezione per l'equipaggio, mentre in termini di mobilit\u00e0 l'M42 garantiva ben 72\u00a0km/h contro 50-55, ma l'autonomia del motore a benzina era limitata ad appena 161\u00a0km, oltre a causare maggiori rischi di esplosioni in caso di colpi a segno. Lo ZSU raggiungeva i 420\u00a0km, 600 con serbatoi ausiliari. Se si considera che la velocit\u00e0 dei carri medi era dell'ordine dei 40\u201350\u00a0km/h, l'eccellente velocit\u00e0 degli M42 finiva per non essere necessaria, mentre il consumo di carburante era troppo alto per una autonomia adeguata.\nImpiego.\nIl 'Duster', popolare per le sue prestazioni velocistiche, grazie al peso inferiore a quello dell'M41, venne dato in dotazione, con diversi anni di anticipo sullo ZSU sovietico, alle truppe corazzate americane, ma non ebbe mai modo di difenderle dalla minaccia aerea nemica.\nEsso ha invece avuto largo impiego in Vietnam come arma da appoggio contro i Vietcong, dimostrandosi micidiale e sparando oltre 4 milioni di colpi; la sua leggera corazzatura e soprattutto la vulnerabilit\u00e0 dell'equipaggio in torretta, dotato solo di uno scudo frontale piuttosto che corazze complete su 3 lati, come nel caso del pi\u00f9 grosso ZSU-57-2 sovietico, causava spesso gravi perdite negli scontri ravvicinati nella jungla.\nGli M42 erano impiegati sia come mezzi di scorta ai convogli che come difesa per le basi americane dai loro attacchi. Spesso erano loro i primi soggetti degli attacchi della guerriglia, e le armi da 40 mm non riuscivano a sparare contro i bersagli quando essi erano sotto l'alzo minimo (-3 gradi) dei cannoni. Ogni membro dell'equipaggio ricevette pertanto fucili M16 e la mitragliatrice M1919 poppiera venne dotata di uno scudo protettivo. I Duster vennero spesso provvisti di rimorchio contenente reti e spezzoni, utilizzato per difendere il veicolo dai lanci di RPG durante le soste.\nIl M42 era dotato di armi pi\u00f9 rapide e con un sistema di puntamento verosimilmente migliore del mezzo sovietico, ma senza la stessa letalit\u00e0. La massima gittata rilevata fu di 9750 metri contro bersagli al suolo.\nNegli anni 70-80 gli M41 furono ritirati dal servizio di prima linea via via che la loro obsolescenza lo imponeva, passando alla National Guard of the United States; in attesa del M247 DIVAD, furono sostituiti nelle divisioni dell'US Army dall'M163 VADS. Un piccolo numero venne esportato in alcune Nazioni alleate."}
{"id": "578165", "revid": "729019", "url": "https://it.wikipedia.org/wiki?curid=578165", "title": "M163 VADS", "text": "L'M163 VADS era semovente antiaereo basato su un M113 dotato di cannone M61 Vulcan in una piccola torretta.\nStoria.\nProdotto nella seconda met\u00e0 delig anni 1960, fino agli anni ottanta la dotazione normale era di 24 M163 per divisione, assieme a 24 MIM-72 Chaparral. Alcuni sono stati esportati. La loro mancanza pi\u00f9 grave era comunque il fatto che non avevano radar di acquisizione ogni tempo e nell'insieme, pur non essendo meno protetti e anzi assai pi\u00f9 veloci dello Shilka, come semoventi AA erano giudicati molto inferiori. Da notare che per migliorare la protezione e per mantenere la galleggiabilit\u00e0 del mezzo in acqua, molti di essi sono stati dotati corazze spaziate a cassone, che vengono fornite come kit per l'attraversamento di corsi d'acqua.\nUna versione speciale, pensata per contrastare gli elicotteri d'assalto sovietici, era allo studio negli anni ottanta, addirittura equipaggiata con il cannone GAU-8 dell'A-10, ma non ha avuto seguito. L'M247 DIVAD avrebbe dovuto rimpiazzarlo, combattendo sul campo insieme al carro pesante da combattimento M1 Abrams e al corazzato M2/M3 Bradley. Il progetto fall\u00ec per una serie di problemi tecnici e di eccessi di costi.\nDescrizione e caratteristiche.\nIl cannone era la versione terrestre del Vulcan, con una cadenza di tiro di 1.000 o 3.000 colpi, invece di 4.000 o 6.000, cosa necessaria per non consumare troppo in fretta la canna e le munizioni disponibili. Esso aveva un telemetro radar (in quanto non erano disponibili ancora telemetri laser), computer balistico e rapidit\u00e0 di azione.\nLa limitazione a circa 1.600 metri di massima gittata causa eccessiva dispersione, e il peso delle munizioni di 100g che non hanno una buona validit\u00e0 contro bersagli aerei, danno una ridotta gittata e letalit\u00e0. L'equipaggio del M163 Vulcan era totalmente protetto, ma la corazza era molto sottile e vulnerabile. Contro bersagli di terra i Vulcan sono invece micidiali e in Vietnam alcuni di essi vennero usati con effetti devastanti contro i Vietcong. Un altro vantaggio era che l'M113 M161 aveva le componenti meccaniche analoghe a quelle dei normali M113 e cos\u00ec la logistica non era un problema."}
{"id": "578167", "revid": "729019", "url": "https://it.wikipedia.org/wiki?curid=578167", "title": "M247 DIVAD", "text": "Il M247 DIVAD (DIVision Air Defence Gun System), chiamato anche \"Sgt. York\" dal nome di un eroe americano della prima guerra mondiale, fu un semovente antiaereo sviluppato dalla ditta statunitense Ford Aerospace alla fine degli anni settanta del XX secolo. Basato sullo scafo del carro da battaglia Chrysler M48A5 Patton, montava una nuova torretta costruita dalla Ford Aerospace and Communication Corporation equipaggiata con due cannoni Bofors 40/70\u00a0mm e un radar di controllo del tiro General Electric AN/APG-66\nIl DIVAD avrebbe dovuto rimpiazzare il precedente semovente M163 VADS (Vulcan Air Defense System), operando sul campo di battaglia insieme al carro pesante da combattimento M1 Abrams e al veicolo corazzato da trasporto truppe M2/M3 Bradley.\nSviluppo.\nA partire dal 1944, nel tentativo di proteggere dagli attacchi aerei le colonne avanzanti, l'US Army immise in servizio il semovente antiaereo M19 Multiple Gun Motor Carriage basato sullo scafo del carro leggero M24 Chaffee ed equipaggiato con due cannoni Bofors 40/60 installati in una torretta girevole aperta. Quando i carri M24 furono ritirati dal servizio operativo, le torrette vennero installate sugli scafi del pi\u00f9 moderno carro M41 Walker Bulldog, dando vita al semovente M42 Duster che, introdotto nel 1953, rimase in servizio fino agli anni settanta, ed ebbe impiego bellico in Vietnam.\nA causa della cancellazione del programma relativo al semovente Vigilante, e poi del fallimento dell'ambizioso MIM-46 Mauler, esclusivamente dotato di armamento missilistico, l'US Army opt\u00f2 per l'introduzione in servizio di due differenti sistemi, lo M163 Vulcan Air Defense System, equipaggiato con un cannone a 7 canne rotanti da 20\u00a0mm, e il MIM-72 Chaparral, equipaggiato con 4 missili superficie-aria AIM-9 Sidewinder. Entrambi i sistemi erano limitati dallo scafo adottato, quello del veicolo da trasporto truppe M113 per il primo, e quello del veicolo da trasporto M548 per il secondo, che ne limitava la mobilit\u00e0 sul campo di battaglia. Per ovviare a questi limiti nel corso degli anni settanta l'US Army emise un nuovo requisito, definito il 26 aprile 1977, relativo ad un semovente antiaereo basato sullo scafo del carro da battaglia M48 Patton o dell'M60 Patton unito a una torretta completamente chiusa, equipaggiata con uno o due cannoni da 30, 35 o 40\u00a0mm, un radar di inseguimento e controllo del tiro, e un sistema IFF (Identification Friend or Foe). Al requisito risposero la Ford, la General Dynamics, la General Electric Company, la Raytheon, e la Sperry Giroscope, ed al termine della valutazione iniziale vennero scelte la proposte General Dynamics e Ford. Il 13 gennaio 1978. fu autorizzata la costruzione di due prototipi, designati rispettivamente XM246 e XM247, al costo di 79 milioni di dollari, da consegnare a Fort Bliss nel giugno 1980.\nGli altri partecipanti.\nAl concorso DIVAD risposero cinque aziende, e tutte accettarono di installare i propri sistemi sugli chassis del carro da battaglia M48 che sarebbero stati forniti dal governo americano, tratti dai depositi dell'esercito:\nTecnica.\nLo scafo del semovente, costruito in acciaio speciale, era quello del carro da battaglia Chrysler M48A5, dotato di sospensione barre a torsione, con 6 rulli portanti doppi in gomma per ciascun lato, con la ruota motrice posta dietro a quella di rinvio avanti, e cinque rulli di guida. La protezione era completa, a differenza dell'M42, con il frontale dello scafo che raggiungeva i 120\u00a0mm di acciaio, e 76\u00a0mm ai fianchi.\nLa motorizzazione verteva sul motore diesel Continental AVDS-1790-2D erogante 760\u00a0hp (560\u00a0kW), sistemato in posizione posteriore, cos\u00ec come la trasmissione Allison CD-850-6A. Il pilota si trovava posto sulla parte anteriore dello scafo.\nLa torretta, dove si trovavano gli altri due membri dell'equipaggio era di forma squadrata, e conteneva i due radar, entrambi sistemati posteriormente alla stessa. Il radar doppler rotante per la ricerca aerea, con antenna cilindrica, Westinghouse AN/APG-66 operante in banda I, dotato di sistema IFF integrato, era posto a sinistra, mentre il radar di tiro per l'inseguimento del bersaglio era posizionato posteriormente. Entrambi erano ripiegabili per ridurre l'altezza del veicolo in movimento. Il cannoniere era posto a sinistra, mentre il capopezzo si trovava a destra.\nIl complesso di fuoco era costituito da una torretta ruotante sui 360\u00b0, contenente una coppia di cannoni Bofors L/70 da 40\u00a0mm, muniti di un tromboncino spegnifiamma, con alzo variabile da -5 a +85\u00b0. La celerit\u00e0 di tiro era pari a 600 colpi al minuto, con gittata massima teorica e pratica, rispettivamente, di 6.000 e 4.000\u00a0m. La velocit\u00e0 dei proiettili era di circa 1.030-1.100\u00a0m/s, a seconda del tipo, e il loro peso era di 2,3\u00a0kg. L'alimentazione dei cannoni si componeva di un complesso sistema a nastro, indipendente per ciascun pezzo, con una capacit\u00e0 totale di 502 colpi, che garantivano circa 15 minuti di fuoco. La struttura del contenitore delle munizioni, sistemato sotto i due cannoni, era di tipo cilindrico, con i nastri ripiegati ad 'S'. Il munizionamento adottato prevedeva l'impiego di due tipi di proiettili, HEPD (High Explosive Point -Detonating), e PFPX (Pre-Fragmenting Proximity-fuzing)\nIl controllo del tiro era completamente automatico, ma era possibile passarlo in manuale. Per la direzione del tiro contro bersagli a terra il cannoniere disponeva di un sistema ottico di puntamento con incorporato un telemetro laser montato sul tetto, mentre il capopezzo disponeva di un periscopio panoramico, posizionato anch'esso sul tetto della torretta, e di vari periscopi fissi. La dotazione era completata da un fucile d'assalto M16 da 5,56\u00a0mm, sistemato in un'installazione fissa, e da 2 lancianebbia tripli sui lati della torretta.\nImpiego operativo.\nSecondo la pianificazione entrambe le societ\u00e0 dovevano effettuare i test comparativi di accettazione presso il North McGregor Test Facility, ma l'inizio delle prove fu rimandato di due mesi in quanto entrambi i veicoli non erano ancora stati messi a punto. Durante le prove di tiro furono abbattuti due caccia North American F-86 Sabre, cinque elicotteri Bell UH-1 Huey e ventuno droni pi\u00f9 piccoli. Dopo la fine della valutazione operativa su entrambi i prototipi, terminata nel novembre 1980, il 7 maggio 1981 l'US Army scelse per la produzione di serie la proposta Ford Aerospace, designata M247 \"Sgt. York\", ed emise un requisito per la produzione di 618 esemplari da assegnare ai gruppi contraerei dell'artiglieria divisionale ad un costo totale di 6,79 miliardi di dollari.\nDurante i test RAM-D (affidabilit\u00e0, disponibilit\u00e0, manutenzione e durata) tenutisi dal novembre 1981 al febbraio 1982, emersero una vasta gamma di problemi di funzionamento. La torretta si dimostr\u00f2 troppo lenta nella rotazione durante l'inseguimento contro bersagli in movimento, aveva seri problemi di funzionamento alle basse temperature, e si registrarono numerose perdite di fluido idraulico. La semplice suite di contromisure elettroniche (ECCM) presente a bordo si rivel\u00f2 inadatta a sconfiggere anche i pi\u00f9 semplici sistemi di inganno (jamming). I cannoni utilizzati, presi dai magazzini dell'US Army, erano in condizioni precarie a causa del negligente stoccaggio. Lo scafo dell'M48A5, con la nuova torretta che pesava 20 tonnellate, aveva difficolt\u00e0 a seguire i pi\u00f9 veloci carri da combattimento M1 Abrams (72\u00a0km/h) e gli IFV M2/M3 Bradley (66\u00a0km/h) di prima linea per via di una minore velocit\u00e0 (48\u00a0km/h). Il radar di ricerca derivato dall'APG-66, non riusciva a distinguere gli elicotteri dalla vegetazione che questi ultimi muovevano durante il volo a bassa quota, a causa del rumore di fondo che influiva sul segnale doppler. Inoltre, quando il radar tracciava bersagli in alta quota otteneva un errato ritorno dalla riflessione del fascio di onde sulla punta dei cannoni, in quanto essi, una volta posizionati al massimo dell'elevazione venivano colpiti dal fascio del radar, con un'eco di ritorno non agevolmente eliminabile.\nNel febbraio 1982 il prototipo fu mostrato a un gruppo di ufficiali americani e britannici giunti Fort Bliss, insieme a diversi membri del Congresso e ad altri VIP. Quando il computer centrale del mezzo fu attivato, immediatamente i cannoni andarono in punteria sparando verso lo stand dove si trovavano i visitatori, e provocando diversi feriti lievi tra i membri del gruppo saltati gi\u00f9 dal palco per mettersi al riparo. I tecnici della ditta lavorarono subito per risolvere il problema, e il sistema fu riavviato, ma quando inizi\u00f2 a sparare i colpi caddero 300 metri davanti al mezzo. Nonostante tutti i tentativi effettuati il semovente non funzion\u00f2 mai correttamente. Un manager della Ford disse che il malfunzionamento era dovuto al fatto che il veicolo era stato lavato prima della presentazione ufficiale, e si erano formate alcune incrostazioni che avevano influito sull'elettronica. In un rapporto sulla prova, il giornalista Gregg Easterbrook scherzosamente si chiese se non sarebbe mai piovuto nell'Europa centrale.\nLa produzione di serie inizi\u00f2 verso la fine del 1983 in una fabbrica appositamente realizzata, la DIVAD, a Newport News. Purtroppo le prove operative rivelarono l'impossibilit\u00e0 di integrare efficacemente i vari sistemi d'arma adottati. Durante un test il radar di tiro di uno degli esemplari prodotti si agganci\u00f2 al ventilatore estrattore di un gabinetto da campo scambiandolo per le pale del rotore di un elicottero, distruggendolo. Il giornalista Michael Duffy, a reporter della pubblicazione industriale \"Defense Week\", che raccont\u00f2 questo fatto ricevette pressione dai funzionari della Ford affinch\u00e9 descrivesse il bersaglio come la ventola di un edificio o una ventola di scarico.\nNonostante i problemi emersi il manager del programma all'interno dell'esercito americano, maggior generale James P. Maloney, espresse un cauto ottimismo arrivando a dichiarare: \"La batteria DIVAD composta da otto sistemi, pi\u00f9 uno di riserva, attivata il 1\u00ba novembre 1984 a Fort Bliss per compiere i test, ha dimostrato un'affidabilit\u00e0 del 90% per la capacit\u00e0 dei sistemi completi. I sistemi sono stati in grado di operare per un ulteriore 2% del tempo anche se non pienamente operativi, e hanno avuto un tasso di inutilizzazione dell'8%\". In seguito dichiar\u00f2 anche che \"il semovente aveva ancora problemi con il software e le contromisure elettroniche, ma a mio parere non era certamente peggio di molti sistemi d'arma durante il periodo di sviluppo\".\nCancellazione del programma.\nNonostante la cattiva pubblicit\u00e0 sulla stampa e i problemi di sviluppo, l'US Army continu\u00f2 ad esercitare pressioni affinch\u00e9 i primi sistemi d'arma fossero distribuiti ai reparti. Quando emersero le notizie che i nuovi elicotteri d'attacco sovietici raggiungevano una tangenza di pi\u00f9 di 6.000\u00a0m, posizionandosi al di fuori del raggio d'azione del sistema DIVAD, l'esercito annunci\u00f2 di voler prendere in considerazione l'aggiunta del missile Stinger al sistema, e ci\u00f2 port\u00f2 la stampa a credere che il sistema d'arma fosse totalmente inefficace. A Washington il governo inizi\u00f2 a preoccuparsi dei problemi che affliggevano il sistema DIVAD, e il Segretario alla Difesa Caspar Weinberger stanzi\u00f2 54 milioni di dollari per effettuare ulteriori test in condizioni operative. Il Congresso autorizz\u00f2 lo stanziamento dei soldi per mantenere in vita il programma attraverso un ciclo di appositi collaudi, ma con l'avvertimento che i fondi sarebbero erogati solo se Weinberger avesse certificato che il sistema \"soddisfaceva o superava le specifiche di rendimento previste dal contratto\". I collaudi sarebbero stati monitorati dal nuovo direttore dell'Operational Test e Office Evaluation (DOT &amp; E) del Pentagono, nominato dal Congresso nel 1983, che aveva fama di uomo intransigente ed onesto.\nLe prove furono effettuate alla fine del 1984, e diedero esito completamente negativo. Il sistema d'arma, in condizioni operative, si dimostr\u00f2 incapace di colpire bersagli aerei in movimento, anche se volavano in linea retta, con il radar che non riusciva ad agganciare bersagli con eco di ritorno troppo piccoli come i droni. Per risolvere problema furono aggiunti ad un drone bersaglio quattro appositi riflettori di segnali radar, e il drone fu regolarmente agganciato dal radar ed abbattuto. Come il drone and\u00f2 fuori controllo, il responsabile della sicurezza premette il pulsante per l'autodistruzione, ma questo fatto fu interpretato dalla stampa come un tentativo di falsare il test, e da quel momento in poi ogni successiva di prova fu descritta come falsa.\nL'OT&amp;E concluse che il sistema d'arma avrebbe potuto rispondere alle specifiche contrattuali, ma che i test evidenziavano notevoli problemi di affidabilit\u00e0. I collaudi sui primi mezzi di produzione, eseguiti tra il dicembre 1984 e il maggio 1985 evidenziarono una continua serie di problemi, con il mancato raggiungimento di 22 dei 163 requisiti contrattuali, e con 22 gravi lacune emerse durante i test operativi. Contrariamente alle precedenti relazioni stilate dall'esercito, il direttore dell'OT&amp;E, Jack Krings, dichiar\u00f2 che \"il \"Sgt. York\" non \u00e8 stato efficace nel proteggere adeguatamente le forze amiche durante i combattimenti simulati, anche se le sue intrinseche capacit\u00e0 fornivano un miglioramento rispetto all'attuale sistema [General Electric] Vulcan. Il \"Sgt. York\" non \u00e8 adatto al compito a causa della scarsa disponibilit\u00e0 operativa emersa durante la test.\" Dai collaudi era emersa una disponibilit\u00e0 operativa del sistema pari al 33%, rispetto a quella richiesta del 90%.\nIl 27 agosto 1985 Weinberger cancell\u00f2 definitivamente il programma dopo che erano stati costruiti circa 50 veicoli. La maggior parte degli M247 di produzione sono stati utilizzati come bersagli sui poligoni dell'US Air Force. Un esemplare \u00e8 esposto presso il Sgt. Alvin C. York State Historic Park di Pall Mall (Tennessee), uno si trova presso l'AAF Museum di Danville (Virginia), uno presso il Fort Snelling Military Museum di Minneapolis (Minnesota), e uno presso l'Arkansas National Guard Museum di Camp Robinson, North Little Rock (Arkansas)."}
{"id": "578169", "revid": "1305772", "url": "https://it.wikipedia.org/wiki?curid=578169", "title": "Richard Kruspe", "text": "Biografia.\nKruspe \u00e8 nato a Wittenberge (ai tempi parte della Repubblica Democratica Tedesca), ma con la sua famiglia si trasfer\u00ec a Weisen. Sebbene Sven fosse il suo nome di battesimo, ha deciso di cambiarlo in Richard Zven in quanto crede che chiunque sia in grado di cambiare il proprio nome se lo desidera. I suoi genitori divorziarono quando era un bambino; sua madre si rispos\u00f2, ma i rapporti di Richard con la madre e con il patrigno erano pessimi. In un'intervista Kruspe racconta che a 13 anni inizi\u00f2 a scappare di casa e dormire sulle panchine dei parchi pubblici, secondo lui un'eventualit\u00e0 impensabile nella Germania Est di quegli anni.\nDa bambino Richard era un fan dei Kiss. A tal proposito ricorda \u00abI bambini scrivevano Kiss sui loro diari, e se gli insegnanti li vedevano, avrebbero potuto espellerli\u00bb. Quando aveva dodici anni, aveva un poster dei Kiss appeso nella sua stanza, ma il suo patrigno glielo strapp\u00f2; Richard rest\u00f2 alzato tutta la notte per rimetterlo insieme. A sedici anni, Richard compr\u00f2 una chitarra in Cecoslovacchia, con l'intenzione di rivenderla per far soldi. Un giorno, in un campo estivo, una ragazza gli chiese di suonarla, dicendo \u00abSuona qualcosa! Suona qualcosa!\u00bb anche se lui le diceva di non saperla suonare. \u00abUn giorno ho preso quella dannata chitarra e ho iniziato a strimpellare e alla ragazza piacque davvero molto. L'ho fatto con lei? No... ma mi ha fatto pensare cosa con la chitarra potessi ottenere!\u00bb A diciannove anni, annoiato dell'apatica scena musicale del suo paese, si trasfer\u00ec a Berlino Est, visse in Lychener Stra\u00dfe dove faceva musica tutto il giorno. Per due anni, Kruspe visse in un appartamento con un kit di batteria e la chitarra, scrivendo musica da solo perch\u00e9 l\u00ec non conosceva nessuno. \"Fu un periodo solitario\" secondo lui, ma lo us\u00f2 per esplorare la musica. In questo periodo si iscrisse al conservatorio.\nHa lavorato come chef professionista, il suo piatto forte era l'anatra. Successivamente ha lavorato come autista per una societ\u00e0 di auto, ma distrusse una macchina in un incidente e perse la patente. Successivamente si adoper\u00f2 come lavavetri, ma, quando gli chiesero di pulire le finestre della torre TV di Schwerin (alta 136 metri) si rifiut\u00f2 categoricamente affermando di soffrire di vertigini. \u00c8 abile nel creare gioielli in modo artigianale, spesso li vendeva per strada.\nIl 10 ottobre 1989, prima della caduta del Muro di Berlino, stava andando in metr\u00f2. Quando usc\u00ec, si trov\u00f2 inconsapevolmente in mezzo a una dimostrazione politica. Fu colpito alla testa e arrestato solo per essere stato presente, e rest\u00f2 in prigione per sei giorni. Una volta uscito, decise di lasciare la Germania Est. In quel periodo non si poteva abbandonare la Germania Orientale, quindi arriv\u00f2 nella Germania dell'Ovest passando per la Cecoslovacchia. Quando cadde il Muro di Berlino, torn\u00f2 nella Germania Est.\nNel 1999 spos\u00f2 l'attrice sudafricana Caron Bernstein. Kruspe stesso compose la musica per il matrimonio di rito ebraico, cambi\u00f2 il suo cognome in Kruspe-Bernstein e segu\u00ec Caron trasferendosi da Berlino a New York. \u00c8 stato importante per lui lasciare Berlino, a cui attribuiva un'\"energia distruttiva\", e allontanarsi per un certo periodo dai Rammstein. Aveva un esaurimento e problemi di droga. Si \u00e8 curato con l'autoterapia e la terapia di reincarnazione e ha deciso di incominciare a cantare nel suo nuovo gruppo Emigrate. In un'intervista ha assimilato il suo desiderio di fare musica a una forma di dipendenza, per cui ha potuto abbandonare la droga solo fondando un nuovo gruppo musicale in modo da riempire le pause fissate nel calendario dei Rammstein.\nNel 2005 divorzia da Caron Bernstein e riprende il cognome Kruspe. Si lega a Margaux Bossieux, bassista del gruppo punk Dirty Mary. Secondo Bernstein, una delle ragioni del loro divorzio fu una relazione extraconiugale fra il chitarrista e Bossieux, che all'epoca era la sua migliore amica. Bossieux \u00e8 stata seconda voce e chitarra nel primo album degli Emigrate.\nKhira Li Lindemann \u00e8 nata il 28 febbraio 1991; il suo cognome \u00e8 Lindemann perch\u00e9 sua madre si era precedentemente sposata con Till Lindemann, il cantante dei Rammstein; la madre di Khira tenne il cognome Lindemann quando divorzi\u00f2 da Till, poi lei e Kruspe ebbero Khira, ma non si sposarono. Khira appare durante la performance di \"Tier\" da \"Live aus Berlin\", nel 1997; inoltre canta come seconda voce nella canzone \"Spieluhr\" dell'album \"Mutter\" dei Rammstein. Merlin Esra Besson \u00e8 nato il 12 dicembre 1992. Maxime Alaska Bossieux \u00e8 nata il 28 settembre 2011 da Bossieux.\nCarriera musicale.\nNel 1991 Kruspe \u00e8 entrato a far parte degli Orgasm Death Gimmicks, gruppo che suonava musica con forti influenze anglo/americane. Successivamente ha fatto il tessitore di cesti di vimini con Till Lindemann (che in quel momento era batterista dei First Arsch), ha vissuto con Oliver Riedel (bassista dei Inchtabokatables) ed ha incontrato Christoph Schneider (batterista dei Die Firma). Nel 1992 Kruspe, dopo aver fatto il suo primo viaggio negli Stati Uniti d'America con Till Lindemann e Oliver Riedel si \u00e8 reso conto che la musica che precedentemente aveva fatto non faceva per lui: avevano previsto insieme qualcosa con le percussioni e le chitarre dure. I quattro hanno cominciato a lavorare insieme su un nuovo progetto. Kruspe presto ha trovato difficile scrivere la musica e testi allo stesso tempo.\nUn concorso per band era stato annunciato in Germania ed il premio erano delle sessioni in uno studio di registrazione. I quattro hanno registrato il primo demo con il nome Rammstein ed hanno vinto. Successivamente Paul Landers li ha conosciuti ed ha dimostrato interesse per la band, e con il tastierista Christian Lorenz (suo compagno nei Feeling B.) ha completato l'organico del gruppo.\nNel 2005 Kruspe ha dichiarato di voler intraprendere un progetto solista, di nome Emigrate. L'album, dal titolo omonimo, \u00e8 uscito nell'agosto del 2007. La musica di Richard \u00e8 influenzata dagli AC/DC, dai Kiss, dai Led Zeppelin e dai Black Sabbath.\nLa scelta del nome Rammstein.\nSembra che sia stato Richard a scegliere il nome Rammstein per la band, commentandolo cos\u00ec: \"Ramstein \u00e8 un disastro e il mondo \u00e8 un accumulo di disastri. Per me questo ha un senso. L'ho sempre visto in modo produttivo, nel senso che qualcuno \u00e8 pronto ad affrontare veri disastri. \u00c8 un fenomeno normale che nel mondo succedano disastri. Questo \u00e8 innegabile. Non importa se \u00e8 un uragano o una guerra. Ecco perch\u00e9 Rammstein \u00e8 una rivendicazione, un'attitudine, un modo di vivere.\"\nEmigrate.\nNel 2005 Richard dichiar\u00f2 di voler intraprendere un progetto solista. Nessun altro membro dei Rammstein \u00e8 coinvolto. Nel 2007 usc\u00ec il loro primo album \"Emigrate\". Richard ha fondato gli Emigrate perch\u00e9 i ragazzi dei Rammstein gli avevano detto \"non possiamo pi\u00f9 occuparci di te, sei troppo!\" Nei Rammstein ha provato a compensare la sua mancanza di attenzione. Lavorava ogni giorno per 18-20 ore, cosa che era troppo per la band. (Richard \u00e8 uno che pu\u00f2 rimanere, alla stessa maniera, per otto ore su un accordo di basso!) \"Non potrei mai trascorrere un anno senza fare musica. Io devo andare ogni giorno al mio studio e scrivere musica. Loro possono facilmente prendersi un anno sabbatico, andarsene e fare altre cose, ma io non ho questa capacit\u00e0.\" Richard ha trovato attraverso gli Emigrate la ragione per ricongiungersi ai Rammstein. \"I rapporti all'epoca erano pessimi. Io ero molto teso - la situazione era molto tesa. Ho capito che dovevo andar via e provare seriamente a dimenticare il mio passato. Mi sono rifatto una vita. Mi sento rinato.\""}
{"id": "578170", "revid": "92723", "url": "https://it.wikipedia.org/wiki?curid=578170", "title": "Gaffe", "text": "Gaffe \u00e8 un francesismo per indicare una frase o una parola detta in modo erroneo o in un contesto sbagliato; il termine italiano equivalente \u00e8 topica. La \"gaffe\" \u00e8 nella maggioranza dei casi involontaria, frutto di un \"lapsus\", una paronimia, un errore di grammatica, una frase che denota ignoranza sull'argomento di cui si parla, un'affermazione inappropriata per il contesto sociale in cui ci si trova o una frase che risulta un'offesa inconsapevole verso il proprio interlocutore.\nLa \"gaffe\" pu\u00f2 anche risultare da un'affermazione che, in s\u00e9 stessa, \u00e8 vera, ma inappropriata per il contesto in cui viene pronunciata. Allo stesso modo, il rivelare una verit\u00e0 che dovrebbe essere nascosta a chi ascolta, \u00e8 considerata una \"gaffe\". Quest'ultimo tipo di \"gaffe\", contrariamente a quanto si potrebbe pensare, pu\u00f2 essere fatta anche in modo non verbale, semplicemente con il linguaggio del corpo.\nEtimologia.\nL'etimologia del termine \u00e8 incerta e non c'\u00e8 accordo fra gli esperti in merito. Dal momento che il medesimo termine (\"gaffe\", dall'antico provenzale \"gaf\") \u00e8 usato in francese anche per indicare il grosso gancio usato dai pescatori per tirare in barca o a riva i pesci pi\u00f9 grandi, la parola potrebbe derivare dalla terminologia ittica, cos\u00ec come la locuzione \"Prendere un granchio\". Secondo altri linguisti, invece, la parola deriverebbe dallo slang inglese \"to gaff\" (trad. \"imbrogliare\"), o addirittura dallo scozzese, dove la parola \"gaff\" viene usata in forma dialettale per indicare un linguaggio rude e sgarbato.\nPsicologia.\nNormalmente, la \"gaffe\" causa imbarazzo nella persona che la fa, nell'immediato o successivamente, quando si rende conto dell'errore o finch\u00e9 qualcun altro non glielo fa notare. Dal momento che gli elementi fondamentali della \"gaffe\" (errori, frasi fuori registro e/o contesto, giochi di parole) stanno anche alla base dell'umorismo, chi ne \u00e8 spettatore \u00e8 portato a reagire con ilarit\u00e0. Fanno eccezione i casi di \"gaffe\" particolarmente gravi, che tendono a ledere la dignit\u00e0, gli affetti o i sentimenti delle persone a cui sono rivolte; una \"gaffe\" di questo genere pu\u00f2 anche portare a conseguenze pi\u00f9 serie.\nDiversi filosofi e psicanalisti si sono interessati alle \"gaffe\" come fenomeno sociale o psicologico. Sigmund Freud si interess\u00f2 del fenomeno, parlandone nel suo libro \"Psicopatologia della vita quotidiana\". Gilles Deleuze, nel suo libro La logica del senso, posiziona la \"gaffe\" all'interno del processo che porta alla balbuzie.\nCi sono poi anche casi di \"gaffe\" che hanno origine strettamente neurologiche, come ad esempio nel caso di persone che soffrono della sindrome di Tourette.\n\"Gaffeur\".\nCon la parola \"gaffeur\" si indica in modo ironico e bonario una persona che incorre spesso in \"gaffe\". I \"gaffeur\" che hanno ormai raggiunto fama nazionale e internazionale, sono ovviamente tutti personaggi pubblici o celebrit\u00e0 del mondo della politica, dello sport e dello spettacolo. Alcuni esempi sono:"}
{"id": "578174", "revid": "36426", "url": "https://it.wikipedia.org/wiki?curid=578174", "title": "Francesco di Giovanni Pucci", "text": ""}
{"id": "578175", "revid": "2155314", "url": "https://it.wikipedia.org/wiki?curid=578175", "title": "OTOMATIC", "text": "L'OTOMATIC (OTO Main Anti-aircraft for Intercept and Combat) \u00e8 stato un prototipo di semovente antiaereo (SPAAG) sviluppato privatamente dalla OTO Melara e armato con un singolo cannone navale Otobreda 76mm Super Rapido.\nEquipaggiato con due radar per la ricerca e l'inseguimento, con una portata di 15 km per gli aerei e di circa 8 km per gli elicotteri, l'OTOMATIC era pensato per offrire una maggiore portata e potenza rispetto ai contemporanei sistemi SPAAG in servizo al tempo, come i Gepard tedeschi ed i Marksman britannici.\nL'OTOMATIC non entr\u00f2 mai in produzione, non essendo stato adottato dall'Esercito Italiano e non avendo ricevuto ordini dall'estero. La diffusione di missili anti-aerei aveva infatti notevolmente ridotto la necessit\u00e0 di semoventi anti-aerei. Il Centauro Draco, prodotto in oltre un centinaio di esemplari, pu\u00f2 essere considerato una successiva evoluzione dell'OTOMATIC, utilizzando la medesima torretta su uno scafo ruotato. \nUtilizzo.\nL'OTOMATIC \u00e8 un mezzo utilizzabile come artiglieria semovente, mezzo per la difesa costiera e, limitatamente, come carro armato da combattimento (aveva una protezione simile a quella del Leopard 1, che per\u00f2 era gi\u00e0 molto inferiore agli standard dell'epoca) e all'epoca era il sistema AA convenzionale di maggiore potenza prodotto; nonostante ci\u00f2 e nonostante gli articoli laudativi della stampa nazionale, dopo 20 anni non ha ancora compratori e difficilmente \u00e8 ancora reperibile sul mercato.\nLo scafo dell'OTOMATIC \u00e8 costoso e pesante, e la gittata del cannone \u00e8 pari o inferiore a quella dei missili a corto raggio disponibili, come l'ADATS.\nL'OTOMATIC ha una protezione potente per un semovente contraereo, ma scarsa come carro da battaglia, ed una sagoma molto alta. I missili come gli AGM-114 Hellfire se non anche gli \u0160turm sono capaci di superare in gittata anche i cannoni da 76\u00a0mm, e le prestazioni di attacco contro bersagli volanti a 6\u00a0km sono raggiungibili anche da missili trasportabili su scafi da 10 tonnellate, se non addirittura da fanteria smontata, come nel caso di missili quali i Mistral, per cui il grosso (45 t) e costoso (6 miliardi di lire) OTOMATIC non ha avuto successo.\nTra l'altro, i sovietici avrebbero potuto avere in servizio un mezzo simile, ovvero uno scafo con un cannone da 76\u00a0mm ad alta velocit\u00e0, che i sovietici hanno sviluppato per il settore navale prima di tutti gli altri alla fine degli anni settanta, ma hanno deciso per un sistema combinato cannoni leggeri-missili, il Tunguska, entrato in servizio con l'Esercito sovietico nei tardi anni ottanta.\nEppure, se l'Esercito Italiano non ha trovato i fondi necessari a comprare 60-80 esemplari, ha speso almeno 800 miliardi per 275 SIDAM 25. Il costo del programma SIDAM non era diverso da quello dell'ipotetico programma OTOMATIC per l'E.I. ma i limiti divennero presto evidenti e si cerc\u00f2 qualche soluzione, in attesa che eventuali fondi extra diventassero disponibili anche per il pezzo da 76. Negli anni novanta addirittura venne ideato un semovente da 40 mm basato su cannoni da 40/70 mm Bofors sistemati su scafi di carri Leopard 1, ma ci si \u00e8 resi conto che esso non era una buona soluzione e la cosa, definita dal generale Vozza \"all'israeliana\" \u00e8 finita gi\u00e0 nel 1997 dopo le prove fatte con un prototipo appositamente attrezzato dall'arsenale di Piacenza.\nLa progettazione compatta dell'alimentazione del cannone da 76\u00a0mm \u00e8 servita se non altro come base per la progettazione della nuova torretta sovrapponte del cannone OTO, che non richiede perforazione dello stesso e consente 50 colpi anzich\u00e9 80 come nel tamburo normale di alimentazione."}
{"id": "578176", "revid": "176990", "url": "https://it.wikipedia.org/wiki?curid=578176", "title": "Francesco Pucci (notabile)", "text": " \nFiglio di Giovanni, a sua volta fratello di Puccio Pucci che era suo zio, intraprese una fortunata carriera politica. Gli incarichi per la Repubblica fiorentina furono:\nSi spos\u00f2 due volte: nel 1463 con Francesca Tazzi, dalla quale non ebbe figli e nel 1467 con Giovanna Bartolini Salimbeni, che gli diede 6 figli: Pier Maria, Jacopo, Niccol\u00f2, Gerolamo, Lucrezia e Emilia.\nPoco prima di morire commission\u00f2 a Jacopo Pontormo una pala d'altare per la chiesa di San Michele Visdomini, la \"Sacra famiglia con santi\", considerata dal Vasari come \"la pi\u00f9 bella tavola che mai facesse questo rarissimo pittore\". Misura ben 214x185 cm ed \u00e8 il dipinto a olio pi\u00f9 grande di questo pittore. "}
{"id": "578177", "revid": "486946", "url": "https://it.wikipedia.org/wiki?curid=578177", "title": "Jihad Butleriana", "text": ""}
{"id": "578178", "revid": "287204", "url": "https://it.wikipedia.org/wiki?curid=578178", "title": "Edward Hyde", "text": ""}
{"id": "578179", "revid": "729019", "url": "https://it.wikipedia.org/wiki?curid=578179", "title": "SIDAM 25", "text": "Il SIDAM 25 \u00e8 un semovente antiaereo di concezione italiana, ma basato sullo scafo del trasporto truppe corazzato M113 statunitense (con leggere modifiche), per cui si potrebbe considerare l'interpretazione del concetto dell'M163 VADS, solo con diversa torretta.\nEntrato in fase di sviluppo attorno alla met\u00e0 degli anni ottanta, arriv\u00f2 in un tempo molto ridotto anche in produzione, nel 1989 presso la Otobreda, e poteva disporre di una portata utile di 2500 metri aprendo il fuoco contro bersagli a bassa quota con discreta precisione.\nNella nuova e pi\u00f9 grande torretta, l'unico elemento interamente nuovo del progetto, invece che un singolo cannone a canne rotanti come nel caso dell'M163, sono ospitati ben 4 cannoni a canna singola da 25\u00a0mm svizzeri Oerlikon KBA: si pu\u00f2 considerare una sorta di incrocio tra l'M163 VADS e lo ZSU-23-4 Shilka. La torretta pu\u00f2 ruotare di 360\u00b0 e sparare ad un alzo compreso tra -5\u00b0 e +87\u00b0.\nIl SIDAM ha un telemetro laser con la portata di 10.000\u00a0m circa invece che un radar come nei mezzi pi\u00f9 vecchi, oltre ad una termocamera per la visione notturna e il calcolatore digitale. Non possiede una autonoma capacit\u00e0 ognitempo di sorveglianza e scoperta di obiettivi aerei per la mancanza di un radar, il che se non altro impedisce che l'aereo preso di mira sia messo in preallarme da sensori. il sidam poteva in pratica operare solo di giorno e preferibilmente con buon tempo\nHa in dotazione munizioni per 15 secondi di fuoco continuato, su 4 contenitori per un totale di 600 colpi in funzione antiaerea. Oltre a questi, porta a bordo 40 colpi APDS (Armour Piercing Discarding Sabot) proiettili perforanti da usare contro i bersagli terrestri equivalenti come VTT o blindati leggeri. Sebbene i quattro 25\u00a0mm rappresentino una concentrazione di fuoco micidiale con la loro cadenza di 2400 colpi al minuto, la capacit\u00e0 dei contenitori \u00e8 limitata e le operazioni di caricamento richiedono diversi minuti. Lo spazio interno \u00e8 insufficiente e il mezzo non \u00e8 anfibio come i veicoli da cui \u00e8 derivato.\nAvendo una capacit\u00e0 di ricerca indipendente limitata, in situazioni operative il SIDAM viene asservito ad un radar di scoperta utilizzato a livello di batteria, cosa non sempre pratica in una battaglia di movimento. Estremamente arduo \u00e8 comprendere come esso non abbia seguito la via dei veicoli leggeri di scuola francese, come i M3 VDA, ovvero con soli 2 cannoni ma anche spazio per un radar di ricerca e controllo del tiro (ovvero, \"meno denti e pi\u00f9 occhi\"). Nella configurazione scelta il SIDAM \u00e8 decisamente un mezzo squilibrato nelle sue caratteristiche.\nIl motore \u00e8 un sei cilindri diesel Detroit 6V-53T, da 266 cavalli, in grado di spingere il mezzo a 69\u00a0km/h, e di permettergli di scavalcare ostacoli verticali fino a 61 centimetri, fossati fino a 168\u00a0cm e inclinazioni fino al 60%.\nMalgrado i suoi limiti sono stati costruiti ben 275 SIDAM, ricavati da M113 gi\u00e0 esistenti, con motore diesel degli ultimi lotti; la spesa complessiva \u00e8 stata di 800 miliardi di lire del 1992. Il progetto iniziale prevedeva addirittura l'acquisizione di 350 esemplari, praticamente uno per ogni plotone di 4 carri, ridotti solo in seguito alla contrazione degli organici dell'esercito. \nA titolo di paragone, l'esercito tedesco con 3500 carri aveva 420 semoventi Gepard e 140 Roland, quello francese 1300 carri e 60 semoventi, l'Olanda possedeva 900 carri e 95 Gepard. La dimensione del progetto e i tagli dei costi verosimilmente ostacolarono il progetto OTOMATIC.\nDate le limitate caratteristiche il semovente \u00e8 stato ritirato dai servizi operativi e messo in riserva."}
{"id": "578180", "revid": "729019", "url": "https://it.wikipedia.org/wiki?curid=578180", "title": "Gepard", "text": "Il Gepard \u00e8 un semovente antiaereo tedesco, , (tra quelli esclusivamente d'artiglieria ed entrati in servizio effettivo), con una torretta armata di 2 cannoni da 35 mm Oerlikon svizzeri, un radar sul tetto per la ricerca e uno anteriore per il tiro. La torretta \u00e8 stata in larga parte progettata in Svizzera, dagli arsenali di Thun in quanto avrebbe dovuto equipaggiare la versione antiaereo del Pz-68 Svizzero (versione realizzata solo a livello di prototipo). Lo scafo \u00e8 quello del Leopard 1, non si sa se con una leggera diminuzione della corazzatura o meno, ma la torretta pu\u00f2 essere adattata anche a carri come l'OF-40.\nSviluppo.\nNegli anni cinquanta ben 500 M42 Duster vennero forniti all'esercito della Germania Occidentale. Sebbene queste armi fossero molto potenti, esse non avevano un sistema di tiro sofisticato, non avevano che alimentazione in forma di 'clip' di 5 colpi; non davano inoltre alcuna capacit\u00e0 di difesa NBC, mancando inoltre di luci IR notturne e di protezione balistica per il mezzo. Oltretutto avevano un motore dal grande consumo di benzina, che nonostante l'ottima efficienza meccanica non consentiva autonomia elevata (praticamente 2 ore di moto alla massima velocit\u00e0).\nL'esercito tedesco ebbe l'esigenza di nuovi mezzi antiaerei; la gara inizi\u00f2 nel 1966, prendendo in considerazione veicoli con cannoni da 30 e 35 mm. Alla fine la spunt\u00f2 la migliore e pi\u00f9 costosa soluzione possibile, il Gepard, con torretta ed armi svizzere su carro Leopard 1 (per le armi da 30 si era forse pensato al Marder).\nI primi mezzi vennero approntati nel 1976 e dimostravano gi\u00e0 tutte le caratteristiche definitive del veicolo, chiamato ufficialmente flakpanzer Gepard.\nTecnica.\nIl nuovo veicolo \u00e8 basato su scafo del Leopard 1, a cui si rimanda il lettore per i dettagli. Esso ha comunque una corazza in acciaio saldato e un potente motore Diesel.\nLa torretta, nonostante la minore protezione rispetto a quella del Leopard, \u00e8 talmente grande che ne aumenta il peso di circa 5 tonnellate. In essa prendono posto il capocarro e l'artigliere. Una coppia di cannoni ad alta velocit\u00e0 KDA sono sistemati ai lati, in una sorta di 'pod' corazzati, e sono dotati di sensore per la rivelazione della effettiva velocit\u00e0 iniziale, mentre sul davanti vi \u00e8 il radar di tiro e sopra la torre quello di sorveglianza. La cadenza di tiro \u00e8 di 550 colpi per minuto per arma, e la gittata \u00e8 di 3500 metri. Le munizioni sono di calibro troppo piccolo per avere spolette VT (prossimit\u00e0 radar).\nIl Gepard acquisisce il bersaglio con il radar per la ricerca, poi lo passa a quello di inseguimento e infine pu\u00f2 aprire il fuoco grazie alla punteria automatica del computer di bordo. Vi sono 330 proiettili per arma tra HE e perforanti decalibrati (solo una piccola quantit\u00e0, 80\u00a0mm a 1000 metri), con alimentazione a nastro continuo che non richiede ricariche manuali.\nOperativit\u00e0.\nI primi Gepard entrarono in produzione nel 1976, ma la velocit\u00e0 all'epoca era tale che entro 4 anni ne vennero prodotti ben 570.\n420 mezzi sono stati ordinati dalla Germania Ovest, quasi sostituendo in rapporto 1:1 i precedenti M42 Duster, 95 per i Paesi Bassi (con elettronica olandese), e 55 per il Belgio. Anche l'Italia era interessata, ma si ritir\u00f2 giudicandolo troppo costoso.\nA tutt'oggi i Gepard vengono aggiornati con limitate modifiche ai computer e agli apparati di mira ottici."}
{"id": "578185", "revid": "729019", "url": "https://it.wikipedia.org/wiki?curid=578185", "title": "Dao (arma)", "text": "Dao (cinese: \u5200; Pinyin: d\u0101o; Wade-Giles: tao) \u00e8 una categoria di armi bianche manesche del tipo spada (v. spade cinesi) rientranti sia nella tipologia della scimitarra, arma della quale il \"dao\" turco-mongolo fu archetipo, che della sciabola. Ha lama ricurva e monofilare, con tagliente sul lato convesso, solitamente con contro-taglio accentuato, ed impugnatura ad una mano, anche se esistono tipi di \"dao\" a due mani (es. zh\u01cenm\u01ce d\u0101o).\nIn Cina, il \"dao\" \u00e8 conosciuto come una delle quattro principali armi delle arti marziali, insieme al \"gun\", al \"qiang\" e al \"jian\". Attualmente, in Cina, \"dao\" \u00e8 diventato un vocabolo generico per indicare tutti i tipi di lame ad un solo filo, e nell'uso comune si riferisce principalmente ai coltelli da cucina. Il fonema \"Dao\" appare anche nei nomi di alcune armi inastate (es. guan dao) ad indicare l'origine del tipo di lama montata sull'astile.\nCaratteristiche generali.\nSebbene il dao sia cambiato molto durante i secoli, la variet\u00e0 a mano singola del periodo Ming e le sciabole dei periodi successivi hanno mantenuto delle caratteristiche comuni fino ai giorni nostri. La lama del dao \u00e8 leggermente incurvata e a filo singolo, anche se spesso il filo continua al di l\u00e0 della punta per alcuni centimetri; questa leggera curvatura consente alla lama di essere ragionevolmente pi\u00f9 efficace nei colpi di taglio. L'impugnatura \u00e8 leggermente incurvata dalla parte opposta a quella della lama, aumentando la maneggevolezza in alcuni tipi di rotazione; \u00e8 solitamente di legno ed \u00e8 avvolta da una corda. Nei \"dao\" moderni da esibizione vengono spesso attaccati in fondo all'impungatura due fazzoletti colorati, una volta usati per asciugare il sangue. L'elsa \u00e8 appunto a forma di disco e spesso ha i bordi rialzati verso la lama per impedire alla pioggia o al sangue di scivolare sull'impugnatura rendendo meno aderente la presa. A volte la guardia ha la forma ad S caratteristica del \"dadao\", e ancora pi\u00f9 raramente come quella del \"jian\".\nStoria.\nAntichit\u00e0.\nLe prime testimonianze dell'uso del dao risalgono al periodo della dinastia Shang nell'et\u00e0 del bronzo cinese, dove era conosciuto come \"zhibei dao\" (\u76f4\u80cc\u5200), \"sciabola dal dorso dritto\". Come si intuisce dal nome, questi tipi di armi avevano il filo della lama ricurvo, ma mantenevano dritta la parte non affilata. Originariamente in bronzo, furono forgiate in ferro o in acciaio a partire dal periodo degli Stati Combattenti. In principio meno comune come arma militare rispetto al jian (la spada dritta a doppio taglio), il dao divenne popolare con l'uso che se ne fece nella cavalleria durante la dinastia Han. Poco dopo l'adozione del dao da parte della fanteria, cominci\u00f2 ad essere rimpiazzato al posto del jian come arma standard per l'esercito.\nDurante la dinastia Tang, il \"dao\" fu esportato sia in Corea che in Giappone, influenzando il modo di fare spade di entrambe le nazioni. I \"dao\" di questo periodo possono ricordare il giapponese chokuto o il ninjat\u014d.\nDurante la dinastia Song, un tipo di \"dao\" della fanteria fu lo \"shoudao\". Mentre alcune illustrazione lo raffigurano con la lama dritta, l'enciclopedia militare Song dell'XI secolo \"Wujing Zongyao\" lo descrive con la lama curva; forse un'influenza delle trib\u00f9 delle steppe dell'Asia centrale, che volevano conquistare parte della Cina durante il periodo Song. Sempre datate a quest'epoca sono la comparsa del dadao e dello zh\u01cenm\u01ce d\u0101o.\nLe dinastie Yuan, Ming e Qing.\nNel XIII secolo, i mongoli invasero gran parte della Cina nel processo di conquista del pi\u00f9 grande impero territoriale della storia. La dinastia Yuan dei mongoli influenz\u00f2 la Cina e le altre nazioni considerevolmente, specialmente nelle strumentazioni e tattiche di guerra. Una delle armi preferite dalla cavalleria mongola era la scimitarra: questa semplice lama curva a un solo taglio era usata dai turchi e dalle trib\u00f9 dell'Asia centrale sin dalla fine dell'VIII secolo. La sua efficacia sui campi di battaglia e la sua massiccia diffusione attraverso l'intero impero mongolo ebbero come effetto una forte influenza sulle armi dell'Asia e persino dell'Europa.\nIn Cina, l'influenza mongola dur\u00f2 a lungo dopo il collasso della dinastia Yuan, continuando durante le due dinastie successive, la Ming e la Qing, portando ad un'ulteriore popolarit\u00e0 del dao e generando varie lame alternative. Si diffusero lame con incurvatura ancora maggiore, che vengono solitamente raggruppate sotto il nome comune di \"peidao\". Durante la met\u00e0 della dinastia Ming queste armi soppiantarono completamente il jian come arma militare. I quattro tipi principali di peidao sono:\nOltre a questi quattro tipi di dao, veniva anche usato il \"du\u01cen d\u0101o\" (\u77ed\u5200, \"sciabola corta\"), un dao pi\u00f9 corto generalmente delle fattezze del \"liuye dao\".\nDurante la dinastia Ming cominciarono ad essere utilizzati il \"dadao\" (\u5927\u5200, un dao a due mani), il \"chang dao\" e lo \"zh\u01cenm\u01ce d\u0101o\" (\u65ac\u99ac\u5200, \"sciabola taglia-cavallo\") che venivano usati contro la cavalleria.\nMolti i testi di quest'epoca che ritraggono il Dao:\nAl tempo della dinastia Qing cominci\u00f2 ad essere usata la denominazione \"nan dao\" per indicare delle varianti del dao utilizzate nelle regioni a sud della Cina: *Un particolare dao che cominci\u00f2 a diffondersi in questo periodo aveva nove anelli nella parte senza filo della lama, a cui venivano legati dei drappi; questo dao venne probabilmente utilizzato pi\u00f9 per dimostrazioni e spettacoli teatrali che come una vera e propria arma. La cosa non fu affatto rivoluzionaria, dato che gi\u00e0 al tempo della dinastia Yuan in alcune dao si riscontrarono modifiche puramente estetiche, derivanti da modelli di spade persiane, indiane e turche. Queste potevano includere intricate incisioni, o l'inserzione di alcune perline in scanalature all'interno della lama;\nStoria recente.\nAlcune delle sciabole della dinastia Qing hanno continuato ad essere usate anche nei secoli successivi ed hanno avuto un certo rilievo anche nell'azione militare del XX secolo. Il \"dadao\" \u00e8 stato usato dalla milizia cinese contro gli invasori nipponici durante la seconda guerra sino-giapponese (1937-1945), cos\u00ec come il \"miao dao\" (\u82d7\u5200, \"sciabola degli Hmong\"), evoluzione del \"chang dao\". Queste armi vennero usate durante le imboscate alle truppe giapponesi, poich\u00e9 l'esercito cinese ed i gruppi di resistenza patriottici disponevano pi\u00f9 di soldati coraggiosi che di armi da fuoco, vedendosi cos\u00ec costretti a fare largo uso di armi bianche in un conflitto del Novecento."}
{"id": "578193", "revid": "767487", "url": "https://it.wikipedia.org/wiki?curid=578193", "title": "Pizy", "text": "Pizy (toponimo francese) \u00e8 una frazione di 76 abitanti del comune svizzero di Aubonne, nel Canton Vaud (distretto di Morges).\nStoria.\nGi\u00e0 comune autonomo che si estendeva per 2,51\u00a0km\u00b2, nel 2011 \u00e8 stato accorpato al comune di Aubonne.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini della frazione."}
{"id": "578194", "revid": "45604", "url": "https://it.wikipedia.org/wiki?curid=578194", "title": "Askatasuna", "text": ""}
{"id": "578201", "revid": "767487", "url": "https://it.wikipedia.org/wiki?curid=578201", "title": "Bougy-Villars", "text": "Bougy-Villars (toponimo francese, fino al 1953 Bougy-Milon) \u00e8 un comune svizzero di 472 abitanti del Canton Vaud, nel distretto di Morges.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune."}
{"id": "578202", "revid": "21079", "url": "https://it.wikipedia.org/wiki?curid=578202", "title": "Supplementare (algebra lineare)", "text": ""}
{"id": "578203", "revid": "242434", "url": "https://it.wikipedia.org/wiki?curid=578203", "title": "Ascisse", "text": ""}
{"id": "578204", "revid": "242434", "url": "https://it.wikipedia.org/wiki?curid=578204", "title": "Ordinate", "text": ""}
{"id": "578207", "revid": "161374", "url": "https://it.wikipedia.org/wiki?curid=578207", "title": "Strada Statale 63 del Cerreto", "text": ""}
{"id": "578208", "revid": "1543377", "url": "https://it.wikipedia.org/wiki?curid=578208", "title": "Evolution@home", "text": "Evolution@home \u00e8 un progetto di calcolo distribuito per migliorare la comprensione del processo evolutivo. Pi\u00f9 precisamente \u00e8 stato scelto un modello dalla biologia evolutiva per lo studio delle mutazioni delle popolazioni asessuali.\nSoftware.\nLa parte di calcolo \u00e8 svolta da un software chiamato \"Simulator005\" (S005). Simulator005 \u00e8 disponibile per macOS e Microsoft Windows.\nIl progetto \u00e8 semiautomatico: il partecipante deve scaricare manualmente dal sito ufficiale i \"runfiles\" da elaborare e spedire i risultati via e-mail."}
{"id": "578209", "revid": "1632387", "url": "https://it.wikipedia.org/wiki?curid=578209", "title": "Walls of Jericho (album)", "text": "Walls Of Jericho \u00e8 il primo album della band power metal tedesca Helloween, pubblicato dalla Noise Records nel 1985.\nQuando \u00e8 stata immessa sul mercato europeo la versione in CD, all'inizio della track-list, \u00e8 stato inserito il mini-album \"Helloween\" e, alla fine, la traccia \"Judas\" pubblicata come singolo l'anno successivo all'album."}
{"id": "578210", "revid": "767487", "url": "https://it.wikipedia.org/wiki?curid=578210", "title": "La mamma colorata", "text": "La mamma colorata \u00e8 un cd che contiene 14 canzoni dedicate alla mamma, alcune delle quali appartenenti al repertorio dello Zecchino d'Oro, altre scritte apposta per il Piccolo Coro.\nL'editore \u00e8 Antoniano."}
{"id": "578211", "revid": "1305772", "url": "https://it.wikipedia.org/wiki?curid=578211", "title": "SS63", "text": ""}
{"id": "578212", "revid": "78802123", "url": "https://it.wikipedia.org/wiki?curid=578212", "title": "SS 63", "text": ""}
{"id": "578214", "revid": "1543377", "url": "https://it.wikipedia.org/wiki?curid=578214", "title": "Celtiberi", "text": "I Celtiberi erano popolazioni celtiche stanziate nell'antichit\u00e0, a seguito di varie ondate migratorie, nella Penisola iberica. Dal nucleo originario, collocato nell'odierna Spagna centro-settentrionale, si estesero in seguito verso sud (nell'attuale Andalusia) e verso occidente, lungo le coste atlantiche della penisola (attuale Galizia). Frazionati (come tutti i Celti) in numerose trib\u00f9 e sottomessi a Roma fin dal II secolo a.C. (Guerre celtibere), subirono un forte processo di assimilazione alla nuova cultura latina, finendo per dissolversi come popolo autonomo gi\u00e0 a partire dall'Et\u00e0 augustea.\nEtnonimo.\nIl termine \"Celtiberi\" compare in Diodoro Siculo, Appiano e Marziale, secondo i quali indicava un misto di Celti e Iberi. Anche per Strabone il termine designava una mescolanza tra i due popoli, ma specificava che i Celti ne costituivano il gruppo dominante. La storiografia moderna, a parte alcune opinioni isolate come quella di Johann Kaspar Zeuss, ritiene invece che i Celtiberi fossero in massima parte di origine celtica, e non il frutto di un meticciaggio fra le due etnie (pur ammettendo la possibilit\u00e0 di incroci). Oggi il termine \u00e8 impiegato per designare, semplicemente, i Celti stanziati nella Penisola iberica.\nStoria.\nLe origini.\nIl nucleo centrale dell'insediamento celtiberico corrisponde a un'area dell'odierna Spagna centrale, a cavallo tra le regioni di Castiglia, Aragona e La Rioja e compresa tra il medio bacino dell'Ebro e l'alto corso del Tago (la Meseta). La penetrazione in quest'area risale all'VIII-VI secolo a.C., anche se \u00e8 possibile che alcune infiltrazioni proto-celtiche fossero avvenute anche in epoche precedenti, fin dal X secolo a.C. (cultura dei campi di urne). \u00c8 possibile che, quando si insediarono nella Penisola iberica, i popoli provenienti dalla culla originaria dei Celti (l'area della Cultura di Hallstatt), includessero anche alcuni gruppi minoritari di germanici; una volta superati i Pirenei, inoltre, si mescolarono talvolta con le popolazioni autoctone preesistenti.\nL'espansione nella Penisola iberica.\nIn un secondo momento, i Celtiberi si espansero verso sud (nell'attuale Andalusia) e verso nord-ovest, fino a toccare le coste atlantiche della penisola (Galizia). A indicare i confini esatti della penetrazione celtica nella Penisola iberica sono la toponomastica (caratteristici sono i prefissi \"seg-\" e i suffissi \"-samo\" e, soprattutto, \"-briga\") e la diffusione del \"corpus\" delle iscrizioni in celtiberico, all'interno del quale spiccano i \"Bronzi di Botorrita\".\nI principali nuclei urbani dei Celtiberi, strutturati secondo il tipico schema indoeuropeo della \"fortezza di collina\", furono Numanzia, Kalakoricos (l'odierna Calahorra, chiamata dai Romani Calagurris) e l'attuale Calatayud (Bilbilis per i latini).\nLa conquista romana.\nNel II secolo a.C. i Celtiberi furono sottomessi da Roma attraverso una serie di campagne militari (le Guerre celtibere); la capitolazione fu segnata dalla caduta della loro ultima roccaforte, Numanzia, vinta nel 133 a.C. da Publio Cornelio Scipione Emiliano. A partire da quel momento i Celtiberi, come tutte le altre popolazioni della Penisola iberica, subirono un intenso processo di latinizzazione, dissolvendosi come popolo autonomo.\nSociet\u00e0.\nLa prima emigrazione di Celti, che ebbe luogo nel VI secolo a.C., port\u00f2 con s\u00e9 elementi della Cultura di Hallstatt ma adott\u00f2, nel contempo, alcuni usi e costumi delle popolazioni autoctone della regione. Questa cultura era basata sulla transumanza stagionale di bestiame, sotto la protezione di un'\u00e9lite guerriera, come accadeva anche in altre regioni europee.\nA differenza delle popolazioni iberiche, i Celtiberi preferivano vivere in piccoli insediamenti rurali, villaggi fortificati che controllavano le pi\u00f9 importanti vie di comunicazione e i pascoli. Tali insediamenti erano frequentemente indicati in celtiberico con il suffisso \"-briga\", derivato dalla diffusa radice indoeuropea \"*bhrgh\": si tratta dello stesso tipo di insediamento chiamato dai Galli \"\u03b4\u03bf\u1fe6\u03bd\u03bf\u03bd\", \"d\u016bnum\" o \"-dun\" e dai latini \"oppidum\".\nI Celtiberi mantennero una propria identit\u00e0 anche dopo la conquista romana, almeno fino all'Et\u00e0 augustea.\nLingua.\nIl celtiberico \u00e8 una delle lingue celtiche continentali ed \u00e8 caratterizzato da alcuni tratti singolarmente arcaici. tale lingua, frammentata in numerose variet\u00e0 dialettali, si differenziava quindi nettamente dalla lingua delle popolazioni iberiche della costa mediterranea, che si esprimevano in idiomi non indoeuropei. A cavallo fra il IV e il III secolo a.C. anche i gruppi di lingua celtica che abitavano la futura Hispania adottarono per\u00f2 un tipo di alfabeto sviluppato, attorno al V secolo a.C., dalle popolazioni iberiche (alfabeto iberico)."}
{"id": "578217", "revid": "104458", "url": "https://it.wikipedia.org/wiki?curid=578217", "title": "Bougy (disambigua)", "text": ""}
{"id": "578219", "revid": "1543377", "url": "https://it.wikipedia.org/wiki?curid=578219", "title": "Fricativa alveolare sonora", "text": "La consonante fricativa alveolare sonora \u00e8 un fono realizzato nel luogo di articolazione alveolare e con modo di articolazione fricativo. Fa inoltre parte del gruppo di foni chiamati sibilanti, cos\u00ec definiti per la particolare stridulit\u00e0 del loro suono. Ci\u00f2 \u00e8 dovuto all'articolazione con lingua solcata, cio\u00e8 con un solco longitudinale sulla superficie della lingua.\nIl simbolo usato dall'Associazione Fonetica Internazionale per rappresentare la fricativa alveolare \u00e8 [z], e rispecchia il valore del grafema &lt;z&gt; in inglese e francese.\nMolte lingue del mondo presentano questo suono nel loro inventario fonetico. Per\u00f2 solo in una parte di esse compare con statuto di fonema. Tra queste troviamo l'italiano standard, che nella pronuncia toscana oppone il fonema /z/ al suo equivalente sordo [s]. In altre lingue, come lo spagnolo, [z] e [s] sono allofoni complementari di un unico fonema /s/.\nCaratteristiche fonetiche.\nLa realizzazione della consonante fricativa alveolare sonora presenta le seguenti caratteristiche:\nNelle lingue.\nItaliano.\nNell'ortografia italiana [z] \u00e8 rappresentato con il grafema , usato per\u00f2 per indicare anche il fono [s]. La differenza tra questi due foni non risulta quindi nella grafia, ma soltanto nella realizzazione orale.\nNella lingua italiana standard [z] ha valore distintivo, anche se in molte posizioni /z/ ha una distribuzione complementare con quella di /s/, portando cos\u00ec ad annullarsi l'opposizione fonologica.\nDistribuzione di [s] e [z].\nDistribuzione dei foni fricativi alveolari nell'italiano standard, nella pronuncia tradizionale:\nL'opposizione fonologica /s/ ~ /z/ dell'italiano standard \u00e8 riconducibile storicamente al processo di sonorizzazione settentrionale, verificatosi nei dialetti dell'Italia settentrionale, per cui tutte le /s/ in posizione intervocalica si sono sonorizzate e sono passate ad una realizzazione come [z]. Nei dialetti settentrionali, quindi, ad ogni /s/ intervocalica del latino corrisponde [z]. Il toscano invece non \u00e8 stato interessato direttamente da questo fenomeno, ma una realizzazione sonora si \u00e8 diffusa per influenza della pronuncia settentrionale, interessando per\u00f2 soltanto una parte del lessico. Cos\u00ec ad esempio in toscano, e quindi in italiano standard, ha acquisito una realizzazione con sonora il sostantivo \"chiese\", pronunciato , ma non il sostantivo \"fuso\", pronunciato .\nLa coesistenza nel lessico toscano di forme che conservano la [s] originaria del latino con forme che presentano l'esito sonorizzato [z], sconosciuto al latino, ha portato ad una distribuzione contrastiva dei foni [s] e [z], che quindi assumono entrambi valore fonologico.\nNell'italiano regionale.\nI dialetti romanzi dell'Italia settentrionale hanno subito il fenomeno della sonorizzazione settentrionale in modo sistematico, per cui ad /s/ intervocalica (scempia) latina fanno corrispondere sempre [z]. Viceversa, i dialetti romanzi dell'Italia meridionale non hanno conosciuto il fenomeno della sonorizzazione settentrionale, per cui conservano sempre la /s/ sorda del latino davanti a vocale. Queste caratteristiche si riversano nella pronuncia regionale dell'italiano: nel settentrione tra vocali viene realizzato [z] nella gran maggioranza dei vocaboli, mentre nel meridione tra vocali viene realizzato sempre [s].\nPosizione al confine di morfema.\nNelle parole complesse, formate con un lessema con iniziale prevocalica, si conserva la pronuncia con [s] anche se tale fono viene a trovarsi in posizione intervocalica interna. La realizzazione con il fono sordo \u00e8 propria anche dei parlanti settentrionali, se viene percepita la natura composita della parola.\nUn comportamento particolare \u00e8 mostrato da /s/ iniziale di parola (o di morfema) seguita da approssimante. Nel caso la consonante approssimante sia rappresentata da [r], [l] o [n] si verifica l'assimilazione di sonorit\u00e0, per cui verr\u00e0 realizzata [z]. Nel caso invece la consonante approssimante sia rappresentata dalle semiconsonanti [j] o [w] non si verifica l'assimilazione di sonorit\u00e0, e viene realizzata [s]. Questo \u00e8 dovuto al fatto che in italiano le semiconsonanti [j] e [w] si comportano come fossero vocali.\nStatuto fonologico.\nStoricamente nell'italiano [z] si \u00e8 imposto con valore fonologico, ma le coppie minime in cui si oppongono [s] e [z] sono oggi molto poche e rispettate perlopi\u00f9 solo nella pronuncia della Toscana. Nella stessa Toscana \u00e8 in espansione la tendenza a realizzare la fricativa alveolare sempre sonora, in contesto intervocalico fuori dei casi di confine di morfema, come avviene nel nord. Ed anche nel sud Italia la pronuncia con [z] intervocalica \u00e8 accettata, in alcuni casi anche preferita e sentita come pi\u00f9 moderna, per imitazione del modello settentrionale.\nNonostante ci\u00f2 [s] e [z] non possono essere considerati allofoni. Considerando le parole in cui compare la sorda intervocalica perch\u00e9 preceduta da un confine di morfema, risulta che nel contesto intervocalico entrambi i foni sono possibili. Se il numero esiguo di coppie minime rende quindi l'opposizione a basso rendimento funzionale, la loro distribuzione contrastiva fa assegnare tuttavia ad entrambi i foni lo status di fonemi.\nFrancese.\nIn lingua francese tale fono \u00e8 reso con la grafia o :\nInglese.\nIn lingua inglese tale fono \u00e8 reso con la grafia o :\nTedesco.\nIn lingua tedesca tale fono corrisponde alla in posizione iniziale seguita da vocale oppure in posizione intervocalica:\nLatino.\nIn Latino questo fonema era reso con la lettera Z, anche se tramite il fenomeno del rotacismo, divent\u00f2 [r]. Il fonema venne reintrodotto quando venne importata la pronuncia Greca [d\u0361z] della lettera Z a cui si alternava. Durante il periodo del Latino classico, la 's' intervocalica divenne pronunciata [z] alternandosi a [s].\nPrima del completamento del rotacismo, le parole scritte con la 's' intervocalica vennero scritte con la lettera Z (es:flosis a flozis a floris)\nCeco.\nIn lingua ceca tale fono \u00e8 reso con la grafia :\nSloveno.\nIn lingua slovena tale fono \u00e8 reso con la grafia :\nPolacco.\nIn lingua polacca tale fono \u00e8 reso con la grafia :\nSlovacco.\nIn lingua slovacca tale fono \u00e8 reso con la grafia :\nCroato.\nIn lingua croata tale fono \u00e8 reso con la grafia .\nRusso.\nIn lingua russa tale fono \u00e8 reso con la grafia nell'alfabeto cirillico:\nBielorusso.\nIn lingua bielorussa tale fono \u00e8 reso con la grafia nell'alfabeto cirillico.\nUcraino.\nIn lingua ucraina tale fono \u00e8 reso con la grafia nell'alfabeto cirillico.\nBulgaro.\nIn lingua bulgara tale fono \u00e8 reso con la grafia nell'alfabeto cirillico.\nSerbo.\nIn lingua serba tale fono \u00e8 reso con la grafia nell'alfabeto cirillico.\nGreco.\nIn lingua greca moderna tale fono \u00e8 reso da oppure da seguita da una consonante sonora:\nNel greco antico si realizzava solo quando era seguita da una consonante sonora ( trascriveva ancora il nesso ).\nGiapponese.\nIn lingua giapponese:\nArabo.\nIn arabo questo fono \u00e8 reso dalla lettera ."}
{"id": "578220", "revid": "27723", "url": "https://it.wikipedia.org/wiki?curid=578220", "title": "Alfa Virginis", "text": ""}
{"id": "578221", "revid": "27723", "url": "https://it.wikipedia.org/wiki?curid=578221", "title": "Alfa Canis Minoris", "text": ""}
{"id": "578222", "revid": "27723", "url": "https://it.wikipedia.org/wiki?curid=578222", "title": "Alfa Carinae", "text": ""}
{"id": "578223", "revid": "767487", "url": "https://it.wikipedia.org/wiki?curid=578223", "title": "Essertines-sur-Rolle", "text": "Essertines-sur-Rolle (toponimo francese) \u00e8 un comune svizzero di 695 abitanti del Canton Vaud, nel distretto di Nyon.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune."}
{"id": "578225", "revid": "1776051", "url": "https://it.wikipedia.org/wiki?curid=578225", "title": "F\u00e9chy", "text": "F\u00e9chy (toponimo francese) \u00e8 un comune svizzero di 892 abitanti del Canton Vaud, nel distretto di Morges.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune."}
{"id": "578227", "revid": "2180477", "url": "https://it.wikipedia.org/wiki?curid=578227", "title": "Gracula religiosa", "text": "Il merlo indiano (\"Gracula religiosa\" ) conosciuto anche come maina, mainate e gracula, \u00e8 un uccello, appartenente alla famiglia degli Sturnidi.\nDescrizione.\nHa piumaggio nero brillante, testa grossa, due caruncole gialle protese all'indietro ai lati del capo, becco robusto e coda corta. Ha una lunghezza variabile tra i 24 e i 39\u00a0cm e un peso massimo di 250 gr e ricava spesso il suo nido nelle cavit\u00e0 degli alberi (a volte usando vecchi nidi di picchi).\nLe sue uova sono azzurrine macchiate di bruno o rosa. Tenuta in cattivit\u00e0, vive dai 15 ai 20 anni se tenuto bene. In rarissimi casi arriva ai 30 anni d'et\u00e0.\nDistribuzione.\nVive prevalentemente nelle zone pedemontane e pi\u00f9 ricche di alberi nell'area tropicale asiatica (India, Sri Lanka, Indonesia e Malaysia).\nBiologia.\nAlimentazione.\nPur essendo una specie onnivora, la gracula si nutre prevalentemente di frutti carnosi, ma non disdegna semi e insetti.\nPer tradizione il prezzemolo \u00e8 considerato velenoso per il merlo indiano.\nVoce.\nHa un'ottima capacit\u00e0 imitativa vocale, che dipende soprattutto dall'et\u00e0 (le giovani gracule imparano meglio di quelle anziane). I migliori imitatori sono comunque gli esemplari in cattivit\u00e0. I pi\u00f9 dotati sono in grado di imitare il timbro della voce umana, di riprodurre diversi motivetti e, in generale, ogni sorta di suono udito nel locale di allevamento. Gli individui dei due sessi sono simili tra loro."}
{"id": "578233", "revid": "1272592", "url": "https://it.wikipedia.org/wiki?curid=578233", "title": "Badiola", "text": "Badiola \u00e8 una frazione del comune di Marsciano (PG).\nIl paese, 256 , 264 abitanti , si trova all'estremo nord-est del territorio marscianese, al confine con il comune di Perugia, nelle vicinanze di Sant'Enea, Villanova, San Biagio della Valle e Pila. Tra Badiola e Sant'Enea scorre il torrente Genna. Paese ordinato e tranquillo, Badiola offre paesaggi della media collina umbra.\nStoria.\nLe prime notizie su Badiola risalgono all'anno 1045. A quel tempo Badiola era una piccola abbazia benedettina occupata da pochi monaci e con scarse rendite. Essa era un antichissimo diritto del Monastero di S. Pietro di Perugia, al quale anticamente il rettore pagava il canone di una \"corba\" di grano all'anno, corrispondente ad una grossa cesta.\nLa denominazione odierna \u00e8 frutto di un insieme di variazioni avvenute nei secoli a partire dall'originaria \"S. Benedetto di Pietro Valliola\"; con tale nome se ne conferma il possesso all'Abate Bonizzoni da Papa Gregorio VI.\nNei diplomi imperiali di Federico I (1163) ed Arrigo VI (1196) \u00e8 nominata \"San Benedetto dell'Abbazia\".\nNel 1331 nei registri di Ugolino da Monte Vibiano, abate di S. Pietro, \u00e8 espressamente chiamata \"Ecclesia Santi Benedicti di Abbadiola Vallis Uberti\".\nUn contratto del venerd\u00ec 8 gennaio 1496 stipula che Tommaso di Marco Silvestro, di Perugia Porta Eburnea, concede a cottimo ad Anselmo di Angelo, del Castello di Badiola, un podere lavorativo con casa sito nelle pertinenze di Pila, nel vocabolo Santa Maria del Cerreto.\nIl 23 settembre 1497 \u00e8 unita in un'unica parrocchia con la vicina Pilonico, poich\u00e9 entrambe non erano in grado di pagare le rette al Monastero di S. Pietro. Nel 1508 la chiesa fu visitata dall'Abate Don Ignazio Manfredi, il quale vedendola angusta propose al popolo di rifarla, come difatti avvenne, essendosi il monastero tassato per 8 fiorini e il popolo per 30. Poco tempo dopo, per\u00f2, le due parrocchie vennero di nuovo separate, ma non se ne sa con certezza in che anno. Nel 1570 un osservatore apostolico in visita ordin\u00f2 la costruzione dell'abitazione del Parroco, ma il Monastero di San Pietro si oppose alla decisione.\nAll'interno del castello di Badiola, limitrofo alla casa della Famiglia Bruschi, si hanno notizie dell'esistenza di un ospedale, che intorno al 1620 and\u00f2 in rovina.\nDa un censimento del 3 maggio 1649, i cui documenti sono conservati presso la curia vescovile, risulta che le anime erano 95, i morti dal 1639 in poi erano 22, i matrimoni 5. Si legge inoltre \"che non ci sono bestemmiatori, persone di malavita o scandalose; dalla Santa Pasqua si sono comunicati tutti\": il parroco era un tal don Costantino.\nIntorno al 1760 si hanno notizie dell'esistenza della Confraternita del SS. Sacramento e del Suffragio, i cui confratelli hanno una veste bianca con mazzette nere, che usavano per funzioni e processioni. Tuttora le suddette vesti vengono usate per le processioni solenni.\nNel 1763 il parroco era don Domenico Ricci, dello stesso castello di Badiola.\nNel 1864 don Costantino Battaglia, allora parroco, ottenne l'approvazione del Vescovo per la costruzione di un organo per la chiesa: nella lettera si legge che viene aiutato economicamente dalla famiglia Duranti, precisamente da Carlo e Francesco.\nDa una visita pastorale del 1881 risulta l'esistenza di due piccole chiese: una intitolata a S. Francesco Saverio, di propriet\u00e0 della Famiglia Granier, benedetta dal Vescovo nel 1880; l'altra di S. Marta, situata al vocabolo il Colle. Quest'ultima, restaurata negli anni '80, evidenzia nei suoi affreschi anche le immagini delle \"Quattro Virt\u00f9\".\nNel 1895 si termina la costruzione del cimitero, nonostante inizialmente il Comune di Marsciano avesse ordinato che il paese si servisse del cimitero di Spina.\nAnche il paese di Badiola ha dato il proprio contributo allo stato italiano, durante la I Guerra Mondiale: una lapide sita sul campanile ricorda i nomi dei caduti nella Grande Guerra.\nLa II Guerra Mondiale \u00e8 entrata nel vivo della vita di Badiola: infatti, i Tedeschi vi installarono per circa un anno un loro posto di smistamento ed approvvigionamento per il fronte di Cassino. Fortunatamente, grazie alla rinuncia da parte degli Alleati ad uno scontro con i Tedeschi, non ci sono state battaglie.\nNel 1861 a Badiola c'erano 188 abitanti, nel 1871 erano 351 e secondo dati ISTAT nel 1951 gli abitanti erano 206 e nel 1981 erano 254,poi l'urbanizzazione ha congelato la crescita del paese, anzi,dal 1981 gli abitanti da 254 sono 103."}
{"id": "578234", "revid": "6066", "url": "https://it.wikipedia.org/wiki?curid=578234", "title": "Sofismo", "text": ""}
{"id": "578238", "revid": "1776051", "url": "https://it.wikipedia.org/wiki?curid=578238", "title": "Mont-sur-Rolle", "text": "Mont-sur-Rolle (toponimo francese) \u00e8 un comune svizzero di 2\u00a0693 abitanti del Canton Vaud, nel distretto di Nyon.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune."}
{"id": "578245", "revid": "1305772", "url": "https://it.wikipedia.org/wiki?curid=578245", "title": "Tucano (disambigua)", "text": ""}
{"id": "578246", "revid": "3831", "url": "https://it.wikipedia.org/wiki?curid=578246", "title": "Sito di Interesse Comunitario", "text": ""}
{"id": "578247", "revid": "1776051", "url": "https://it.wikipedia.org/wiki?curid=578247", "title": "Longirod", "text": "Longirod (toponimo francese) \u00e8 un comune svizzero di 458 abitanti del Canton Vaud, nel distretto di Nyon.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune."}
{"id": "578248", "revid": "77351258", "url": "https://it.wikipedia.org/wiki?curid=578248", "title": "Polinomio monico", "text": ""}
{"id": "578252", "revid": "6066", "url": "https://it.wikipedia.org/wiki?curid=578252", "title": "Saprofito", "text": ""}
{"id": "578254", "revid": "466539", "url": "https://it.wikipedia.org/wiki?curid=578254", "title": "Saint-George", "text": "Saint-George (toponimo francese) \u00e8 un comune svizzero di 992 abitanti del Canton Vaud, nel distretto di Nyon.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nEconomia.\nSaint-George \u00e8 una stazione sciistica.\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune."}
{"id": "578255", "revid": "81103", "url": "https://it.wikipedia.org/wiki?curid=578255", "title": "Georg Klotz", "text": "Biografia.\nGeorg Klotz nacque nel 1919 nella val Passiria, da poco annessa allo Stato italiano. Qui crebbe ed esercit\u00f2 il mestiere di fabbro (da qui il soprannome \"il Martellatore della Val Passiria\") e carbonaio. Ai tempi delle opzioni scelse di emigrare in Germania, ove prest\u00f2 servizio come volontario nella \"Wehrmacht\". Alla fine della seconda guerra mondiale ritorn\u00f2 in Alto Adige, fondando nel 1950 l\u2019associazione degli \"Sch\u00fctzen\" di Valtina (rifacendosi agli storici \"tiroler Sch\u00fctzen\" ovvero I \u201cbersaglieri tirolesi\u201d disciolti nel 1919) di cui entr\u00f2 a far parte e, con la fondazione della \"S\u00fcdtiroler Sch\u00fctzenbund\" (SSB) nel 1958, divenne il primo vice comandante provinciale (\"Landeskommandant-Stellvertreter\"), avvicinandosi contemporaneamente alle posizioni pi\u00f9 radicali dell'indipendentismo sudtirolese. Negli anni 1960, entrato in contatto con un altro attivista indipendentista, Sepp Kerschbaumer, decise di militare nell'organizzazione fondata da quest'ultimo, il \"Befreiungsausschuss S\u00fcdtirol\" (BAS - letteralmente: \"Comitato per la Liberazione del Sudtirolo\"). Sotto questa \"bandiera\" partecip\u00f2 a numerosi attentati dinamitardi, tesi a colpire lo Stato italiano per ottenere il distacco dell'Alto Adige dall'Italia, il cui culmine fu l'episodio noto come Notte dei fuochi. \nL'11 aprile 1950 spos\u00f2 Rosa P\u00f6ll, da cui ebbe sei figli, tra cui Eva, nata nel 1951, che una volta cresciuta \u00e8 entrata in politica, portando avanti la causa dell'autodeterminazione del Sudtirolo. Eva Klotz \u00e8 stata dal 1983 fino alla sua rinuncia il 2 dicembre 2014 membro del consiglio della Provincia autonoma di Bolzano e fino al 2007 presidente del partito politico S\u00fcd-Tiroler Freiheit.\nFu arrestato il 9 settembre 1964 in Austria e condannato a Milano nel marzo 1969, in contumacia, a complessivi 52 anni, 1 mese e 10 giorni di carcere, per tentato omicidio, attentati contro l'integrit\u00e0 dello Stato e cospirazione politica mediante associazione (articoli 241 e 305 del codice di procedura penale). In particolare, il tribunale di Milano riconobbe a Klotz un ruolo fondamentale nella strage di Malga Sasso. Klotz non scont\u00f2 mai la pena, restando latitante in Austria, che non lo estrad\u00f2. La moglie in Italia scont\u00f2 14 mesi di carcere.\nMor\u00ec nella sua capanna da carbonaio (\"K\u00f6hlerh\u00fctte\") a Telfes im Stubai (nella valle di Stubai) in Tirolo (Austria) per un'embolia, poco dopo aver compiuto 56 anni d'et\u00e0.\nPosizione politica.\nSecondo una dichiarazione dello storico Leopold Steurer, riportata dal quotidiano Alto Adige, alcuni degli \"attivisti\" sudtirolesi erano fortemente compromessi con la Germania nazista:"}
{"id": "578256", "revid": "205250", "url": "https://it.wikipedia.org/wiki?curid=578256", "title": "Alicia Gim\u00e9nez Bartlett", "text": "Le opere di Bartlett, tradotte in quindici lingue, hanno avuto un notevole successo in Francia, Germania, Stati Uniti d'America e Italia.\nHa vinto il Premio Nadal nel 2011 e il Premio Planeta nel 2015.\nBiografia.\nVita.\nAlicia Gim\u00e9nez Bartlett nasce nel comune spagnolo di Almansa (Albacete), vive la sua giovinezza a Tortosa e dal 1975 si trasferisce a Barcellona. Studia Filologia spagnola presso l'Universit\u00e0 di Valencia e successivamente si laurea in Letteratura Spagnola all'Universit\u00e0 di Barcellona con una tesi sullo scrittore spagnolo Gonzalo Torrente Ballester, di cui pubblicher\u00e0 un saggio nel 1981.\nNonostante sia una persona piuttosto riservata e non parli spesso della sua vita privata, Alicia Gim\u00e9nez Bartlett utilizza molti elementi autobiografici nei suoi romanzi.\nCarriera.\nInizia la sua carriera all'interno di un ambiente privilegiato, quello della capitale catalana di Barcellona che diede casa ai grandi autori del \"boom latinoamericano\". Lavora con la nota agente letteraria Carmen Balcells, e nel 1984 pubblica il suo primo romanzo, \"Exit\" (Seix Barral).\nNel corso degli anni novanta, dopo la lettura di \"Quel che rimane\" della scrittrice statunitense Patricia Cornwell, compie il suo esordio nel campo dei romanzi polizieschi dando vita al personaggio che si riveler\u00e0 in seguito la chiave per la sua fama di scrittrice di gialli: l'ispettrice di polizia Petra Delicado, protagonista di ben dieci romanzi polizieschi. La serie, iniziata con \"Riti di morte\" (1996), avr\u00e0 molto successo anche al di fuori della penisola iberica, compresa l'Italia, e le far\u00e0 guadagnare numerosi premi, tra cui il Raymond Chandler nel 2008.\nDopo la pubblicazione del primo romanzo di Petra Delicado, Alicia si occupa principalmente della redazione della serie, che sar\u00e0 adattata per la televisione, ma pubblica anche altri romanzi, alcuni saggi e numerosi racconti in collaborazione con autori stranieri.\nCon il romanzo \"Una stanza tutta per gli altri\" (1997) mette sono attacco, a partire dall'esame della vita privata e delle relazioni sociali intrattenute, ad esempio con la servit\u00f9, la figura della scrittrice Virginia Woolf, icona del movimento femminista, notoriamente apprezzata per la sua immagine pubblica rivoluzionaria. Con questo scritto ottiene il premio \"Femenino Lumen\" (1997), il suo primo riconoscimento a livello letterario.\nNel 2011 riceve il Premio Nadal per \"Dove nessuno ti trover\u00e0\" (\"Donde nadie te encuentre\"), un romanzo storico sulla vita della rivoluzionaria anti-franchista Teresa Pla Meseguer, alias \"La Pastora\", nascosta nei boschi di Tortosa, presumibilmente violentata nel 1949 dalla Guardia Civil.\nTemi.\nAlicia sceglie tematiche molto forti per le sue opere e questo perch\u00e9 dimostra di avere a cuore le questioni riguardanti le discriminazioni legate alla sessualit\u00e0 e/o al genere, i pregiudizi sociali che sono causa di emarginazione sociale e non permettono di vivere una vita secondo le proprie scelte.\nSuicidio e Libert\u00e0.\nIl tema viene rappresentato per la prima volta del suo romanzo di esordio\", Exit\" (Spagna, 1984; Sellerio, 2012). \"Exit\" \u00e8 una clinica in cui gli ospiti vanno a morire con eleganza e allegria circondati da un ambiente sfarzoso. Con ironia e leggerezza, Alicia ci conduce nel mondo delle persone che scelgono di morire, ma che non hanno apparentemente un motivo valido per andarsene: il dramma vissuto dagli ospiti non \u00e8 quello della morte, ma quello della vita e dell\u2019impossibilit\u00e0 di trovare in essa la \"gioia di vivere\".\nIl suicidio \u00e8 ancora il protagonista, trent'anni dopo, del romanzo \"Segreta Penelope\" (2003, Seix Barral), la cui protagonista, Sara, \u00e8 una ragazza che vive la sua vita con estrema libert\u00e0 sessuale, all'insegna dell'anticonformismo. Deve per\u00f2 scontrarsi sempre di pi\u00f9 con le sue amiche che, pur avendo vissuto in tempi rivoluzionari, dopo la caduta del regime franchista, vivono all'interno di un ambiente borghese che critica per principio l'animo rivoluzionario di Sara. Se da una parte esse manifestano un rifiuto nei confronti dell'amica e del suo stile di vita, in realt\u00e0 provano invidia della sua libert\u00e0, e la spingono a compiere il gesto estremo del suicidio. Si tratta di una critica fervida alla generazione che \u00e8 stata giovane negli anni Settanta e che, con l'intento di dare una svolta al mondo sulla base di convinzioni rivoluzionarie, \u00e8 finita con il farsi inghiottire dal sistema che aveva criticato, adottando tutti i clich\u00e9 e comportamenti sociali di cui si era illusa di liberarsi.\nIl tema della libert\u00e0 \u00e8 strettamente collegato al precedente tema del suicidio; nei romanzi di Bartlett questa condizione di libert\u00e0 \u00e8 cercata fortemente ma \u00e8 difficilmente raggiungibile per le costrizioni imposte dalla societ\u00e0 e dal contesto culturale. Una forma estrema di libert\u00e0 pu\u00f2 essere quella di scegliere la propria morte.\nAmbientazione.\nCome lei stessa afferma, \u00e8 solita ambientare i suoi romanzi sempre negli stessi luoghi: un esempio \u00e8 la serie di Petra Delicado che si sviluppa nella citt\u00e0 di Barcellona. Vi sono eccezioni quando si tratta di introdurre personaggi stranieri di altri paesi: in questo caso la scelta del luogo \u00e8 pi\u00f9 ampia e vi \u00e8 una pi\u00f9 accurata attenzione nella sua descrizione.\nPer quanto riguarda i romanzi polizieschi, l'ambientazione \u00e8 situata in periferia e nei sobborghi, ossia in luoghi meno sofisticati e pi\u00f9 popolari. Alicia Gim\u00e9nez Bartlett, tuttavia, dichiara di documentarsi relativamente poco prima di cimentarsi nella sua scrittura: non vuole essere come la maggior parte dei suoi colleghi che, attraverso dettagliate descrizioni, creano dirette corrispondenze fra i luoghi in cui i romanzi sono ambientati e quelli reali e visitabili. La scrittrice preferisce far uso della sua fervida immaginazione e creare nuovi scenari che non esistono, ma che le risultano necessari per il racconto. Alicia predilige il dialogo nelle sue opere e dedica meno spazio alla descrizione dei luoghi proprio per evitare che l'attenzione si concentri su dettagli minori, creando cos\u00ec una scrittura pi\u00f9 concentrata sulla descrizione dei fatti.\nTelevisione.\nNel 1999 \u00e8 stata girata una serie televisiva di tredici episodi sulle vicende dell'ispettrice di polizia Petra Delicado e Ferm\u00edn Garz\u00f3n, il suo abituale compagno di investigazioni. Nel 2018 \u00e8 iniziata la produzione di una nuova serie slegata dalla precedente, con produttori e attori diversi.\nNel 2020 \u00e8 stata trasmessa da Sky Cinema, Sky Atlantic (Italia) e in streaming su Now, la miniserie TV italiana \"Petra\", ispirata al personaggio di Petra Delicado. \u00c8 ambientata a Genova anzich\u00e9 a Barcellona e interpretata da Paola Cortellesi e Andrea Pennacchi.\nOpere.\nRomanzi di Petra Delicado.\n13. 2020, \"Sin muertos\", Ediciones Destino\n\"Autobiografia di Petra Delicado\", Palermo, Sellerio, 2021, ; "}
{"id": "578263", "revid": "228587", "url": "https://it.wikipedia.org/wiki?curid=578263", "title": "Conciliarit\u00e0", "text": "Con il termine Conciliarit\u00e0, nell'ambito di alcune confessioni cristiane, si vuole affermare che il Concilio - inteso come accordo di tutte le Chiese locali - \u00e8 l'unica forma di espressione della Chiesa universale: la Chiesa cristiana dovrebbe cio\u00e8 vivere la forma della sua unit\u00e0 nella \"conciliarit\u00e0 permanente\". \nPer questa idea si porta a sostegno l'immagine della Chiesa dei primi secoli: in realt\u00e0, dal punto di vista storico, la Chiesa dei Padri non si \u00e8 mai considerata come un puro intreccio di chiese particolari con gli stessi diritti. \nPer la teologia cattolica solo l'unico successore di Pietro \u00e8 il vero organo della Chiesa universale biblicamente fondato; questo dato in un primo momento del cristianesimo \u00e8 coesistito con il rilievo che avevano alcune Chiese particolari: Roma e Antiochia, sedi di Pietro; Alessandria, che con la figura di S. Marco reclamava una derivazione petrina; Gerusalemme, non come sede normativa ma come luogo di origine della fede; \u00e8 coesistito in seguito, ma per breve tempo, con la posizione dell'imperatore, a seguito della \"translatio imperii\" da Roma a Costantinopoli. Queste sedi di rilievo citate non danno fondamento certo all'ipotesi di una conciliarit\u00e0, casomai permettono di parlare di una \"Pentarchia\", coesistita insieme alla \"peculiare principalit\u00e0\" della Chiesa di Roma (si confronti Ireneo, \"Adversus haereses\", III, 3, 2: PG 7,848: \"A questa Chiesa, per la sua peculiare principalit\u00e0 -\"propter potiorem principalitatem\"-, \u00e8 necessario che convenga ogni Chiesa, cio\u00e8 i fedeli dovunque sparsi, poich\u00e9 in essa la tradizione degli Apostoli \u00e8 stata sempre conservata...\").\nLa realt\u00e0 della conciliarit\u00e0 \u00e8 propria della Chiesa ortodossa orientale, realt\u00e0 che \u00e8 in dialettica con l'autorit\u00e0 primaziale del patriarca; recentemente Michel Stavrou, docente di teologia dogmatica all'Institut Saint Serge di Parigi, ha messo in luce alcune problematiche:\nHa inoltre affermato che la prospettiva di un ritorno all'unit\u00e0 tra la chiesa d'Oriente e la chiesa d'Occidente dovr\u00e0 accompagnarsi alla ricerca di forme di sinodalit\u00e0 interamente nuove, che si applichino su scala universale, rispettando tuttavia la giurisdizione delle Chiese (\"Convegno ecumenico internazionale di spiritualit\u00e0 ortodossa\", sett.2003, Bose)."}
{"id": "578266", "revid": "253269", "url": "https://it.wikipedia.org/wiki?curid=578266", "title": "Phill Lewis", "text": "Biografia.\nCarriera.\nRuoli principali.\n\u00c8 una delle star dello show televisivo di \"Disney Channel\", \"Zack e Cody al Grand Hotel\", dove interpreta il ruolo del direttore del Tipton Hotel, Marion Moseby (Mr. Moseby).\nInoltre ha interpretato sempre Marion Moseby (Mr Moseby) nel ruolo del direttore della nave da crociera S.S. Tipton nella serie TV \"Zack e Cody sul ponte di comando\", sequel di \"Zack e Cody al Grand Hotel\"\nPrecedentemente ha interpretato il ruolo di preside nella serie (sempre di Disney Channel) di \"Lizzie McGuire\". Altri telefilm in cui ha partecipato sono \"Scrubs - Medici ai primi ferri\" nel ruolo di Hooch, \"Prima o poi divorzio!\", \"Friends\", \"Tutti al college\" e \"The Wayans Bros.\" \u00c8 uno dei co-conduttore del primo \"Disney Channel Games\".\nApparizioni.\n\u00c8 apparso nel ruolo del Dottor Steven Jessup in \"Scappo dalla citt\u00e0 - La vita, l'amore e le vacche\", di John Ryan, dell'insegnante di Tia's e Tamera's in \"Sister, Sister\" e del padre di due figlie nel film \"Surviving Christmas\". \u00c8 apparso anche in \"Buffy l'ammazzavampiri\" nella quarta puntata della 3\u00aa stagione. Inoltre ha anche partecipato al film del 2004 \"Se ti investo mi sposi?\". Ha fatto anche una piccola parte nel film del 2005 \"Derby in famiglia\", in un episodio della serie How I Met Your Mother e in \"Un pap\u00e0 da salvare\" facendo la parte del rapitore cattivo. Ultimamente ha partecipato come comparsa alla serie TV \"Aiutami Hope!\", nei panni del padre di un ragazzo amico del protagonista. Inoltre \u00e8 apparso nel film \"Le spie\" dove interpretava la guardia del corpo del pugile interpretato da Eddie Murphy. Inoltre ha recitato nella serie TV statunitense \"Scrubs - Medici ai primi ferri\" nella parte del chirurgo Hooch.\nVicende giudiziarie.\nNel 1991 mentre guidava in stato di ebbrezza, si schiant\u00f2 contro un'altra vettura, causando la morte del guidatore, la ventunenne Isabel Duarte. Nel 1993 fu condannato per omicidio colposo a cinque anni di prigione. Uscito dopo quattro anni, scont\u00f2 350 ore di servizi sociali.\nDoppiatori italiani.\nNelle versioni in italiano dei suoi lavori, Phill Lewis \u00e8 stato doppiato da:\nDa doppiatore \u00e8 sostituito da:"}
{"id": "578267", "revid": "767487", "url": "https://it.wikipedia.org/wiki?curid=578267", "title": "Saint-Oyens", "text": "Saint-Oyens (toponimo francese) \u00e8 un comune svizzero di 349 abitanti del Canton Vaud, nel distretto di Morges.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune."}
{"id": "578269", "revid": "13833", "url": "https://it.wikipedia.org/wiki?curid=578269", "title": "Diocesi di Kotor", "text": ""}
{"id": "578272", "revid": "13833", "url": "https://it.wikipedia.org/wiki?curid=578272", "title": "Arcidiocesi di Bar", "text": ""}
{"id": "578275", "revid": "1573940", "url": "https://it.wikipedia.org/wiki?curid=578275", "title": "Akemi Takada", "text": "Biografia.\nLaureatasi alla Tama Art University, nel 1977 ha iniziato a lavorare presso la casa di produzione Tatsunoko, lasciata nei primi anni ottanta per dedicarsi alla serie animata \"Urusei Yatsura\" (\"Lam\u00f9 la ragazza dello spazio\"), tratta dall'omonimo fumetto di Rumiko Takahashi, per la Pierrot. Da allora ha continuato come \"free-lance\" la sua attivit\u00e0 di \"character designer\", con risultati considerati universalmente molto buoni anche nel campo dei videogiochi. Come illustratrice ha realizzato diversi artbook e copertine ed \u00e8 anche una quotata disegnatrice di gioielli. Dal 1987 al 1994 ha fatto parte del gruppo Headgear con cui ha lavorato alla saga di \"Patlabor\". Spesso il suo nome veniva erroneamente indicato come character designer della prima serie \"Ranma \u00bd\", tuttavia la Takada non ha mai preso parte alla realizzazione dell'anime come da lei stessa confermato in un'intervista."}
{"id": "578276", "revid": "287204", "url": "https://it.wikipedia.org/wiki?curid=578276", "title": "Volo a punto fisso", "text": "Il volo a punto fisso, hovering in lingua inglese, \u00e8 una manovra eseguita da un aeromobile a sostentamento verticale, tipicamente un elicottero (ma anche un Harrier GR9 oppure un convertiplano). Consiste nello stazionamento in volo, sostentato, a velocit\u00e0 nulla e quota costante.\nChiamato anche \"volo puntiforme\" in quanto la rotta \"disegna\" nello spazio un semplice punto, o volo \"stazionario\", in quanto si mantengono costanti velocit\u00e0 nulla e quota.\nQuesta tecnica di volo viene utilizzata solo in particolari situazioni e solo quando non \u00e8 possibile eseguirne altre, ad esempio in zone impervie dove non \u00e8 possibile atterrare. Questa manovra comporta elevati rischi, soprattutto nella discesa e nel recupero tramite verricello di personale e/o materiale.\nGalleria d'immagini.\n "}
{"id": "578277", "revid": "13833", "url": "https://it.wikipedia.org/wiki?curid=578277", "title": "Diocesi di Porec i Pula", "text": ""}
{"id": "578278", "revid": "228587", "url": "https://it.wikipedia.org/wiki?curid=578278", "title": "Dinaro croato", "text": "Il dinaro croato \u00e8 stata la valuta ufficiale della Croazia dal 23 dicembre 1991 (sostituendo alla pari il dinaro jugoslavo) fino al 30 maggio 1994 (sostituita dalla kuna). Il codice ISO 4217 era HRD.\nStoria.\nIl dinaro croato fu introdotto come valuta di transizione a seguito della secessione della Croazia dalla Jugoslavia e non prevedeva unit\u00e0 divisionali inferiori. L'autoproclamata Repubblica Serba di Krajina non adott\u00f2 il dinaro croato ma si diede il proprio dinaro della Krajina.\nDurante la sua vita, il dinaro croato sub\u00ec una svalutazione pari a circa 70 volte. Fu quindi convertito nella kuna ad un concambio di 1000:1.\nMonete e Banconote.\nNon venne mai coniata nessuna moneta metallica.\nLe banconote furono stampate dapprima in tagli da 1, 5, 10, 25, 100, 500 e 1.000 dinari, e durante il periodo della iperinflazione anche in tagli da 2.000, 5.000 e 10.000 (emessi a partire dal 15 gennaio 1992), e in tagli da 50.000 e 100.000 dinari (emessi a partire dal 30 maggio 1993).\nIl fronte era identico per tutte le banconote (con leggere varianti per i tagli oltre i 1.000 dinari) e raffigurava lo scienziato raguseo Ruggero Boscovich.\nIl retro dei tagli fino a 100 dinari raffigurava la cattedrale di Zagabria.\nIl retro degli altri tagli riportava, invece, la scultura di Ivan Me\u0161trovi\u0107 intitolata \"Storia dei Croati\"."}
{"id": "578281", "revid": "287204", "url": "https://it.wikipedia.org/wiki?curid=578281", "title": "Come una bestia feroce", "text": "\"Come una bestia feroce (No Beast So Fierce)\" \u00e8 il primo romanzo scritto da Edward Bunker, pubblicato nel 1973, libro \"cult\" del genere \"noir\".\nLa prima edizione italiana risale al 1978, curata da Arnoldo Mondadori Editore con il titolo Vigilato speciale. Il libro \u00e8 stato pubblicato nella collana \"Il Giallo Mondadori\" con il numero 2550, il 14 dicembre 1997.\nLa forza di \"Come una bestia feroce\" non risiede solo nel tema trattato, e nemmeno nella vicinanza tra l'autore e la materia (Bunker ha infatti scritto l'opera mentre si trovava in carcere), ma soprattutto nello sguardo spietato con il quale Bunker disseziona un universo cupo, aspro, popolato di personaggi che non hanno alcuna speranza, o desiderio, di redenzione.\nTrama.\nMax Dembo \u00e8 un trentenne di Los Angeles che ritorna in libert\u00e0 condizionata dopo aver passato otto anni in carcere. Cresciuto come un criminale, ha trascorso buona parte della sua vita in galera, e ora ha deciso di non tornarci pi\u00f9. Ma in questa societ\u00e0 non c'\u00e8 posto per uno come lui. Per sopravvivere non gli resta che la fuga nella paradossale sicurezza del delitto, in un mondo governato da un codice rigoroso e durissimo, l'unico che Max conosce.\nTrasposizione cinematografica.\nSu sceneggiatura dello stesso Bunker, \"Come una bestia feroce\" \u00e8 divenuto nel 1978 il film \"Vigilato speciale (Straight Time)\" di Ulu Grosbard, con Dustin Hoffman."}
{"id": "578282", "revid": "767487", "url": "https://it.wikipedia.org/wiki?curid=578282", "title": "Burtigny", "text": "Burtigny (toponimo francese) \u00e8 un comune svizzero di 359 abitanti del Canton Vaud, nel distretto di Nyon.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune."}
{"id": "578283", "revid": "110497371", "url": "https://it.wikipedia.org/wiki?curid=578283", "title": "Matteo Liberatore", "text": "Biografia.\nEntr\u00f2 nel collegio dei gesuiti di Napoli nel 1825 e, non ancora sedicenne, chiese di far parte della Compagnia di Ges\u00f9, nella quale inizi\u00f2 il noviziato il 9 ottobre 1826.\nTerminati gli studi ecclesiastici (\"con inusuale successo\", secondo quanto afferma la \"Catholic Enciclopedia\"), insegn\u00f2 filosofia per undici anni, dal 1837 fino alla rivoluzione del 1848, anno in cui, a causa della stessa rivoluzione, si trasfer\u00ec a Malta. Al ritorno in Italia ebbe l'incarico di insegnare teologia.\nNel 1841 fond\u00f2 a Napoli, con il filosofo e teologo Gaetano Sanseverino (1811-1865), il periodico cattolico \"La Scienza e la Fede\", con lo scopo di criticare le nuove idee del razionalismo, dell'idealismo e del liberalismo, dalle pagine del quale veniva sostenuta una strenua battaglia in favore del brigantaggio, interpretato come movimento politico contrario all'unit\u00e0 d'Italia, ovvero: \"La cagione del brigantaggio \u00e8 politica, cio\u00e8 l'odio al nuovo governo\".\nLasci\u00f2 l'insegnamento nel 1850 per partecipare alla fondazione de \"La Civilt\u00e0 Cattolica\", una rivista fondata dai gesuiti per difendere la Chiesa cattolica e il papato e per diffondere la dottrina di san Tommaso d'Aquino.\nPensiero.\nLiberatore fu uno degli estensori dell'enciclica \"Rerum Novarum\" di Leone XIII insieme al domenicano cardinale Zigliara.\nFu studioso della filosofia scolastica di Tommaso ed iniziatore del cosiddetto neotomismo o neoscolastica: gli storici della teologia cattolica lo considerano come colui che fece rinascere la filosofia scolastica dell'Aquinate. Inaugur\u00f2 questo movimento nel 1840 con la pubblicazione del \"Corso di filosofia\". Port\u00f2 avanti questo movimento attraverso l'insegnamento nelle aule, con libri di testo sulla filosofia, con articoli su \"La Civilt\u00e0 Cattolica\" e altri periodici, con altri lavori maggiori, e anche attraverso il suo lavoro di membro dell'Accademia Romana, alla quale fu chiamato da Leone XIII.\nCombatt\u00e9 il razionalismo e l'ontologismo, cos\u00ec come le idee del Rosmini.\nCon i padri Carlo Maria Curci, Carlo Piccirillo e Raffaele Ballerini sostenne su \"La Civilt\u00e0 Cattolica\" la tesi, per quei tempi revisionista, secondo la quale il brigantaggio fu la legittima resistenza di un popolo a una conquista non solo territoriale, ma soprattutto ideologica.\nCarlos Sommervogel s.j. parla di pi\u00f9 di quaranta lavori pubblicati dal Liberatore, ed elenca i titoli di pi\u00f9 di novecento articoli, includendo le recensioni su \"La Civilt\u00e0 Cattolica\".\nValutazione.\nLa Chiesa cattolica del suo tempo vide in lui per pi\u00f9 di mezzo secolo l'infaticabile campione della verit\u00e0 nei campi della filosofia e della teologia.\nFu difensore dei diritti della Chiesa e studioso dei problemi della vita cristiana, delle relazioni tra Chiesa e stato, tra la morale e la vita sociale.\nI filosofi della sua scuola mettono in evidenza nei suoi scritti la acutezza dei giudizi, la forza degli argomenti, la sequenza logica del pensiero, la stretta osservazione dei fatti, la conoscenza dell'uomo e del mondo, la semplicit\u00e0 ed eleganza dello stile.\nAll'inizio del XX secolo era giudicato da molti nella Chiesa cattolica il pi\u00f9 grande filosofo dei suoi tempi. Si riteneva che vivesse santamente, e si scorgeva in lui un profondo spirito religioso.\n\u00c8 considerato uno dei precursori del personalismo economico insieme al gesuita Luigi Taparelli d'Azeglio e a Antonio Rosmini.\nOpere.\nTra i suoi scritti pi\u00f9 conosciuti vi sono vari compendi di logica, metafisica, etica e diritto naturale, e in particolare:\nArticoli scelti:"}
{"id": "578288", "revid": "13833", "url": "https://it.wikipedia.org/wiki?curid=578288", "title": "Diocesi di Krk", "text": ""}
{"id": "578291", "revid": "1305772", "url": "https://it.wikipedia.org/wiki?curid=578291", "title": "Nicolas Eymerich", "text": "Appartenente all'ordine dei Domenicani, fu Inquisitore generale dell'Inquisizione della Corona d'Aragona nella seconda met\u00e0 del XIV secolo. \u00c8 ricordato principalmente per avere scritto il \"Directorium inquisitorum\" (completato nel 1376), un manuale ad uso dell'Inquisizione.\nBiografia.\nNicolas Eymerich nacque a Gerona nel 1320. Entr\u00f2 nel locale convento dei Domenicani il 4 agosto 1334; qui durante il suo noviziato fu istruito in teologia dal frate Dalmazio Moner. Al fine di completare i suoi studi, si rec\u00f2 a Tolosa e poi a Parigi, dove nel 1352 ottenne il dottorato. Torn\u00f2 al monastero di Girona dove sostitu\u00ec Moner come maestro di teologia.\nDopo la nomina di Nicola Roselli a cardinale (1357), Eymerich lo sostitu\u00ec come Inquisitore generale d'Aragona e dopo un anno venne investito del titolo onorifico di \"Cappellano del Papa\" come riconoscimento della sua abilit\u00e0 nel perseguire eretici e blasfemi. Tuttavia questo eccessivo zelo gli procur\u00f2 delle inimicizie, tra cui quella del re Pietro IV d'Aragona, che nel 1360 lo rimosse dal suo incarico, a causa dell'interrogatorio dello spiritualista francescano Nicola Calabria. Parecchio risalto ottenne anche il processo all'ebreo Astruc Dapiera nel 1370, nativo di Barcellona e accusato di stregoneria: Dapiera fu condannato dall'Inquisitore generale a pentirsi pubblicamente in una cattedrale, per poi venire imprigionato a vita. Eymerich ordin\u00f2 anche di perforare la lingua degli eretici con un chiodo, affinch\u00e9 non bestemmiassero pi\u00f9.\nEymerich nel 1362 venne eletto Vicario generale dei Domenicani di Aragona. Questa elezione venne tuttavia contestata da padre Bernardo Ermengaudi, il quale, sostenuto politicamente da re Pietro IV d'Aragona, intraprese una lunga disputa con lo stesso Eymerich. Quando i due vennero chiamati al cospetto del Papa per risolvere la contesa, papa Urbano V annull\u00f2 l'elezione di Eymerich poich\u00e9 l'ufficio di Vicario Generale era in contrasto con l'incarico di Inquisitore generale. Tuttavia il Pontefice decise di non confermare padre Ermengaudi, ma scelse un terzo candidato neutrale, Jacopo Dominici.\nL'ostilit\u00e0 di re Pietro IV nei confronti di Eymerich si intensific\u00f2 nel 1366 quando l'Inquisitore inizi\u00f2 a contestare le opere di Raimondo Lullo e a perseguitarne i seguaci. Il Re proib\u00ec cos\u00ec ad Eymerich di predicare nella citt\u00e0 di Barcellona, ma l'inquisitore gli disobbed\u00ec e di nascosto appoggi\u00f2 la rivolta della diocesi di Tarragona contro il monarca. Questo conflitto termin\u00f2 intorno al 1376, quando il governatore locale radun\u00f2 200 cavalieri e circond\u00f2 il monastero domenicano dove risiedeva Eymerich, che riusc\u00ec per\u00f2 a sfuggire alla cattura rifugiandosi alla corte di papa Gregorio XI ad Avignone.\nDurante la permanenza in questa citt\u00e0 Eymerich scrisse e complet\u00f2 la sua opera pi\u00f9 famosa, il \"Directorium inquisitorum\". Nel 1377, accompagn\u00f2 papa Gregorio XI a Roma, dove rimase fino alla sua morte nel 1378. Nello scisma che si venne a creare, Eymerich si schier\u00f2 con l'antipapa Clemente VII, per poi tornare, verso la fine del 1378 ad Avignone. In quella citt\u00e0, Eymerich entr\u00f2 in conflitto con san Vincenzo Ferreri, poich\u00e9 credeva che il sacerdote domenicano avesse iniziato a simpatizzare con papa Urbano VI, il papa in opposizione a Clemente VII.\nEymerich nel 1381 torn\u00f2 in Aragona, dove scopr\u00ec che in sua assenza Bernardo Ermengaudi aveva assunto l'incarico di Inquisitore generale. Eymerich si rifiut\u00f2 di riconoscere ad Ermengaudi tale carica, e nel 1383, in qualit\u00e0 di Inquisitore generale, viet\u00f2 il possesso agli abitanti di Barcellona delle opere di Raimondo Lullo. Furioso, re Pietro IV condann\u00f2 Eymerich alla pena di morte per annegamento, ma la regina Eleonora di Sicilia riusc\u00ec a commutare la pena in esilio permanente. Ancora una volta Eymerich ignor\u00f2 la sentenza del sovrano e rimase nella sua terra natale, grazie soprattutto al sostegno del figlio di Pietro, Giovanni.\nRe Pietro IV mor\u00ec nel 1387 e gli successe Giovanni I il cacciatore, che riconobbe l'autorit\u00e0 di Eymerich come Inquisitore generale. In un primo momento il re favor\u00ec la repressione dei Lulliani fino al 1388, quando Eymerich accus\u00f2 l'intera citt\u00e0 di Valencia di eresia. Re Giovanni I dovette intervenire per liberare dalla prigionia il Cancelliere dell'Universit\u00e0 (il segretario del Comune). Il re chiese alla Chiesa di arginare la violenza di Eymerich e che le opere di Lullo fossero riabilitate.\nDopo la vicenda di Valencia, Eymerich cerc\u00f2 riparo in una chiesa per proteggersi dalle rappresaglie di re Giovanni, ma due anni pi\u00f9 tardi si ritir\u00f2 nuovamente ad Avignone, dove rimase fino alla morte di Giovanni I. L\u00ec Eymerich si dedic\u00f2 alla difesa della legittimit\u00e0 di Clemente VII come papa e vi rimase anche dopo la sua morte, avvenuta nel 1394, quando diede il suo sostegno al successore di Clemente, l'antipapa Benedetto XIII. Dopo la morte di re Giovanni nel 1396, Eymerich torn\u00f2 al monastero domenicano di Girona, dove rimase fino alla sua morte il 4 gennaio 1399. Il suo epitaffio lo descrive come \"veridicus praedicator, inquisitor intrepidus, doctor egregius\".\nRiferimenti nei media.\nLa sua figura ha ispirato il protagonista di una serie di romanzi dello scrittore Valerio Evangelisti.\n\u00c8 inoltre presente, come altri personaggi storici reali, nel romanzo \"La cattedrale del mare\" di Ildefonso Falcones."}
{"id": "578293", "revid": "31886", "url": "https://it.wikipedia.org/wiki?curid=578293", "title": "Padiglione (araldica)", "text": "In araldica il termine padiglione indica una particolare forma di mantello riservato ai sovrani. Probabilmente trae la sua origine dalle tende utilizzate da principi e dame per assistere e presiedere ai tornei cavallereschi. Tali tende, composte di preziosi arazzi, venivano adornate con le armi della personalit\u00e0 presente, e vennero successivamente rappresentate nel mantello detto perci\u00f2 a \"padiglione\".\nIl padiglione \u00e8 costituito da due parti: il \"colmo\", che ne \u00e8 il cappello, e le due \"cortine\" che formano il mantello vero e proprio.\nNelle armi dei re d'Italia il \"padiglione regio\" ha come cortine il grande manto reale ed un colmo di tela d'argento ricamata con lingue di fuoco d'oro che muovono dal lembo superiore e con fiamme alternate d'oro e di rosso nella parte inferiore con un \"drappellone\" intagliato a forma di vai di velluto azzurro, gallonato e con fiocchi d'oro. Il padiglione \u00e8 cimato dalla corona reale dei Savoia.\nNell'esempio a fianco, il padiglione dei Savoia, \u00e8 interessante notare i leoni impiegati come sostegni, l'elmo posto in maest\u00e0 e la fodera d'armellino del manto."}
{"id": "578294", "revid": "13833", "url": "https://it.wikipedia.org/wiki?curid=578294", "title": "Diocesi di Gospic-Senj", "text": ""}
{"id": "578297", "revid": "13833", "url": "https://it.wikipedia.org/wiki?curid=578297", "title": "Diocesi di \u0160ibenik", "text": ""}
{"id": "578298", "revid": "1605525", "url": "https://it.wikipedia.org/wiki?curid=578298", "title": "Anime morte (Ian Rankin)", "text": " \nAnime morte (\"Dead Souls\") \u00e8 un romanzo scritto da Ian Rankin e pubblicato nel 1999.\n\"Dead Souls\" \u00e8 stato tradotto in pi\u00f9 di dieci lingue; in lingua italiana \u00e8 stato presentato nel 2000 dalla casa editrice Longanesi.\nSerie televisiva.\nIl libro occupa, con il titolo \"Dead Souls\", il terzo episodio della serie televisiva Rebus, andato in onda il 13 settembre 2001."}
{"id": "578302", "revid": "110157", "url": "https://it.wikipedia.org/wiki?curid=578302", "title": "Il mistero della pergamena copta", "text": "Il mistero della pergamena copta (\"Das f\u00fcnfte Evangelium\") \u00e8 un romanzo di Philipp Vandenberg, pubblicato nel 1998 dalla casa editrice Piemme. \nSuccessivamente \u00e8 stato ristampato con il titolo Il mistero della pergamena.\nLa rivelazione del libro, dove si narra della scoperta di una pergamena copta che contiene un vangelo scritto dal figlio di Ges\u00f9 e Maria Maddalena, \u00e8 stata resa famosa da Dan Brown ne \"Il codice da Vinci\" scritto per\u00f2 10 anni dopo.\nMa l'ipotesi di una possibile relazione tra Ges\u00f9 e Maria Maddalena, i quali anche avrebbero generato almeno un figlio, era gi\u00e0 stata proposta in The Jesus Scroll, pubblicato per la prima volta nel 1972.\nTale ipotesi era stata ripresa nel 1982 col libro di Baigent, Leigh e Lincoln \"Il santo Graal\" che Brown fa comparire tra i volumi presenti nella biblioteca di Leigh Teabing, personaggio de \"Il codice Da Vinci\".\nLa divulgazione del dibattuto contenuto del cosiddetto Vangelo della moglie di Ges\u00f9, scritto proprio in copto, forse risalente al II sec., ha riportato alla ribalta il tema della relazione tra Ges\u00f9 e Maria Maddalena."}
{"id": "578303", "revid": "547992", "url": "https://it.wikipedia.org/wiki?curid=578303", "title": "Isabella di Borbone-Parma", "text": "Biografia.\nInfanzia.\nNacque nel Palazzo del Buon Ritiro a Madrid, come primogenita dell'infante Felipe di Spagna, Duca di Parma e di sua moglie Luisa Elisabetta di Borbone-Francia, figlia maggiore di Luigi XV di Francia e di Maria Leszczy\u0144ska. \nPer parte di padre era nipote di Filippo V di Spagna (a sua volta nipote di Luigi XIV) e della sua seconda moglie, Elisabetta Farnese. Trascorse i primi anni della sua vita alla corte del nonno paterno Filippo V di Spagna a Madrid.\nNel 1748 il padre divenne Duca di Parma e la famiglia si spost\u00f2 nel ducato. Fra questi due soggiorni si colloca il periodo francese, alla corte di Versailles, fra il gennaio del 1749 e l'ottobre dello stesso anno, che segner\u00e0 la cultura ed i gusti della piccola Principessa, a quel tempo unica nipote del re francese.\nArrivata a Parma, incontr\u00f2 per la prima volta suo padre, ma anche una situazione molto differente da quelle conosciute fino ad allora.\nIsabella impar\u00f2 a suonare il violino, ed era, inoltre, una lettrice di libri di filosofia e di teologia come quelli di Jacques B\u00e9nigne Bossuet e John Law. A volte entrava in uno stato di depressione, e dopo la morte della madre nel 1759, era spesso angosciata da pensieri legati alla morte.\nMatrimonio.\nIl 6 ottobre 1760, all'et\u00e0 di 18 anni, sposa l'allora principe ereditario Giuseppe II d'Asburgo-Lorena. In breve affascin\u00f2 la corte di Vienna con la sua bellezza e la sua intelligenza: Isabella riusciva a risolvere complessi quesiti matematici. Lei e la sorella di Giuseppe II, l'arciduchessa Maria Cristina divennero ben presto molto amiche (o, come si sospett\u00f2 all'epoca non senza fondamento, amanti). Anche se si incontravano ogni giorno, esse si scrivevano anche delle lettere. In una di queste lei manifesta il suo amore per Maria Cristina:\n\u00ab\"Vi scrivo ancora, sorella crudele, bench\u00e9 io sia appena partita. Io non posso sopportare di attendere di conoscere il mio destino, e di sapere se voi mi considerate degna del vostro amore, oppure se voi volete che mi butti nel fiume... Io non riesco a pensare a niente, solo che sono molto innamorata. Se solo sapessi il motivo, dato che voi siete cos\u00ec senza misericordia da non essere degna di essere amata, ma io non posso farcela da sola.\"\u00bb\nIn un'altra lettera lei scrive:\n\u00ab\"Di solito dico che il giorno inizia pensando a Dio. Tuttavia io inizio il giorno pensando all'oggetto del mio amore, per cui penso incessantemente a lei.\"\u00bb\nMorte.\nDiede alla luce due figlie, Maria Teresa, nel 1762, e Maria Cristina, nel 1763. Maria Cristina (nome assegnatole successivamente da sua cognata) mor\u00ec tre ore dopo la nascita ed Isabella stessa mor\u00ec di vaiolo dopo pochi giorni, a soli 22 anni non ancora compiuti. \nSua figlia Maria Teresa mor\u00ec nel gennaio 1770 di pleurite.\nVenne sepolta nella Cripta Imperiale a Vienna, Austria."}
{"id": "578304", "revid": "599013", "url": "https://it.wikipedia.org/wiki?curid=578304", "title": "Come vi piace (disambigua)", "text": ""}
{"id": "578307", "revid": "599013", "url": "https://it.wikipedia.org/wiki?curid=578307", "title": "As You Like It", "text": ""}
{"id": "578308", "revid": "13833", "url": "https://it.wikipedia.org/wiki?curid=578308", "title": "Arcidiocesi di Split-Makarska", "text": ""}
{"id": "578310", "revid": "1776051", "url": "https://it.wikipedia.org/wiki?curid=578310", "title": "Marchissy", "text": "Marchissy (toponimo francese) \u00e8 un comune svizzero di 435 abitanti del Canton Vaud, nel distretto di Nyon.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune."}
{"id": "578311", "revid": "1494380", "url": "https://it.wikipedia.org/wiki?curid=578311", "title": "Gravissimum supremi (breve apostolico)", "text": "Gravissimum supremi \u00e8 un breve apostolico di Papa Pio IX del 12 febbraio 1866, con il quale stabil\u00ec lo statuto della comunit\u00e0 degli scrittori della rivista \"La Civilt\u00e0 Cattolica\".\nNel \"breve\" il Papa la dot\u00f2 di un particolare statuto: stabil\u00ec che il periodico, destinato a difendere \"con tutte le forze e incessantemente la religione cattolica con la sua dottrina e i suoi diritti\", fosse redatto da un particolare Collegio di Scrittori che, designati dal Superiore Generale della Compagnia di Ges\u00f9, vivessero e lavorassero insieme in una propria casa."}
{"id": "578312", "revid": "58835", "url": "https://it.wikipedia.org/wiki?curid=578312", "title": "Piersilvio Berlusconi", "text": ""}
{"id": "578313", "revid": "1516566", "url": "https://it.wikipedia.org/wiki?curid=578313", "title": "Breve", "text": ""}
{"id": "578318", "revid": "292162", "url": "https://it.wikipedia.org/wiki?curid=578318", "title": "Statistiche e record della Juventus Football Club", "text": "Nella presente pagina sono riportate le statistiche e i record riguardanti la Juventus Football Club, societ\u00e0 calcistica italiana per azioni con sede a Torino.\nStatistiche e record individuali.\nIl giocatore che detiene il record di presenze in Serie A, al 22 gennaio 2021, \u00e8 Gianluigi Buffon con 480, cui vanno sommate altre 37 in Serie B che, complessivamente, ne fanno il giocatore juventino con il maggiore numero di presenze nei campionati italiani, 517.\nAlessandro Del Piero detiene, invece, il record assoluto di presenze ufficiali con la maglia bianconera, 705, nonch\u00e9 quello di gol, 290, cos\u00ec ripartiti: 188 in Serie A, 20 in Serie B, 28 nelle coppe nazionali, 53 nelle competizioni europee e 1 in Coppa Intercontinentale. Il precedente record di gol, superato nel gennaio 2006, apparteneva a Giampiero Boniperti con 182.\nIl migliore marcatore della Juventus in un campionato a girone unico fu Borel II, con 31 gol in 34 gare nel campionato 1933-34. L'ungherese Ferenc Hirzer, invece, detenne per tre anni (1926-1929) il record assoluto di gol segnati in una singola edizione del massimo campionato italiano, 35 in 26 incontri nella Prima Divisione 1925-26, a pari merito con Julio Libonatti del e Gunnar Nordahl del , e alle spalle dei primatisti assoluti Gino Rossetti del Torino, Gonzalo Higua\u00edn del e Ciro Immobile della a quota 36 reti.\nInfine, Omar S\u00edvori detiene, insieme a Silvio Piola della , il record di marcature in una singola partita: 6 gol, segnati all' nella 28\u00aa giornata del campionato 1960-61.\nRecord della squadra.\nPrimati e piazzamenti.\nA livello nazionale.\nLa Juventus esord\u00ec nel campionato federale l'11 marzo 1900. Quella 2021-22 \u00e8 dunque la sua 117\u00aa stagione sportiva; nelle 116 precedenti, ha partecipato a 108 campionati di massima serie (2 di Campionato Federale, 9 di Prima Categoria Nazionale, 5 di Prima Divisione, 4 di Divisione Nazionale e 88 di Serie A propriamente detta) e uno di Serie B (nel 2006-07), mentre in altre 7 occasioni non super\u00f2 le eliminatorie del Comitato Regionale Piemontese.\nNel corso delle 115 stagioni nei campionati di massima serie la Juventus si \u00e8 classificata al primo posto in 37 occasioni (record italiano), sebbene il club abbia in realt\u00e0 vinto 36 titoli di campione d'Italia. La Juventus, inoltre, \u00e8 giunta seconda in 21 tornei e terza in 12, totalizzando il 60,87% di piazzamenti nelle prime tre rispetto alle partecipazioni.\nDall'istituzione del campionato a girone unico nel 1929, la Juventus si \u00e8 classificata 35 volte prima (record nazionale), sebbene il club abbia in realt\u00e0 vinto 34 titoli di campione d'Italia da quel momento. Inoltre, si \u00e8 piazzata 17 volte seconda e 9 volte terza; in sole 11 occasioni si \u00e8 classificata oltre il 5\u00ba posto, ottenendo il suo peggior piazzamento sul campo nelle stagioni 1955-56 e 1961-62 con il 12\u00ba posto finale. Il peggior piazzamento in assoluto \u00e8 stato invece il 20\u00ba posto assegnato a tavolino dalla Commissione di Appello Federale (CAF) nel 2005-06 come conseguenza della cosiddetta \"Calciopoli\", il quale ha determinato la seguente partecipazione nella Serie B nella stagione successiva. Le due vittorie precedenti al campionato a girone unico sono del 1905 e del 1925-26. In tale periodo di tempo i bianconeri hanno preceduto i rossoneri del Milan 54 volte e l'Internazionale 49 volte. Da notare che nel campionato di Divisione Nazionale 1945-46 la Juventus ha chiuso il torneo in generale davanti ai rossoneri e ai nerazzurri.\nLa Juventus, oltre a essere la squadra che ha totalizzato il maggior numero di punti nella storia del campionato di Serie A (4662 punti a tutto il 20 agosto 2021), avendo vinto anche il maggior numero di edizioni disputate, vanta il primato per numero di partite vinte in campionato (1632), gol realizzati (5190), differenza reti (+2388), media di punti (1,57 a partita) e percentuale di vittorie (55,1%); avendo completato il torneo con il miglior attacco in 24 occasioni (record) e la miglior difesa in 24, di cui 8 consecutivi dalle stagioni 2011-12 al 2018-19 (idem) e detenendo la pi\u00f9 lunga permanenza in vetta al massimo campionato italiano, sia per numero di giorni che per il numero di turni complessivi di Serie A (76 giornate consecutive dall'11 settembre 2004 al 14 maggio 2006).\nIl club torinese detiene il record di punti ottenuti in una singola edizione del campionato di Serie A \u2014 e quarto a livello europeo \u2014, con 102 punti (un record di 33 vittorie, 3 pareggi e 2 sconfitte) riusciti nella stagione 2013-14 (equivalenti all'89,47% del totale di punti con una media di 2,68 punti a partita, anch'esso record); divenendo la prima squadra nella storia della competizione ad avere vinto tutti i suoi incontri casalinghi (19).\nLa Juventus detiene anche il record di punti per girone, con 53 punti (un record di 17 vittorie e 2 pareggi) nel girone d'andata della stagione 2018-19 (92,98% del totale di punti con una media di 2,79 punti a partita).\nIl 29 dicembre 2018 la squadra bianconera stabil\u00ec il record di punti, superando di un punto quello raggiunto due anni prima, nel campionato di massima serie in un anno solare: 101, a cavallo tra le stagioni 2017-18 e 2018-19, frutto di 32 vittorie, 5 pareggi e 1 sola sconfitta (0-1 col Napoli) in 38 partite (88,60% del totale di punti con una media di 2,66 punti a partita, anch'essi record nazionali).\nLa Juventus \u00e8 inoltre una delle uniche due squadre ad aver vinto un campionato italiano di Serie A senza subire una sola sconfitta. Nella stagione 2011-12, la prima sotto la conduzione tecnica di Antonio Conte, la squadra bianconera stabil\u00ec il record nazionale d'imbattibilit\u00e0 stagionale nel torneo (38 incontri ripartiti in 23 vittorie e 15 pareggi), segnando 68 reti e subendone solamente 20.\nPi\u00f9 genericamente, la squadra bianconera vanta la maggior serie di risultati utili consecutivi in competizioni ufficiali disputate nel corso di una singola stagione nella storia del calcio italiano: 42 partite incluse quattro nella coppa nazionale sino alla finale della sua 64\u00aa edizione.\nNel maggio 2017 il club stabil\u00ec la striscia record di vittorie casalinghe in campionato (33, a cavallo delle stagioni 2015-16 e 2016-17).\nLe tre formazioni affrontate il maggior numero di volte dalla Juventus in gare ufficiali sono, al 26 maggio 2019, l' (235 scontri diretti distribuiti in 106 vittorie, 58 pareggi e 71 sconfitte), il (229, distribuiti in 90 vittorie, 73 pareggi e 66 sconfitte) e il (198, distribuiti in 86 vittorie, 56 pareggi e 56 sconfitte). La squadra bianconera \u00e8 anche quella che ha sconfitto tutti e tre i succitati club per il maggior numero di volte; per quanto concerne le sfide contro la formazione nerazzurra, inoltre, la Juventus rappresenta l'unico club nel calcio professionistico italiano che ha sconfitto un'altra squadra in oltre cento incontri ufficiali.\nNegli scontri diretti in gare ufficiali \u00e8 in vantaggio pressoch\u00e9 contro tutti gli avversari italiani, con l'unica eccezione della defunta (5 vittorie, 2 pareggi e 7 sconfitte in 14 gare disputate). La Juventus non ha mai perso, tra le squadre affrontate almeno in dieci occasioni, con (15 vittorie, 3 pareggi in 18 gare disputate) e (10 vittorie, 1 pareggio in 11 gare disputate).\nA livello di coppe nazionali la Juventus ha disputato un record di 20 finali di Coppa Italia (con un primato di 14 vittorie) e un record di 17 finali di Supercoppa italiana (9 vittorie, idem) per un totale di 37 finali, pi\u00f9 di ogni altra squadra nella Penisola.\nNella stagione 1959-60 divenne la prima squadra a difendere con successo il trofeo della coppa nazionale vinto nell'edizione precedente, un traguardo bissato cinquantasei anni pi\u00f9 tardi, divenendo in seguito la prima a vincerla per tre anni di fila (dal 2015 al 2017), ed estendendo il record di titoli vinti consecutivamente a quattro con la vittoria, senza aver subito reti durante il torneo, dell'edizione 2017-18. Le tre squadre incontrate pi\u00f9 frequentemente in finale di Coppa Italia sono il (4 vittorie, 1 sconfitta), la (2 vittorie, 1 sconfitta) e il (1 vittoria, 2 sconfitte). Singolarmente, pur essendo i due club che vantano il maggior numero di trofei vinti e di finali disputate, Juventus e non si sono mai affrontate direttamente in finale di tale competizione.\nIl club ha vinto la Supercoppa italiana solo quando vi ha partecipato come campione d'Italia (1995; 1997; 2002; 2003; 2012; 2013; 2015, 2018 e 2020). Su 17 partecipazioni globali, a due \u00e8 giunta come vincitrice della Coppa Italia (1990 e 2021) e nelle altre quindici come detentore dello Scudetto (oltre alle edizioni vinte gi\u00e0 nominate, nel 1998, nel 2005, nel 2014, nel 2016, nel 2017, nel 2019 e nel 2020), mentre in cinque delle quindici edizioni citate (1995; 2015; 2016; 2017 e 2018) vi ha preso parte come detentrice sia del titolo di Lega sia della coppa nazionale, un record. Inoltre, con la vittoria della 25\u00ba edizione del torneo, la Juventus \u00e8 diventata la prima squadra italiana ad averlo vinto in quattro continenti diversi: vale a dire in Europa (1995), Africa (2002), America (2003) e Asia (2012).\nAlla Juventus appartiene anche il record di finali consecutive in Supercoppa italiana, dal 2012 al 2021, con 10 edizioni. In precedenza il primato apparteneva all'Inter, che aveva giocato 7 edizioni consecutive dal 2005 al 2011.\nLa Juventus ha centrato in sei occasioni il cosiddetto \"double\" nazionale, ovvero aggiudicarsi il campionato italiano e la principale coppa nazionale in una stessa stagione, pi\u00f9 di qualsiasi altra formazione del Paese \u2014 e di cui quattro volte consecutivamente, altro record \u2014: la squadra bianconera ha realizzato la succitata doppietta con i successi in Serie A e Coppa Italia, rispettivamente nelle stagioni 1959-60, 1994-95, 2014-15, 2015-16, 2016-17 e 2017-18.\nAl pari del , fu la prima squadra italiana ad avere partecipato a una competizione calcistica interfederale a livello professionistico (la Coppa dell'Europa Centrale 1929).\nLa Juventus detiene il record italiano di stagioni consecutive con almeno un trofeo ufficiale vinto, dieci (dal 2011-12 al 2020-21), mentre il periodo senza successi pi\u00f9 lungo della societ\u00e0 bianconera \u00e8 di ventuno anni (dal 1905 al 1926, incluso il quadriennio 1915-1919, in cui le attivit\u00e0 ufficiali della FIGC vennero sospese per la partecipazione del Paese alla prima guerra mondiale).\nA livello internazionale.\nLa Juventus vanta anche, tra tutti i club italiani, il maggior numero di stagioni disputate nelle coppe europee, 59 (considerando che nelle stagioni 2009-10 e 2013-14 ha partecipato prima alla fase a gironi di Champions League e, dopo la sosta invernale, a quella a eliminazione diretta di Europa League). Quella 2020-21 \u00e8 dunque la sua 57\u00aa stagione sportiva, di cui 28 in maniera consecutiva (dalla stagione 1963-64 alla stagione 1990-91), anch'esso un record. Di esse, 53 sono relative a partecipazioni in tornei ufficiali dell'UEFA (35 in Coppa dei Campioni/Champions League, 4 in Coppe delle Coppe e 14 in Coppe UEFA/Europa League) e 6 alla Coppa delle Fiere; nel computo globale delle competizioni a livello confederale, risulta il primo club italiano e quarto a livello europeo per numero di punti conquistati (588), ed \u00e8 il club italiano e quarto nel continente con il maggior numero di partite disputate (445), vinte (245), gol realizzati (767), differenza reti (+361) e percentuale di vittorie (55,06%) a tutto il 26 agosto 2021.\nI risultati nei tre tornei stagionali permisero al club di occupare il primo posto del \"ranking\" UEFA sette volte dalla sua istituzione nel 1979, corrispondenti ai quinquenni 1982-1986; 1983-1987; 1984-1988; 1987-1991; 1993-1997; 1995-1999 e 1996-2000 \u2014 primato italiano e secondo a livello europeo, \"ex aequo\" con il , dopo il (15).\nIn ambito internazionale, le tre compagini affrontate il maggior numero di volte sono il (21 scontri diretti distribuiti in 9 vittorie, 2 pareggi e 10 sconfitte a tutto l'11 aprile 2018), il (14, distribuiti in 6 vittorie, 2 pareggi e 6 sconfitte a tutto il 9 novembre 2018) e l' (14, distribuiti in 6 vittorie, 5 pareggi e 3 sconfitte a tutto il 10 aprile 2019). La Juventus \u00e8 stata la prima societ\u00e0 in Europa a battere in trasferta il Real Madrid (0-1 il 21 febbraio 1962 allo Stadio Santiago Bernab\u00e9u, prima sconfitta interna madridista nella competizione dopo 18 partite di cui 17 vinte e 1 pareggiata e con un saldo di 80 reti a 11) e la prima societ\u00e0 italiana a battere in trasferta il (0-1 il 20 novembre 1996 all'Old Trafford).\nLa Juventus \u00e8 anche l'unico club italiano ad aver vinto una manifestazione internazionale ufficiale con una rosa composta esclusivamente da calciatori provenienti da un solo Paese (Coppa UEFA 1976-77).\nLa formazione bianconera ha disputato un totale di 20 finali in competizioni ufficiali a livello internazionale, decima al mondo nonch\u00e9 sesta in Europa e seconda tra i club italiani in questa graduatoria. Delle 20 finali citate, 9 sono state giocate in Coppa dei Campioni/UEFA Champions League (2 vittorie complessive), una in Coppa delle Coppe (una vittoria), 4 in Coppa UEFA (3 vittorie), una in Coppa Intertoto (una vittoria), 2 in Supercoppa UEFA (2 vittorie) e 3 in Coppa Intercontinentale (2 vittorie). Inoltre, la \"vecchia Signora\" \u00e8, assieme alla , l'unica compagine italiana ad avere disputato, almeno una volta, la finale in tutte e tre le principali competizioni UEFA per club.\nSempre in ambito internazionale, nel dicembre 1985 la Juventus divenne il primo club al mondo ad avere vinto tutte le competizioni ufficiali per squadre maschili organizzate dalla confederazione di appartenenza, un traguardo migliorato nell'agosto 1999 e in vigore fino a maggio 2022, data in cui sar\u00e0 svolta la prima finale della Conference League; e uno dei cinque club ad avere vinto tutte le tre principali competizioni dell'UEFA. La Juventus fu la prima a raggiungere tale traguardo nel 1985, seguita dall'Ajax nel 1992, dal Bayern Monaco nel 1996, dal nel 2013 e dal Manchester Utd nel 2017 oltrech\u00e9 l'unica a farlo sotto un'unica gestione tecnica; per tale ragione, le fu riconosciuta la speciale Targa UEFA.\nLa Juventus \u00e8 uno degli unici tre club italiani ad avere realizzato in due occasioni il cosiddetto \"double internazionale\" con i successi in campionato e Coppa UEFA e campionato e Coppa delle Coppe, rispettivamente nelle stagioni 1976-77 e 1983-84.\nLa Juventus, uno degli unici due club italiani, sette europei e sedici a livello mondiale che hanno vinto almeno dieci trofei ufficiali in ambito internazionale, ha partecipato in tre delle cinque finali tra due squadre italiane nella storia delle competizioni gestite dall'UEFA: nella stagione 1989-90 contro la Fiorentina (3-1; 0-0), prima finale internazionale fra due squadre calcistiche italiane, nella stagione 1994-95 contro il Parma (1-1; 0-1) \u2014 entrambe per la Coppa UEFA \u2014 e nella stagione 2002-03 contro il Milan per la Champions League (0-0 dts; 2-3 ai calci di rigore).\nLa Juventus detiene anche il record di partecipazioni consecutive in fasi a eliminazione diretta in tornei organizzati dall'UEFA, avendo partecipato in un totale di 54 partite dal 13 settembre 1994 al 21 aprile 1999. Limitatamente alla Champions League sono 43 le partite consecutive disputate (dal 13 settembre 1995 al 21 aprile 1999, anch'esso record a livello confederale). Nel citato periodo, la Juventus ha raggiunto la finale della competizione in cui era stata impegnata in 4 occasioni, record fra i club italiani.\nIl club detiene il record italiano di imbattibilit\u00e0 in partite per competizioni internazionali a eliminazione diretta (secondo a livello europeo): 20 partite, dal 12 novembre 1969 al 22 marzo 1972.\nLa Juventus \u00e8, insieme ai tedeschi del Bayern Monaco, l'unica squadra europea ad aver disputato almeno una finale di Coppa dei Campioni-Champions League in ognuno dei cinque decenni tra gli anni 1970 e gli anni 2010.\nLa vittoria complessiva del club torinese in Coppa UEFA nella stagione 1992-93 contro il per 6 reti a 1 rappresent\u00f2 il trionfo con il maggior scarto in una finale della citata competizione."}
{"id": "578320", "revid": "1382610", "url": "https://it.wikipedia.org/wiki?curid=578320", "title": "Kim Rhodes", "text": "Biografia.\nNata da Jane e Frank Rhodes, Kimberly frequent\u00f2 il Southern Oregon State College e ottenne il BFA e successivamente la laurea in recitazione; in seguito ottenne il MFA alla Temple University. \u00c8 sposata dall'11 luglio 2006 con Travis Hodges: i due vivono insieme a Los Angeles con un cane di nome Linus.\nCarriera.\nKim recit\u00f2 per la prima volta nel ruolo di Cindy Harrison nella soap opera \"Destini\" dal 1996 al 1999 mentre dal 2000 al 2001 prese parte alla soap \"Cos\u00ec gira il mondo\". Dal 2005 al 2008 ha interpretato il ruolo di Carey Martin in \"Zack e Cody al Grand Hotel\", riprendendo il ruolo per il primo episodio del suo spin-off \"Zack e Cody sul ponte di comando\". Ha partecipato come personaggio secondario in molti film e come voce nei videogiochi."}
{"id": "578321", "revid": "13833", "url": "https://it.wikipedia.org/wiki?curid=578321", "title": "Diocesi di Hvar", "text": ""}
{"id": "578323", "revid": "13833", "url": "https://it.wikipedia.org/wiki?curid=578323", "title": "Diocesi di Dubrovnik", "text": ""}
