{"id": "606145", "revid": "633110", "url": "https://it.wikipedia.org/wiki?curid=606145", "title": "Classe Regina Margherita", "text": "La classe Regina Margherita era una classe di corazzate pre-dreadnought della Regia Marina, composta da due unit\u00e0: \"Regina Margherita\" e \"Benedetto Brin\".\nProgettate da Benedetto Brin, erano grandi navi da battaglia, molto veloci per la loro epoca con una velocit\u00e0 di oltre 20 nodi, e ben armate con una dotazione tricalibro (152-203-305 mm) senza considerare gli ordinari cannoni secondari antisiluranti, ma erano molto deboli in termini di corazzatura protettiva, somigliando in questo ad una sorta di incrociatore corazzato o incrociatore da battaglia.\nLe due unit\u00e0 presero parte alla guerra italo-turca del 1911-12.\nNel corso della prima guerra mondiale la \"Benedetto Brin\" and\u00f2 perduta il 27 settembre 1915 nel porto di Brindisi per esplosione interna, mentre la \"Regina Margherita\" affond\u00f2 durante una tempesta la sera dell'11 dicembre 1916, urtando contro due mine all'uscita della Baia di Valona in Albania. \nL'affondamento della Brin fu a lungo considerato dovuto a un sabotaggio nemico, ma nel 2015, a 100 anni esatti dall'evento, la Marina Militare ha ufficialmente dichiarato che:"}
{"id": "606147", "revid": "37737834", "url": "https://it.wikipedia.org/wiki?curid=606147", "title": "Classe Knjaz Suvorov", "text": ""}
{"id": "606149", "revid": "44638", "url": "https://it.wikipedia.org/wiki?curid=606149", "title": "Classe Mikasa", "text": ""}
{"id": "606152", "revid": "633110", "url": "https://it.wikipedia.org/wiki?curid=606152", "title": "Classe Royal Sovereign", "text": "La classe Royal Sovereign di navi da battaglia pre-dreadnought fu una delle prime dotate di caratteristiche marcatamente moderne, tra cui l'armamento che, sebbene in torri aperte, era di nuovo tipo, basato su armi ad alta velocit\u00e0 calibro 343mm.\nLa filosofia progetturale di tenere basso il bordo libero era in precedenza molto in voga nella progettazione delle navi da battaglia inglesi, perch\u00e9 cos\u00ec si riduceva la superficie dei fianchi da proteggere. Per\u00f2 anche le doti di tenuta al mare ne risentivano, e pertanto si decise di costruite le 7 Royal Sovereign con un ponte in pi\u00f9. Solo la \"Hood\", ottava nave della classe, venne costruita ancora con uno scafo basso, ma vi era un motivo: ospitare in torri totalmente chiuse i cannoni principali. La capoclasse \"Royal Sovereign\" fu demolita nel 1919. Le altre navi della classe erano: \"Empress of India\", \"Ramillies\", \"Repulse\", \"Resolution\", \"Revenge\" e \"Royal Oak\".\nSolo la \"Revenge\" era ancora in linea quando scoppi\u00f2 la Prima guerra mondiale e venne usata per bombardare le coste belghe occupate dai tedeschi. Nell'Agosto del 1915 fu ribattezzata \"Redoubtable\". Fu demolita nel 1919."}
{"id": "606153", "revid": "1305772", "url": "https://it.wikipedia.org/wiki?curid=606153", "title": "Classe Majestic", "text": "Nella Royal Navy Classe Majestic pu\u00f2 riferirsi a:"}
{"id": "606156", "revid": "633110", "url": "https://it.wikipedia.org/wiki?curid=606156", "title": "Classe King Edward VII", "text": "La classe di navi da battaglia pluricalibro King Edward VII \u00e8 stata la prima impostata per la Royal Navy britannica nel XX secolo. Le unit\u00e0 della classe vennero varate tra il 1903 e il 1905.\nCaratteristiche tecniche.\nEsse erano di circa 7 metri pi\u00f9 lunghe della Classe Duncan immediatamente precedente, ma da questo non derivarono buone qualit\u00e0 di tenuta al mare e la manovrabilit\u00e0, per quanto curata, era contraccambiata da una certa instabilit\u00e0 di rotta, causato dal rapido logorio degli agugliotti del timone, tanto che queste navi divennero note come \"The Wobbly Eight\", \"le otto barcollanti\" per la difficolt\u00e0 a tenere la rotta.\nEsteticamente si facevano notare per la presenza di 2 grandi fumaioli a centro nave, preceduti e seguiti da 2 alti alberi tubolati, con tanto di coffe di osservazione.\nQuesto progetto present\u00f2 la principale novit\u00e0 dei cannoni BL 9,2 in Mk IX\u2013X da 233\u00a0mm, eccellenti armi da guerra, capaci di perforare da rilevanti distanze le corazze delle navi di linea, ma dal momento che si volle anche un pesante armamento antisilurante si ricorse ad una batteria tripla, con le torri binate da 12 in/40 Mk. IX-12 in/45 Mk. X da 305\u00a0mm a prua e poppa (come al solito), i cannoni da 233\u00a0mm installati in torri laterali, le cui barbette erano parzialmente esterne allo scafo, mentre i 10 cannoni da BL 6 in Mk VII da 152\u00a0mm vennero costretti in uno spazio molto ristretto, in casematte a mezza nave. Cos\u00ec l'innovazione risult\u00f2 in un progetto doppiamente insoddisfacente, in quanto i nuovi cannoni erano troppo pochi per determinare una marcata differenza, mentre i 152 erano stretti in spazi tali da risultare difficile usarli al meglio.I cannoni Mk IX da 233\u00a0mm (9,2 in) erano capaci di perforare 250\u00a0mm di acciaio verticale a 3000\u00a0m circa e di raggiungere con le loro granate da 172\u00a0kg i 23\u00a0km, ma soffrivano di scarsa precisione a lungo raggio.\nEppure, nell'insieme esse erano un eccellente modello di navi da guerra per la loro generazione, assai potenti e certamente molto interessanti, sia pure con difficolt\u00e0 di integrare una batteria tricalibro nello stesso scafo. Erano in definitiva assai simili alla Classe Regina Margherita, ma molto pi\u00f9 protette, sia pure con 1,5 nodi di velocit\u00e0 in meno.\nLa costruzione delle ultime 3 navi della classe avvenne quando ormai le Lord Nelson erano gi\u00e0 state impostate, e cos\u00ec parte della classe venne realizzata su di un contesto in cui appariva gi\u00e0 obsoleta.\nNavi.\nLe 8 unit\u00e0 erano:"}
{"id": "606157", "revid": "633110", "url": "https://it.wikipedia.org/wiki?curid=606157", "title": "Classe Duncan", "text": "Le 6 navi della classe Duncan erano navi da battaglia pre-dreadnought della Royal Navy britannica entrate in servizio all'inizio del XX secolo, e ampiamente impiegate nella prima guerra mondiale ad esclusione della \"Montagu\", persa nel 1906 per naufragio."}
{"id": "606158", "revid": "767487", "url": "https://it.wikipedia.org/wiki?curid=606158", "title": "Spazio regolare", "text": "In matematica, e pi\u00f9 precisamente in topologia, uno spazio regolare \u00e8 uno spazio topologico che soddisfa il seguente assioma di separazione:\nPer ogni chiuso \"C\" di \"X\", e per ogni punto \"x\" non appartenente a \"C\", esistono un intorno aperto \"U\" di \"x\" e un aperto \"V\" contenente \"C\" che siano disgiunti.\nUno spazio T3 \u00e8 uno spazio regolare che \u00e8 anche T1. Questa condizione \u00e8 necessaria affinch\u00e9 l'assioma T3 implichi gli assiomi di separazione precedenti T0, T1 e T2.\nNelle pubblicazioni matematiche, le due definizioni sono spesso scambiate, a seconda del periodo storico o del gusto dell'autore.\nDefinizione equivalente.\nSe X \u00e8 \"T1\", una condizione equivalente consiste nel chiedere che per ogni elemento \"x\" di X, e per ogni intorno aperto \"A\" di \"x\", esista un altro intorno aperto \"W\" di \"x\", tale che la sua chiusura cl(\"W\") \u00e8 contenuta in \"A\".\nDimostrazione dell'equivalenza.\nNecessit\u00e0.\nSupponiamo \"X\" spazio \"T3\". Siano \"x\" appartenente a \"X\" e \"A\" un suo intorno aperto. In tal caso il complementare di \"A\", \"C\", \u00e8 un chiuso che non contiene \"x\", dunque per ipotesi di regolarit\u00e0 esistono un intorno aperto \"W\" di \"x\" e un aperto \"V\" contenente \"C\", disgiunti. \"W\" \u00e8 contenuto allora nel complementare di \"V\", il chiuso \"K\"; passando alle rispettive chiusure si ha un'analoga relazione, ossia cl(\"W\") \u00e8 contenuta in cl(\"K\"), cio\u00e8 in \"K\" stesso. Inoltre, il complementare di \"V\", \"K\" dovr\u00e0 essere a sua volta contenuto nel complementare di \"C\", che \u00e8 proprio \"A\". Perci\u00f2 \"W\" \u00e8 intorno aperto di \"x\" la cui chiusura \u00e8 contenuta in \"A\".\nSufficienza.\nSupponiamo che valga la seconda condizione. Siano \"C\" chiuso in \"X\" e \"x\" non appartenente a \"C\". Il complementare di \"C\", l'aperto \"A\", \u00e8 intorno del punto \"x\", dunque per ipotesi esiste un intorno aperto \"U\" di \"x\" la cui chiusura \u00e8 contenuta in \"A\". Il complementare di cl(\"U\"), \"V\", \u00e8 cos\u00ec un aperto che contiene il complementare di \"A\", cio\u00e8 proprio \"C\", mentre \"U\" stesso \u00e8 un intorno aperto di \"x\" disgiunto da \"V\". Dunque \"X\" \u00e8 regolare."}
{"id": "606160", "revid": "633110", "url": "https://it.wikipedia.org/wiki?curid=606160", "title": "Classe Swiftsure (nave da battaglia 1903)", "text": "La classe Swiftsure fu una classe di navi da battaglia pre-dreadnought varate a inizio Novecento; costruite dal Regno Unito, le due unit\u00e0 erano state ordinate dal Cile (impegnato in una corsa agli armamenti con i rivali Argentina e Brasile) sotto i nomi \"Costitution\" e \"Trinitad\", ma furono incamerate dai britannici per via del sospetto che esse venissero cedute ad una potenza rivale, la Russia, ed entrarono in servizio con la Royal Navy come \"Swiftsure\" e \"Triumph\".\nProgetto.\nQueste navi da battaglia erano unit\u00e0 molto veloci e la forma dello scafo era idonea per sostenere elevate velocit\u00e0, che almeno nel progetto superava i 20 nodi. Infatti le navi argentine non erano cos\u00ec armate da necessitare corazzate di tipo europeo per combatterli: da ci\u00f2 ne derivarono mezzi eccellenti in termini di efficienza nautica, con scafo e capacit\u00e0 simili a quelle di un grosso incrociatore corazzato.\nLe sovrastrutture erano caratterizzate da 2 fumaioli alti e snelli, con 2 gru \"a collo d'oca\" estremamente caratteristiche a mezza nave, proprio vicino ai fumaioli.\nL'apparato di propulsione era costituito da motori a triplice espansione con una potenza niente affatto impressionante di 12.500\u00a0hp; nondimeno queste unit\u00e0 erano le prime a dare alla marina britannica una velocit\u00e0 di oltre 20 nodi.\nLa protezione, relativamente leggera, rispondeva alle minacce dei cannoni da 254\u00a0mm. Le casematte dei cannoni da 190\u00a0mm, erano incassate nella cintura corazzata, e con la loro mole occupavano tutta la parte centrale della nave.\nL'armamento era bicalibro, con una batteria di artiglierie che rispecchiava le idee dell'ammiraglio Fisher, favorevole ad un numero di artiglierie elevato, anche se non di grande calibro, per poter sparare ad alte cadenze complessive. Da notare, che le 2 navi avevano modelli diversi di artiglierie principali.\nInfatti, le due torri binate principali erano armate con cannoni da 254/45\u00a0mm BL 10 inch Mk VI sulla HMS \"Swiftsure\" e Mk VII sulla HMS \"Triumph\", rispettivamente di costruzione Elswick Ordnance Company e Vickers. Capaci di essere caricati con molta pi\u00f9 semplicit\u00e0 dei cannoni da 305\u00a0mm, con una cadenza di tiro di 2-3 colpi per minuto, e grazie ad una velocit\u00e0 iniziale di circa 850 m/s penetravano 300\u00a0mm di corazza a 3.000 metri, ma la loro potente granata da 500\u00a0lb (227\u00a0kg) raggiungeva solo i 13.000 metri di gittata per via dell'alzo massimo di 13 gradi.\nLe armi da 190/50\u00a0mm BL 7,5 inch Mk III e Mk IV erano cannoni con 90,7\u00a0kg di proiettile capace di perforare 10 2mm a 3.000\u00a0m, ma anche in questo caso la gittata era mortificata da un alzo di appena 15 gradi, non certo dalla velocit\u00e0 iniziale di circa 860\u00a0m/s.\nServizio.\nRibattezzate \"Swiftsure\" e \"Triumph\", le due unit\u00e0 servirono nella Royal Navy come mezzi utili per operazioni di secondaria importanza. La \"Triumph\" venne per lungo tempo tenuta a Singapore in riserva, poi assieme alla \"Swiftsure\" venne usata ai Dardanelli, dove affond\u00f2 per via di un'azione dell'U-21."}
{"id": "606161", "revid": "767487", "url": "https://it.wikipedia.org/wiki?curid=606161", "title": "Colecci\u00f3n latina", "text": "Colecci\u00f3n latina, pubblicato nel 2001, \u00e8 una raccolta della cantante italiana Mina.\nNel 2012, questa raccolta \u00e8 stata rimossa dalla discografia sul sito ufficiale minamazzini.com.\nIl disco.\nCompilation che contiene, tra le altre, alcune versioni in spagnolo di successi italiani di Mina inedite per il mercato italiano.\nLe tracce \"Puro teatro\" e \"Somos novios\" sono state incise nel 1998 per l'album \"Nostalgias\", uscito in Spagna e inedito in Italia.\nDi \"Somos novios\" Mina ha inciso anche la versione inglese, \"It's impossible\", inserita nell'album \"Ridi pagliaccio\".\nI cori di \"Amor mio\" e \"Insieme\" sono gli stessi della versione originale italiana.\nIn questo CD \"Amor mio\" dura sette secondi in pi\u00f9 della versione originale italiana (4.51 in spagnolo - 4.44 in italiano)"}
{"id": "606162", "revid": "287204", "url": "https://it.wikipedia.org/wiki?curid=606162", "title": "Classe Brandenburg (nave da battaglia)", "text": "La classe Brandenburg era una serie di quattro navi da battaglia pre-dreadnought che prestarono servizio nella marina imperiale tedesca (in tedesco: \"Kaiserliche Marine\") tra il 1893-1894 e il 1910-1915.\nCostruzione e tecnologia.\nL'impostazione di questa classe di navi fu uno dei frutti della politica di ammodernamento e rafforzamento della marina tedesca perseguita dall'ammiraglio Alfred von Tirpitz su dettato dell'imperatore Guglielmo II al fine di eguagliare la potenza navale britannica.\nLa classe Brandenburg era composta da quattro vascelli: la SMS \"Kurf\u00fcrst Friedrich Wilhelm\" venne varata nel 1891 e immediatamente seguita, nello stesso anno, dalla SMS \"Brandenburg\" e dalla SMS \"Wei\u00dfenburg\", e, infine nel 1892, dalla SMS \"W\u00f6rth\". Tutte le navi entrarono in servizio fra la fine del 1893 e la primavera del 1894.\nInizialmente classificate come \"Panzerschiff\", furono, di fatto, le prime corazzate oceaniche della \"Kaiserliche Marine\" e vennero riclassificate come \"Linienschiff\" nel 1899. Le navi sono considerata pre-dreadnought pur essendo la batteria principale formata da cannoni dello stesso calibro, per la propulsione non a turbina, che contraddistinse le moderne navi da battaglia, ma ad espansione.\nLe navi di classe Brandenburg avevano un dislocamento di circa 10.500 tonnellate e una velocit\u00e0 massima di 16,5 nodi. Ospitavano un equipaggio di 570-590 uomini, tra marinai e ufficiali.\nLa SMS \"Kurf\u00fcrst Friedrich Wilhelm\" e la SMS \"Wei\u00dfenburg\" rimasero in servizio fino al 1910 quando vennero vendute all'Impero Ottomano partecipando alla battaglia di Elli del 1912. La SMS \"Brandenburg\" e la SMS \"W\u00f6rth\" vennero disarmate nel 1915 e smantellate definitivamente nel 1919-1920.\nArmamento.\nBench\u00e9 contemporanee alle Royal Sovereign inglesi, le corazzate tedesche ne differivano come armamento disponendo di 6 cannoni da 280\u00a0mm 28 cm MRK L/40 e 28 cm MRK L/35, posizionati, a coppie, in tre torri a prua, poppa e mezzanave.\nLa presenza di cannoni a canna pi\u00f9 corta aveva reso possibile installare, infatti, anche una torre a mezzanave, fornendo una potenza di fuoco totale superiore alle corazzate contemporanee e anticipando il concetto di corazzata monocalibro anche se la protezione risultava insufficiente.\nCompletavano l'armamento: 6 o 8 cannoni da 105\u00a0mm 10,5 cm SK L/35, 8 cannoni da 80\u00a0mm 8,8 cm SK L/30 e sei tubi lanciasiluri."}
{"id": "606168", "revid": "633110", "url": "https://it.wikipedia.org/wiki?curid=606168", "title": "Classe Wittelsbach", "text": "La classe \"Wittelsbach\" erano navi da battaglia pre-dreadnought tedesche varate agli inizi del XX secolo, con 5 navi completate, dotate di cannoni da 240mm. Troppo vecchie per dare un contributo fattivo alla Prima guerra mondiale, sopravvissero al conflitto."}
{"id": "606169", "revid": "287204", "url": "https://it.wikipedia.org/wiki?curid=606169", "title": "Classe Braunschweig (nave da battaglia)", "text": "La classe Braunschweig era l'ultima classe di corazzate della generazione pre-dreadnought della Kaiserliche Marine, 5 navi che segnarono l'inizio della competizione navale tedesca alla Gran Bretagna, in seguito alla seconda legge navale (\"Flottennovelle\", in lingua tedesca) voluta nel 1900 da Alfred von Tirpitz (la prima nave di questa classe fu impostata nel 1901) e che prevedeva un totale di 38 navi di grande dislocamento. Facevano parte di questa classe la , la , la , la e la .\nLe Braunschweig erano corazzate tipiche della loro epoca, dall'aspetto massiccio e con gli slanci di prua e di poppa quasi assenti. Basate sull'esperienza delle precedenti Wittelsbach, rispetto ad esse risultavano pi\u00f9 grandi e meglio armate, con due torri binate da 280mm. A causa della superiorit\u00e0 tecnologica delle successive corazzate di tipo dreadnought, le navi della classe Braunschweig non videro molto impiego durante la Prima guerra mondiale, e tutte sopravvissero al conflitto. La \"Lothringen\", l'unica che mantenne l'armamento originario di 14 pezzi da 170mm (poi ridotti a 10), fu tenuta in squadra fino al 1918-19, dopodich\u00e9 sopravvisse nei ruoli della riserva, mentre la \"Hessen\" fu impiegata come nave-scuola dal 1925 al 1934. Sostituita dalla corazzata tascabile \"Admiral Scheer\", a partire dal 1935 fu privata di quasi tutte le sue sovrastrutture e sottoposta a lavori di trasformazione in bersaglio radiocomandato, ruolo che assunse il 1\u00ba aprile 1937. Dopo la seconda guerra mondiale fu incamerata, il 2 gennaio 1946, dalla flotta sovietica a titolo di preda bellica e trasferita a Libau; il 3 giugno 1946, ribattezzata \"Tsel\" torn\u00f2 al suo ruolo di nave-bersaglio che esercit\u00f2 fino alla met\u00e0 degli anni '50. La \"Braunschweig\" e la \"Preussen\" vennero demolite nel 1931 e la \"Elsass\" le segu\u00ec nello stesso destino nel 1936."}
{"id": "606170", "revid": "287204", "url": "https://it.wikipedia.org/wiki?curid=606170", "title": "Classe Indiana", "text": "La classe Indiana fu una classe di navi da battaglia tipo pre-dreadnought della United States Navy, entrate in servizio a partire dal 1895.\nSi tratt\u00f2 delle prime vere moderne navi da battaglia americane, ideate per svolgere compiti di difesa costiera. Tuttavia, furono utilizzate con successo in occasione della guerra ispano-americana e per tutto il secolo successivo, quando entrarono in servizio le navi da battaglia monocalibro.\nUnit\u00e0.\nUSS Indiana (BB-1).\nVarata il 28 febbraio 1893 e consegnata alla US Navy il 20 novembre 1895 nel corso della guerra ispano-americana, durante la battaglia di Santiago de Cuba affond\u00f2 i cacciatorpediniere spagnoli \"Furor\" e \"Pluton\" e dopo essere andata in disarmo il 31 maggio 1919 venne usata come bersaglio.\nUSS Massachusetts (BB-2).\nVarata il 10 giugno 1893 e consegnata il 10 giugno 1896, prese parte alla guerra ispano-americana e in missioni addestrative al primo conflitto mondiale, and\u00f2 in disarmo il 31 marzo 1919 e fu successivamente usata come bersaglio.\nUSS Oregon (BB-3).\nVarata il 26 ottobre 1893 e completata il 16 luglio 1896, partecip\u00f2 alla guerra ispano-americana. Dopo essere andata in disarmo il 17 luglio 1920 ed essere stata inizialmente preservata, venne venduta per demolizione il 15 marzo 1956."}
{"id": "606171", "revid": "1543377", "url": "https://it.wikipedia.org/wiki?curid=606171", "title": "USS Iowa (BB-4)", "text": "La USS \"Iowa\" (BB-4) fu una nave da battaglia della United States Navy.\nVarata nel 1896, era una nave da battaglia migliore delle precedenti unit\u00e0 della classe Indiana. L'unit\u00e0 era l'unica della sua classe. Rispetto alle \"Indiana\" aveva la batteria principale di tipo Mark 2 da 305 mm con una lunghezza pari a 35 calibri (305/35), quindi pi\u00f9 leggera di quella delle \"Indiana\", mentre manteneva i 203 mm (8\") come armi secondarie. Sebbene di calibro inferiore, i cannoni da 305 mm erano in grado di sparare un colpo al minuto e usavano proiettili di tipo AP (Armour Piercing, cio\u00e8 perforanti) da 394,6 kg, o Common (normali) sempre da 394,6 kg; le torrette avevano una elevazione massima di 15\u00b0 che permetteva una gittata di 11.000 m con una capacit\u00e0 di penetrazione a questa distanza di 239 mm di corazza, di 295 mm a 8.230 m e di 371 mm a 5.490 con una velocit\u00e0 di uscita dalla bocca di 640 m/s, mentre con altri parametri di calcolo e velocit\u00e0 di uscita di 632 m/s (\"Elements of US Naval Guns\") scendeva a 221 mm ad 11.000 m , 272 mm a 8.230 m e 328 a 5.490 m."}
{"id": "606173", "revid": "648716", "url": "https://it.wikipedia.org/wiki?curid=606173", "title": "USS Kearsarge (1861)", "text": "La USS \"Kearsarge\" fu uno sloop-of-war statunitense varato nel 1861 e impiegato durante la guerra di secessione. Appena pronta fu mandata in acque europee per localizzare e distruggere la nave corsara confederata \"CSS Sumter\", che aveva gi\u00e0 affondato un gran numero di mercantili dell'Unione. Nel giugno del 1864 rintracci\u00f2 la nave corsara CSS \"Alabama\" nel porto francese di Cherbourg, dove attendeva di essere riparata. Allontanatesi dal porto per dirigersi in acque internazionali, le due navi si affrontarono e la \"Kearsage\" riusc\u00ec in poco meno di un'ora ad affondare l'\"Alabama.\" Quest'ultima aveva affondato 65 mercantili unionisti durante la sua carriera nella marina confederata. Nel 1894 la Kearsage si aren\u00f2 in Nicaragua e non pot\u00e9 pi\u00f9 essere recuperata, in quanto venne saccheggiata dalla popolazione locale."}
{"id": "606177", "revid": "599013", "url": "https://it.wikipedia.org/wiki?curid=606177", "title": "Combattimento", "text": "Il combattimento \u00e8 una lotta oppure un conflitto intrapreso con l'obiettivo di instaurare e/o consolidare una dominanza nei confronti della parte opposta.\nStoria.\nUna delle prime forme di combattimento sono le arti marziali, che vantano un'origine storica: oltre che uno strumento di offesa e difesa, rappresentano una conoscenza del corpo umano e un esercizio dell'autocontrollo.\nSignificato del termine.\nIl termine ha pi\u00f9 accezioni:"}
{"id": "606178", "revid": "2169878", "url": "https://it.wikipedia.org/wiki?curid=606178", "title": "Classe Virginia (nave da battaglia)", "text": "La classe Virginia era una serie di navi da battaglia pre-dreadnought varate a partire dal 1904; fu la prima di concezione \"moderna\" della United States Navy. Costituita da 6 vascelli da 15.000 tonnellate, armate con cannoni da 305 e 203mm, ad essa segu\u00ec la classe Connecticut, molto simile alla precedente, ma leggermente pi\u00f9 grande. Erano ben protette ed erano state costruite per montare l'armamento pi\u00f9 potente nel pi\u00f9 piccolo spazio possibile. Per ridurre il rischio dei danni a causa di incendi le parti in legno furono ricostruite in ferro, dove possibile. La capoclasse \"Georgia\" entr\u00f2 in servizio nel 1906 e per un anno prest\u00f2 servizio nell'Atlantico. Nel 1907 fu danneggiata da un'esplosione delle polveri in una delle torrette da 203 mm mentre si trovava nella baia di Cape Cod. Support\u00f2 le operazioni americane in Messico nel 1914, e durante la prima guerra mondiale fu posizionata nell'Atlantico; nel 1919 fece 5 crociere con il ruolo di trasporto truppe e in seguito fu trasferita nel Pacifico, dove serv\u00ec fino al 1920. Fu venduta nel 1923."}
{"id": "606179", "revid": "633110", "url": "https://it.wikipedia.org/wiki?curid=606179", "title": "Classe Mississippi", "text": "La classe Mississippi era una classe di navi da battaglia, l'ultima della generazione \"pre-dreadnought\" varata per la US Navy, ed era costituita da due unit\u00e0, la USS \"Mississippi\" (BB-23), entrata in servizio nel 1905 e la USS \"Idaho\" (BB-24), entrata in servizio nel 1908.\nQueste navi erano corazzate pluricalibro, con cannoni da 305, 203 178 e 76mm in diverse batterie ed erano navi pi\u00f9 economiche rispetto a quelle della precedente Classe Connecticut.\nVennero vendute alla Grecia nel luglio del 1914 dove, ribattezzate rispettivamente \"Kilkis\" e \"Limnos\" nel corso della seconda guerra mondiale vennero affondate da caccia tedeschi Stuka il 23 aprile 1941 a Salamina. I loro scafi vennero recuperati nel 1950 per essere demoliti."}
{"id": "606180", "revid": "633110", "url": "https://it.wikipedia.org/wiki?curid=606180", "title": "Classe Connecticut", "text": "La classe Connecticut era costituita da 6 potenti corazzate americane policalibro, con cannoni da 305, 203 e 178mm. Erano pi\u00f9 che altro una versione ingrandita della classe Virginia. Le Connecticut potevano competere benissimo con le navi inglesi e giapponesi dello stesso periodo. La capoclasse \"Connecticut\" era l'ammiraglia della flotta atlantica nel 1906, e durante la Prima guerra mondiale le unit\u00e0 della classe prestarono servizio nell'Atlantico. Nel 1916 furono aggiunti dei cannoni antiaerei alla \"USS Connecticut\" che poi alla fine della guerra dopo aver fatto quattro crociere con il ruolo di trasporto truppe, venne trasferita nel Pacifico nel 1921 e messa in disarmo nel 1923. "}
{"id": "606181", "revid": "64833", "url": "https://it.wikipedia.org/wiki?curid=606181", "title": "Psicosi della giovinezza", "text": ""}
{"id": "606185", "revid": "33689", "url": "https://it.wikipedia.org/wiki?curid=606185", "title": "Peire Vidal", "text": "Poeta dalle origini borghesi trascorse una vita avventurosa e inquieta. Prese spesso parte alle contese del suo tempo cambiando spesso padrone e orientamento pur mantenendo una libera indipendenza di giudizio.\nEbbe come protettori Raimondo V di Tolosa, Blacatz, Bonifacio I di Monferrato, Alfonso II di Aragona (1190-1195) e probabilmente Alberto Malaspina.\nViaggi\u00f2 molto e si rec\u00f2 in Ungheria, in Terra santa, a Cipro a Genova, a Pisa, a Malta, in Spagna.\nI 44 testi poetici a noi pervenuti sono ricchi di riferimenti autobiografici e storici. Essi riprendono lo stile e i temi tradizionali ma con un'ironia assai originale e con un nuovo intento parodistico."}
{"id": "606186", "revid": "116411698", "url": "https://it.wikipedia.org/wiki?curid=606186", "title": "Classe Danton", "text": "La classe Danton di corazzate pluricalibro francesi era costituita da navi potenti e ben armate, ma pur sempre arrivate alla costruzione in un'epoca in cui le navi di questo tipo erano totalmente obsolete. Le corazzate classe Danton erano ben protette e possedevano una grande potenza di fuoco, ma non costituivano certo una valida minaccia per le corazzate monocalibre che stavano entrando in servizio in quegli anni.\nLa capoclasse \"Danton\" fu impostata a Brest nel 1908 e varata nel 1909. Fu completata nel 1911 e nei primi mesi della Prima guerra mondiale fu usata per scortare i convogli nel Mediterraneo. Nel 1915 stazionava nell'Adriatico e nel 1916 nell'Egeo. Il 19 marzo 1917,mentre era in viaggio da Tolone a Corf\u00f9,venne colpita da due siluri lanciati dal sottomarino tedesco U64 e affond\u00f2 a sud-ovest della Sardegna. Morirono 296 uomini dell'equipaggio. Il 19 febbraio 2009 il relitto \u00e8 stato scoperto a circa 22 miglia dalle coste meridionali della Sardegna e ad oltre mille metri di profondit\u00e0 nel corso delle ricerche per la posa del gasdotto che unir\u00e0 l'Algeria alla Sardegna; il governo francese \u00e8 gi\u00e0 intervenuto perch\u00e9 il sito sia dichiarato area protetta."}
{"id": "606193", "revid": "767487", "url": "https://it.wikipedia.org/wiki?curid=606193", "title": "Drunken Master 2", "text": "Drunken Master II (\u9189\u62f3\u4e8c \"Jui Kuen II\"), conosciuto anche come The Legend of Drunken Master, \u00e8 un film del 1994 diretto da Lau Kar-leung.\nFilm di arti marziali con Jackie Chan nel ruolo di Wong Fei-hung, un eroe popolare cinese, gi\u00e0 interpretato nel precedente \"Drunken Master\" dallo stesso Jackie Chan.\nIl film fu originariamente distribuito a Hong Kong nel 1994, ma solo nel 2000, dopo che Chan divenne una star di fama mondiale, venne distribuito anche in occidente con il titolo \"The Legend of Drunken Master\". \u00c8 stato doppiato e trasmesso in Italia nel 2012 sulla rete Sky, grazie a un accordo tra quest'ultima e Miramax.\n\u00c8 il sequel di \"Drunken Master\", girato nel 1978.\nTrama.\nWong Fei-hung accidentalmente viene coinvolto in un contrabbando di manufatti cinesi che vengono esportati dal paese dal console britannico. Fei-hung dapprima umiliato dagli uomini del console che lo picchiano mentre \u00e8 del tutto ubriaco, riuscir\u00e0 infine a sconfiggerli dopo varie peripezie usando lo \"Zui Baxianquan\", lo stile dell'ubriaco.\nIn fine in un lungo scontro con John, una delle guardie del corpo del generale Fu Wen-chi, Fei-hung avr\u00e0 la meglio.\nAccoglienza.\nIncassi.\n\"Drunken Master II\" ebbe un enorme successo a Hong Kong incassando 40.971.484 di dollari di Hong Kong durante la sua permanenza nelle sale cinematografiche. Il successo fu sorprendente se si tiene in considerazione lo screzio che ci fu tra Chan e Lau Kar-leung (il regista), e il fatto che negli anni novanta la moda dei \"kung fu movies\" stava scemando.\nSei anni dopo, nel 2000, \"Drunken Master II\" fu distribuito anche in America con il passaggio in 1.345 cinema, con il titolo \"The Legend of Drunken Master\", la colonna sonora riedita e il doppiaggio in inglese. Al cinema incass\u00f2 solamente 11.555.430 US$, ma ricevette un assenso quasi unanime sia dalla critica che dal pubblico, acclamato come uno dei migliori \"kung fu movies\" di sempre."}
{"id": "606194", "revid": "633110", "url": "https://it.wikipedia.org/wiki?curid=606194", "title": "Classe Regina Elena", "text": "Le classe Regina Elena era una classe di navi da battaglia pre-dreadnought della Regia Marina. Era costituita da 4 unit\u00e0, \"Regina Elena\", \"Vittorio Emanuele\", \"Roma\" e \"Napoli\", in servizio tra il 1907 ed il 1926, trovarono impiego durante la guerra di Libia e la prima guerra mondiale. Anche nota come classe Vittorio Emanuele, dal nome della seconda unit\u00e0.\nLa prima due unit\u00e0 vennero impostate nel 1901 e varate nel 1904. Costituita da navi molto veloci, anche assai ben protette, ma dotate di un armamento principale insufficiente per sostenere scontri prolungati, a causa di 2 soli cannoni da 305mm, che davano un peso di bordata complessivo (2 x 305/40 + 6 x 203/45) di 1.100\u00a0kg circa, contro 1.700-2.600 di navi contemporanee. Come la classe Regina Margherita (in tal caso per\u00f2 riguardava la protezione) esse non erano realmente idonee a sostenere un combattimento prolungato come nel caso della battaglia di Tsushima, ma non ebbero mai modo di controbattere altre navi da battaglia.\nCaratteristiche.\nLe navi di questa classe, ordinate dal Ministro della Marina Ammiraglio Giovanni Bett\u00f2lo di Camogli, costruite su progetto elaborato dal Generale Cuniberti avevano un castello di prua prolungato alla mezzeria della nave sino a congiungersi con la sovrastruttura centrale.\nLe unit\u00e0 di questa classe eranora considerate eccellenti unit\u00e0 dalle caratteristiche ben equilibrate tra le necessit\u00e0 del minor tonnellaggio, della massima protezione e della potenza di armamento.\nRealizzate per contrastare efficacemente i nuovi incrociatori corazzati francesi, risultarono essere pi\u00f9 veloci delle navi da battaglia inglesi e francesi dell'epoca, ma pi\u00f9 armate degli incrociatori. Queste unit\u00e0 furono le antesignane delle nuove corazzate monocalibro adottate poi da tutte le marine. In origine dotate di due alberi, a seguito di un ammodernamento attorno al 1912 ne venne asportato uno."}
{"id": "606195", "revid": "933835", "url": "https://it.wikipedia.org/wiki?curid=606195", "title": "Partito Comunista di Spagna", "text": "Il Partito Comunista di Spagna (\"Partido Comunista de Espa\u00f1a\", PCE) \u00e8 un partito politico spagnolo di ideologia comunista fondato il 14 novembre 1921. Malgrado fosse stato uno dei fautori della svolta eurocomunista, attualmente ha una linea politica pi\u00f9 ortodossa e lavorista. Il PCE \u00e8 parte integrante della coalizione della Sinistra Unita (\"Izquierda Unida\", \"IU\"), partecipa al progetto del Partito della Sinistra Europea e ha come sindacato di riferimento le Comisiones Obreras. L'organizzazione giovanile si chiama Unione delle Giovent\u00f9 Comuniste di Spagna (\"Uni\u00f3n de Juventudes Comunistas de Espa\u00f1a\", \"UJCE\") ed il partito pubblica mensilmente Mundo Obrero (\"\"Mondo operaio\"), e trimestralmente, anche Nuestra Bandera (\"La nostra bandiera\").\nStoria.\nLa fondazione e i primi anni.\nIl primo partito comunista in Spagna, il Partito Comunista Spagnolo (\"Partido Comunista Espa\u00f1ol\"), venne fondato nel 1920 da fuoriusciti della \"Federazione della Giovent\u00f9 Socialista\" (\"Federaci\u00f3n de Juventudes Socialistas\"), il cui periodico era \"El Comunista\". Nello stesso anno, una parte degli aderenti al Partito Socialista Operaio Spagnolo (\"Partido Socialista Obrero Espa\u00f1ol\", \"PSOE\") se ne distaccarono per la scelta di quest'ultimo di aderire all'Internazionale di Vienna invece che alla Internazionale Comunista. Questa corrente monoritaria, nota come \"tercerista\" (terzista), fond\u00f2 nel 1921 il Partito Comunista Operaio Spagnolo (\"Partido Comunista Obrero Espa\u00f1ol\", \"PCOE\"), aderendo alla Terza Internazionale.\nSu pressioni della direzione dell'Internazionale, che non desiderava avere due referenti in Spagna, il 14 novembre 1921 i due partiti si fusero, dando vita al Partito Comunista di Spagna. Il primo congresso si tenne a Siviglia nel marzo del 1922. Internamente il partito acquis\u00ec, dopo un intenso dibattito, una linea politica filo-sovietica. Questo port\u00f2 nel 1930 alla scissione della Federazione Comunista Catalo-Balearica (\"Federaci\u00f3 Comunista Catalano-Balear\", \"FCCB\"), confluita in seguito nel Blocco dei Lavoratori e dei Contadini (\"Bloque Obrero y Campesino\", \"BOC\"), e di una corrente trotzkista, costituitasi nel partito della Sinistra Comunista di Spagna (\"Izquierda Comunista de Espa\u00f1a\", \"ICE\"). La scissione e le repressioni della dittatura del generale Miguel Primo de Rivera indebolirono notevolmente questa forza politica.\nIl fronte popolare e la guerra civile.\nNel 1936, il PCE era diretto da Jos\u00e9 Diaz e Dolores Ib\u00e1rruri (conosciuta come \"La Pasionaria\"\"). A causa del crescente peso politico di partiti di destra come la Confederazione Spagnola delle Destre Autonome (\"Confederaci\u00f3n Espa\u00f1ola de Derechas Aut\u00f3nomas\", \"CEDA\") e della linea promossa da Stalin del frontismo, il PCE si fece promotore del Fronte Popolare (\"Frente Popular\"), una coalizione larga che comprendeva da forze rivoluzionarie come il POUM fino a partiti di centro come l'Unione Repubblicana. Il Fronte Popolare, nelle elezioni di quello stesso anno, batt\u00e9 il Fronte Nazionale, ma il PCE non partecip\u00f2 attivamente al governo del centrista Manuel Aza\u00f1a.\nIl 19 luglio di quello stesso anno, alcuni ufficiali dell'esercito, con alla testa Jos\u00e9 Sanjurjo e Francisco Franco, tentarono di prendere il potere con un colpo di Stato, ma molte citt\u00e0 chiave rimasero in mano ai repubblicani, segnando l'inizio della Guerra Civile Spagnola.\nIl PCE non aveva grande seguito popolare, ma la successione degli eventi, con una radicalizzazione delle posizioni, ed il supporto militare che l'Unione Sovietica, a differenza di Francia e Gran Bretagna, concesse al governo repubblicano, permise al partito di crescere numericamente e di acquisire una importanza centrale nei governi che si successero durante la guerra civile. Il PCE, comunque, ebbe un relativo margine di manovra politica, stretto tra il filo diretto che lo legava ai sovietici ed il crescente attivismo degli anarchici della Confederazione Nazionale del Lavoro (\"Confederaci\u00f3n Nacional del Trabajo\", \"CNT\") e di partiti come il Partito Operaio di Unificazione Marxista (\"Partido Obrero de Unificaci\u00f3n Marxista\", \"POUM\").\nIn Catalogna, il partito decise di dare vita, insieme ad altri soggetti, al Partito Socialista Unificato della Catalogna (\"Partit Socialista Unificat de Catalunya\", \"PSUC\"), prendendone fermamente la guida. Il PSUC, che aveva la stessa linea moderata del PCE, tent\u00f2 progressivamente di reprimere lo spirito rivoluzionario del POUM e dei sindacati e movimenti anarchici, acuendo la tensione nella regione. Nel maggio del 1937, la tensione divent\u00f2 scontro aperto, con quattro giorni di combattimento che lasci\u00f2 sul terreno centinaia di morti e feriti (le giornate di maggio).\nNell'aprile del 1939, il governo repubblicano cadde e i dirigenti del PCE furono costretti all'esilio.\nGli anni del franchismo.\nIl PCE, durante gli anni della dittatura di Francisco Franco, rimase uno dei movimenti pi\u00f9 attivi di resistenza e riusc\u00ec perfino ad organizzare azioni di guerriglia in alcune regioni del paese.\nUna larga parte del corpo del partito fugg\u00ec in esilio in Francia, mentre alcuni si trasferirono in Unione Sovietica e combatterono da volontari nell'Armata Rossa durante la seconda guerra mondiale.\nNel 1942, Dolores Ib\u00e1rruri, molto vicina alle posizioni di Mosca, divenne segretaria del partito, sostituita nel 1960 da Santiago Carrillo. Il PCE negli anni sessanta cambi\u00f2 la sua strategia e decise di creare le Commissioni Operaie (\"Comisiones Obreras\", \"CCOO\") in accordo con gli altri sindacati. Le CCOO guadagnarono forza e, insieme al PCE, divennero la spina dorsale delle forze di opposizione nella Spagna franchista.\nNegli anni settanta il partito si allontan\u00f2 definitivamente dall'Unione Sovietica, e insieme al PCF e PCI elabor\u00f2 la teoria di trasformazione sociale dell'eurocomunismo.\nLa restaurazione della democrazia.\nAlla morte di Franco, il PCE di Carrillo appoggi\u00f2 la decisione di instaurare in Spagna una monarchia costituzionale basata su una democrazia liberale, creando molta tensione nei comunisti spagnoli. Il partito venne legalizzato il 9 aprile 1977 riuscendo in poche settimane a raccogliere 200.000 adesioni.\nLa svolta eurocomunista di Carrillo (etichettato come \"revisionista\" dalla sinistra comunista ortodossa), intanto, aveva provocato diverse scissioni: nel 1973 la sinistra del partito, guidata da Enrique L\u00edster, si stacc\u00f2 per fondare il Partito Comunista Operaio Spagnolo (\"Partido Comunista Obrero Espa\u00f1ol\", \"PCOE\"), seguendo le scissioni del Partito Comunista di Spagna (VIII e IX Congresso) (\"Partido Comunista de Espa\u00f1a (VIII y IX Congresos)\", \"PCE (VIII-IX)\") nel 1971 e anticipando quella del Partito Comunista dei Lavoratori (\"Partido Comunista de los Trabajadores\", \"PCT\") nel 1977.\nNelle prime elezioni libere, il PCE raggiunse il 10% dei consensi, come successivamente nel 1979. Tuttavia, nel 1982 il partito soffr\u00ec una sconfitta elettorale che sfoci\u00f2, unita alla non totale accettazione della dottrina eurocomunista, nelle dimissioni di Carrillo, sostituito da Geraldo Iglesias. In seguito il PCE abbandona l'eurocomunismo, Carrillo viene espulso dal partito nel 1985.\nNel 1986, il PCE partecip\u00f2 con altre forze politiche alla fondazione della Sinistra Unita (\"Izquierda Unida\", \"IU\"), costituita inizialmente come coalizione elettorale e successivamente come movimento politico e sociale, di cui fa parte tuttora.\nNel 1988 viene eletto segretario l'andaluso Julio Anguita che mantiene la carica per un decennio. Nel 1998, a causa di problemi di salute, Anguita lascia la carica della segreteria e viene sostituito da catalano Francisco Frutos. Durante la segreteria di Frutos, divennero tesi i rapporti con IU, che nel frattempo aveva assunto come leader Gaspar Llamazares. Insieme a Izquierda Unida, il PCE sostiene dall'esterno il primo governo di Zapatero, dal 2004 al 2008, si astiene invece sul secondo esecutivo Zapatero, dal 2009 al 2011.\nIl XVIII Congresso del PCE, nel 2009, elegge Segretario Jos\u00e9 Luis Centella. Durante la segreteria di Centella, il PCE allarga il suo sistema di alleanze, andando oltre Izquierda Unida. Alle elezioni del 2011, viene presentata la lista Izquierda Plural, che oltre a IU comprende anche Les Verdes. Alle elezioni del 2015, IU si presenta nella maggior parte delle comunit\u00e0 autonome con la coalizione di Unidad Popular, insieme a vari movimenti regionalisti, mentre in Catalogna, Galizia e in Comunit\u00e0 Valenciana costruisce alleanze con Podemos.\nPer le elezioni del 2016, l'intesa con Podemos viene raggiunta su tutto il territorio nazionale e viene presentata la lista Unidas Podemos, con cui il PCE \u00e8 tutt'ora impegnato.\nTra il 2016 e il 2017 il PCE svolge il XX Congresso, durante il quale Centella critica fortemente la costruzione di IU. In conclusione del Congresso, il Partito torna ad adottare ufficialmente nello statuto il marxismo-leninismo. Dopo un periodo di transizione viene eletto segretario Enrique Santiago e Centella diventa presidente del PCE.\nRisultati elettorali.\nDal 1986, il PCE si presenta nelle liste elettorali della Sinistra Unita."}
{"id": "606198", "revid": "184755", "url": "https://it.wikipedia.org/wiki?curid=606198", "title": "Amtec", "text": "Amtec S.p.A. era una societ\u00e0 di elettronica per le telecomunicazioni, fondata nel 1980, con sede a Piancastagnaio (SI).\nSviluppava e produceva apparati hardware per le comunicazioni sicure, focalizzata su Security Gateway per comunicazioni IP cifrate.\nGli apparati ed il relativo software erano realizzati e testati in Italia, nei laboratori della societ\u00e0 a Abbadia San Salvatore (SI).\nGli apparati di rete prodotti erano utilizzati nelle pi\u00f9 capillari tra le grandi reti nazionali, tra cui quella delle Poste Italiane e quella dei Carabinieri.\nDopo diversi cambi di propriet\u00e0, tra cui Marconi PLC (UK), \u00e8 stata acquisita da Elsag Datamat nel gruppo Finmeccanica e nel 2007 fatturava 42,6 milioni di euro.\nDal 1\u00ba aprile 2012 \u00e8 stata fusa per incorporazione in Selex Elsag.\nCollegamenti esterni.\nIl sito ufficiale di Amtec Spa"}
{"id": "606200", "revid": "9314", "url": "https://it.wikipedia.org/wiki?curid=606200", "title": "Partido Comunista de Espa\u00f1a", "text": ""}
{"id": "606202", "revid": "599013", "url": "https://it.wikipedia.org/wiki?curid=606202", "title": "Pce", "text": ""}
{"id": "606203", "revid": "339392", "url": "https://it.wikipedia.org/wiki?curid=606203", "title": "Sacro di birmania", "text": ""}
{"id": "606204", "revid": "125431158", "url": "https://it.wikipedia.org/wiki?curid=606204", "title": "Page One", "text": "Page One \u00e8 l'esordio discografico di Joe Henderson come leader. L'importante quintetto che annovera tra gli altri Kenny Dorham ed il venticinquenne pianista McCoy Tyner (che l'indomani registrer\u00e0 sempre negli stessi studi il suo album \"The Early Trios\") esegue sei composizioni originali, comprese le prime versioni della famosa \"Blue Bossa\" e dei brani \"Recordame\" e la ballata \"La Mesha\".\nIl debutto del sassofonista tenore Joe Henderson come leader \u00e8 bene accolto dalla critica; Henderson si dimostra gi\u00e0 maturo e col suo tipico sound originale e uno stile \"dentro-fuori\" il tempo."}
{"id": "606208", "revid": "4781137", "url": "https://it.wikipedia.org/wiki?curid=606208", "title": "Spazio T3", "text": ""}
{"id": "606209", "revid": "6923", "url": "https://it.wikipedia.org/wiki?curid=606209", "title": "Neuros Technology", "text": "Neuros Technology \u00e8 una azienda di Chicago, Illinois, Stati Uniti, attiva nel settore degli apparecchi elettronici multimediali. L'azienda era precedentemente costituita come divisione della Digital Innovations con il nome di Neuros Audio.\nFilosofia aziendale.\nNeuros Technology ha la sua caratteristica fondamentale e identificativa all'interno del panorama dei produttori di hardware multimediali nel supporto fin quasi sfacciato al modello di sviluppo software open source.\nTutti i prodotti dell'azienda hanno specifiche hardware note e pubblicate, in modo che la comunit\u00e0 di sviluppatori sia costantemente interessata ad ampliare le compatibilit\u00e0 dei dispositivi o a correggerne i difetti di funzionamento.\nOve possibile il sistema operativo che Neuros implementa sui suoi lettori \u00e8 una versione ricompilata di Linux.\nL'azienda indice saltuariamente delle cacce al tesoro (\"bounty hunting\") nelle quali mette in palio delle somme di denaro per lo sviluppatore che per primo implementi via software una data funzionalit\u00e0 nei vari dispositivi.\nInoltre la semplice partecipazione al programma di beta testing di Neuros, che non necessita di capacit\u00e0 informatiche specifiche, permette di ottenere parziali rimborsi sul prezzo di acquisto dei prodotti.\nTra i membri illustri che hanno contribuito allo sviluppo del lato software dei lettori multimediali Neuros va citato Christopher Montgomery, fondatore di Xiph.Org Foundation e inventore di Ogg Vorbis."}
{"id": "606211", "revid": "101201", "url": "https://it.wikipedia.org/wiki?curid=606211", "title": "Napoli primo, secondo e terzo estratto", "text": "Napoli primo, secondo e terzo estratto, pubblicato nel 2003, \u00e8 una tripla raccolta della cantante italiana Mina.\nIl disco.\nUn box di 3 cd che contiene gli album \"Napoli\" del 1996, \"Napoli secondo estratto\" (pubblicato pochi mesi prima di questa raccolta) ed il singolo Napoli terzo estratto contenente \"Reginella\" e \"Malatia\", disponibile solamente in questa edizione.\nTracce.\nCD Singolo - Napoli terzo estratto\nCD 1 - vedi: Napoli (1996)\nCD 2 - vedi: Napoli secondo estratto (2003)"}
{"id": "606212", "revid": "32014", "url": "https://it.wikipedia.org/wiki?curid=606212", "title": "Neuros", "text": ""}
{"id": "606213", "revid": "125925914", "url": "https://it.wikipedia.org/wiki?curid=606213", "title": "La clinica dell'amore", "text": " \u00e8 un manga \"hentai\" disegnato da Haruka Inui a partire dal 1987. Il manga consta di due serie: in Italia la prima \u00e8 stata pubblicata dalla casa editrice News Market, mentre la seconda dalla Play Press Publishing. Una riedizione \u00e8 stata pubblicata nel 2019 dalla J-Pop.\n\u00c8 stato pubblicato da NU Hunter Edizioni con la testata \"Ogenki Clinic-Haruka Inui Fetish Collection\".\nNel 1991 \u00e8 stata tratta dal manga una serie di tre OAV, tradotta in italiano e distribuita in VHS dalla Yamato Video nel 1994, poi trasmessa dal canale satellitare Canal Jimmy nel 2002. Da gennaio 2010 l'anime viene proposto in seconda serata anche dal canale digitale terrestre Dahlia eros e da luglio 2011, sempre in seconda serata anche sul canale Sky Man-ga.\nTrama.\nLa \"Clinica dell'amore\" \u00e8 un consultorio aperto a tutte le persone che soffrono di problemi inerenti alla loro vita sessuale. Questi problemi possono riguardare qualunque aspetto della sfera sessuale, dai problemi fisici a quelli psicologici ai pi\u00f9 svariati tipi di feticismo. Sar\u00e0 compito del dottor Sawaru Ogekurie e della sua assistente Ruko Tatase risolvere queste situazioni.\nIl manga si distingue da altri titoli di genere erotico per una forte componente umoristica e a tratti demenziale (si vedano trovate come il gigantesco pene del dottore, provvisto di una faccia uguale alla sua, o l'enorme numero di allusioni sessuali di vario genere), che per\u00f2 si perde leggermente nella seconda serie, mentre le situazioni proposte si fanno pi\u00f9 hard, quasi al limite della pornografia.\nPersonaggi.\nAlcuni personaggi ricorrenti:\nEdizione DVD.\nL'edizione in DVD in Italia \u00e8 stata distribuita dalla Cecchi Gori ed in seguito ristampata da Yamato Video.\nSulla copertina del DVD c'\u00e8 scritto \"Vietato ai minori di 18 anni\" e sul retro con la scritta \"Attenzione: Questo film contiene scene di sesso esplicito\", ma in realt\u00e0 il DVD \u00e8 censurato con dei quadratini (tranne per la versione originale giapponese). Inoltre nell'edizione italiana sono state tolte tutte le scritte in lingua giapponese durante la sigla di apertura e per gli episodi (tranne per i tabelloni e la sigla finale dove la scritta italiana viene inserita sotto impressione). Il DVD contiene sia la lingua italiana che giapponese, ma non presenta i sottotitoli.\nIl DVD contiene 12 episodi della durata di 127 minuti, uno collegato tra l'altro, mantenendo i capitoli ma senza che siano allineati agli episodi.\nFilm.\nNel marzo del 1988 viene prodotto un film intitolato \"Ogenki Clinic (La clinica dell'amore)\" basato sul manga-hentai del 1987.\nIl film \u00e8 inedito in Italia."}
{"id": "606214", "revid": "32014", "url": "https://it.wikipedia.org/wiki?curid=606214", "title": "Neuros Audio", "text": ""}
{"id": "606219", "revid": "138353", "url": "https://it.wikipedia.org/wiki?curid=606219", "title": "La Domenica sportiva", "text": ""}
{"id": "606222", "revid": "154893", "url": "https://it.wikipedia.org/wiki?curid=606222", "title": "Tanichthys albonubes", "text": "Tanichthys albunubes, conosciuto comunemente come pesce delle Montagne della Nuvola Bianca , \u00e8 un pesce d'acqua dolce appartenente alla famiglia Cyprinidae.\nSistematica.\nIl nome di questa specie deriva dalla \"montagna delle nubi bianche\" (\u767d\u96f2\u5c71; Pinyin B\u00e1i Y\u00fan Sh\u0101n) luogo dove esso \u00e8 stato avvistato la prima volta. In Cina il pesce \u00e8 conosciuto coi nomi \u5510\u9b5a (t\u00e1ng w\u00e9n), \u5ee3\u6771\u7d30\u9bfd (Gu\u01cengd\u014dng x\u00ecj\u00ec), o \u6f58\u6c0f\u7d30\u9bfd (p\u0101nsh\u00ec x\u00ecj\u00ec).\n\"Aphyocypris pooni\" \u00e8 un sinonimo obsoleto nato per definire una presunta specie dalla livrea leggermente differente che successivamente \u00e8 stata identificata anch'essa come \"Tanichthys albonubes\".\nDistribuzione e habitat.\nAsia orientale. Questo pesce \u00e8 originario di un areale disgiunto in due localit\u00e0 in Cina e Vietnam. Vive nei ruscelli costieri con acque lente, chiare e ricche di vegetazione. Pu\u00f2 sopportare temperature dell'acqua fino a 5\u00a0\u00b0C.\nDescrizione.\nSi tratta di un pesce molto piccolo, la misura massima \u00e8 di 4\u00a0cm, la media di circa 2 centimetri. I barbigli sono assenti e il muso \u00e8 ottuso; la mascella inferiore \u00e8 leggermente sporgente. La pinna dorsale \u00e8 breve e opposta alla pinna anale. Le pinne pettorali e le pinne ventrali sono di modeste dimensioni. Il colore generale \u00e8 verdastro con bande dorate sormontate da linee scure sui fianchi. Delle macchie rosse sono presenti sul peduncolo caudale e alla base della pinna caudale.\nAlimentazione.\nSi nutre di zooplancton e detriti vegetali.\nAcquariofilia.\nQuesto pesce \u00e8 molto diffuso negli acquari. Deve essere allevato in gruppi di almeno 5 individui in una vasca di almeno 60\u00a0cm.\nConservazione.\nLo \"status\" della specie non \u00e8 noto con certezza, potrebbe essere addirittura estinta in natura."}
{"id": "606223", "revid": "1993636", "url": "https://it.wikipedia.org/wiki?curid=606223", "title": "Bernardino Nogara", "text": "L'ingegnere.\nLaureatosi a pieni voti in Ingegneria industriale ed elettrotecnica al Politecnico di Milano fu ingegnere minerario e poi direttore di miniere in Italia, Inghilterra, Bulgaria e nella Turchia ottomana.\nIl diplomatico d'affari.\nLe sue relazioni lo portarono a ricoprire ruoli politici di alto livello tanto che nel 1913 si occup\u00f2, tra gli altri, del Trattato di Ouchy (Losanna), che pose termine alla guerra libica tra l'Italia e l'impero Ottomano. Nel 1914, in qualit\u00e0 di delegato italiano, entr\u00f2 nel Consiglio di Amministrazione del Debito Pubblico Ottomano per indicazione dell'allora Presidente del Consiglio italiano Giovanni Giolitti. Nel 1914 negozi\u00f2 con l'impero Ottomano e la Gran Bretagna la concessione di una futura zona d'influenza italiana localizzata nella regione anatolica di Adalia.\nAlla fine della prima guerra mondiale entr\u00f2 nelle Commissioni Economiche e Finanziarie alle Conferenze che stipularono i trattati di pace con l'Austria, l'Ungheria, la Bulgaria, la Turchia e la Germania. Fondamentale fu il ruolo di Nogara alla conferenza di Losanna per la pace con la Turchia (1922-23). Nello stesso tempo partecip\u00f2 a tutte le conferenze internazionali per le riparazioni dovute dalla Germania in qualit\u00e0 di nazione sconfitta.\nIn seguito, dal 1924 al 1929, venne inviato a Berlino dal Governo Italiano quale esperto e fiduciario per l'ipoteca sulle industrie tedesche (\"trustee for germany mortgage industries\") per l'applicazione del Piano Dawes per le riparazioni germaniche di guerra.\nIl banchiere.\nIl banchiere della Banca Commerciale Italiana.\nLe sue relazioni oltre ad essere estese al mondo politico si ramificavano anche nel settore bancario in quanto dal 1913 al 1935 fu direttore poi Amministratore Delegato della Societ\u00e0 Commerciale d'Oriente (Comor), emanazione della Banca Commerciale Italiana (BCI), (fu la prima filiale estera della BCI, aperta a Costantinopoli nel 1903) in Turchia e nei Balcani. Ricopr\u00ec la carica di amministratore delegato della Comor tra il 26 giugno 1916 e il 13 maggio 1922 insieme a Giuseppe Volpi fino al 1919 e a Pietro Fenoglio nel 1920.\nDal 1925 al 1945 Nogara divenne consigliere della BCI. Fu anche tesoriere del Comitato di Liberazione Nazionale di Roma. Fondamentale fu l'appoggio che Nogara nel 1944 diede alla prima missione economica italiana inviata dal governo Bonomi a Washington, missione composta da Quinteri, Raffaele Mattioli e Enrico Cuccia. Nogara present\u00f2 la delegazione italiana alla Delegazione apostolica in Washington e alla Banca Morgan Greenfield. Il 28 giugno 1945 fu nominato vicepresidente della Banca Commerciale Italiana, carica che mantenne sino alla morte (1958).\nIl banchiere di Pio XI.\nDopo la firma dei Patti Lateranensi Nogara nel 1929, fu chiamato da Pio XI con \"motu proprio\" del 7 giugno 1929 a dirigere, quale suo Delegato, l'Amministrazione Speciale della Santa Sede, carica che conserv\u00f2 per 25 anni. L'Amministrazione Speciale della Santa Sede, aveva il fine precipuo di gestire i fondi versati dal Governo Italiano alla Santa Sede in esecuzione della Convenzione finanziaria allegata al Trattato del Laterano dell'11 febbraio 1929, ovvero di amministrare i beni mobili propri e quelli ad essa affidati da altri enti della Santa Sede. Infatti l'art. 1 della Convenzione assegnava a titolo di risarcimento della perdita del potere temporale la \u00ab somma di 750 milioni di lire e di ulteriori titoli di Stato consolidate al 5 per cento al portatore, per un valore nominale di un miliardo di lire \u00bb.\nSecondo alcuni Nogara avrebbe posto al Pontefice la condizione di potere esercitare le sue funzioni senza interferenze e limiti di ordine morale e politico. Di tale condizione non esiste tuttavia alcuna prova documentale, n\u00e9 alcuna testimonianza orale. Invece nell'archivio Nogara esistono le copie di tre appunti presentati da Nogara a Pio XI ove si delineano le linee ispiratrici della futura Amministrazione Speciale: nessuna richiesta di libert\u00e0 da limiti morali e politici risulta da detti documenti. Nel 1935 Nogara propose al Papa una mediazione per risolvere il conflitto etiopico con l'appoggio del Presidente degli Stati Uniti Franklin Delano Roosevelt, e nel 1937, per conto di Pio XI, effettu\u00f2 un lungo viaggio negli Stati Uniti per studiare l'evoluzione dell'economia americana. \nCon chirografo di Pio XII del 27 giugno 1942 venne creato il nuovo Istituto per le Opere di Religione (IOR) dotato di personalit\u00e0 giuridica che assorb\u00ec l'antica Amministrazione per le Opere di Religione. La creazione di questo nuovo istituto (IOR) costituir\u00e0 una realt\u00e0 disgiunta e parallela rispetto all'Amministrazione Speciale della Santa Sede, alla cui direzione rimase Bernardino Nogara, il quale non avr\u00e0 nulla a che vedere con questo nuovo organismo finanziario della Santa Sede. Mentre il primo Presidente dell'Istituto per le Opere di Religione fu monsignor Alberto di Jorio, poi insignito della porpora cardinalizia da papa Giovanni XXIII.\nIl salvataggio della Sudameris.\nNel 1942 Nogara gi\u00e0 Consigliere della Banca francese e italiana per l'America del Sud (Sudameris) con sede a Parigi acquis\u00ec per conto della Santa Sede la maggioranza azionaria di questo istituto che perdette cos\u00ec agli occhi degli Alleati anglo-americani il carattere di istituto italiano e quindi suscettibile di sequestro in quanto di propriet\u00e0 italiana. Questa operazione salv\u00f2 la Sudameris anche nel 1946-47 dalla nazionalizzazione delle banche preconizzata dal governo francese. Il direttore generale di Sudameris in quell'epoca era Giovanni Malagodi trasferitosi a Buenos Aires.\nNel 1955 Nogara all'et\u00e0 di 85 si ritir\u00f2 a vivere a Milano dove si spense il 15 novembre 1958. Papa Giovanni XXIII il 3 novembre (fu uno dei primi atti del suo pontificato) concesse a Nogara la decorazione di Cavaliere di Gran Croce dell'Ordine Piano, la pi\u00f9 alta onorificenza pontificia per un laico."}
{"id": "606225", "revid": "15756", "url": "https://it.wikipedia.org/wiki?curid=606225", "title": "Strada statale 415 Paullese", "text": "L'ex strada statale 415 Paullese (SS 415), ora strada provinciale ex strada statale 415 Paullese (SP ex SS 415) nella citt\u00e0 metropolitana di Milano e in provincia di Lodi e strada provinciale cremonese ex strada statale 415 Paullese (SP CR ex SS 415) in provincia di Cremona, \u00e8 una strada provinciale italiana. \u00c8 un'importante arteria della Lombardia centrale. Collega Milano a Cremona passando per Crema e Castelleone.\nStoria.\nI collegamenti tra Cremona e Crema verso Milano si svolgevano fino agli anni cinquanta del XX secolo lungo tracciati viari storici che attraversavano centri abitati. .\nIn passato erano state avanzate diverse ipotesi per velocizzare i collegamenti tra il cremasco e Milano, in particolare furono proposte soluzioni su rotaia quali una ferrovia diretta agli inizi del Novecento e, negli anni trenta, una tramvia.\nNella seconda met\u00e0 degli anni cinquanta gli amministratori della provincia di Cremona (in testa l'allora presidente, l'avvocato Giuseppe Ghisalberti, il principale propugnatore) caldeggiarono una nuova arteria che andasse a migliorare e velocizzare i trasporti tra le due province mettendo a disposizione 2 miliardi di lire; il progetto fu stilato dall'ingegner Mauro Rusconi. Contemporaneamente la provincia di Milano affrontava un analogo progetto dal costo di 700 milioni curato dall'ingegner Antonio Berti.\nIl tratto di quella che allora veniva chiamata \"circonvallazione\" di Castelleone e il suo proseguimento fino a Farfengo di Grumello Cremonese ed Uniti fu aperto nel 1958 e servirono 175 milioni per la sua realizzazione.\nNel 1960 veniva aperto un tratto di cinque chilometri da San Pedrengo alla cascina Brusone, parallelo al vecchio tracciato stradale, e cost\u00f2 180 milioni di lire; sempre in quell'anno fu finanziato con 190 milioni il rettilineo verso Spino d'Adda aperto nel 1962.\nL'inaugurazione ufficiale alla presenza del ministro dei lavori pubblici Fiorentino Sullo avvenne il 24 novembre 1962; Sullo nell'occasione annunci\u00f2 la volont\u00e0 di statizzare l'infrastruttura e di voler destinare 300 milioni per completare il tratto milanese.\nL'ultima tratta tra San Pedrengo e Cremona lunga 1893 metri fu progettata a quattro corsie e finanziata nel 1960 con un preventivo di 135 milioni di lire, poi saliti a 150 e i lavori furono conclusi nel 1963.\nLa nuova arteria a tre corsie era stata completata in provincia di Cremona, tracciando quasi per intero un nuovo tronco stradale, sfruttando solo in poche occasioni strade esistenti, quali il tratto tra Castelleone e la cascina Oriolo (un rettilineo creato nel 1856), la circonvallazione sud di Crema (dalla cascina C\u00e0 delle Mosche al cimitero maggiore, realizzata negli anni 1950/1951) e una buona parte della strada preesistente che partiva da Ombriano e che proseguiva per Pandino via Palazzo Pignano (la \"provinciale di Cassano\"). Per l'attraversamento del fiume Adda fu utilizzato il ponte in cotto costruito nel 1882.\nLa nuova \"Paullese\" rimaneva incompleta, tuttavia, nel milanese anche a causa della crisi politica in atto nell'ente provinciale durata ben 18 mesi e conclusasi nel 1962. Nello stesso anno l'Unione Regionale delle Camere di Commercio intervenne per sollecitarne il completamento. Verso la fine dell'anno il ministro per i lavori pubblici Fiorentino Sullo firmava il decreto per statalizzare la nuova strada. L'ANAS, cui venne affidata la gestione, le diede il numero 415 e il nome di \"Paullese\" e si impegn\u00f2 a finanziare con 500 milioni di lire e quindi appalt\u00f2 i lavori del tratto verso il capoluogo. I lavori vennero conclusi nel 1965: la variante di Zelo Buon Persico e Paullo fu aperta nel mese di novembre e cost\u00f2 complessivamente 700 milioni di lire.\nIn seguito al decreto legislativo n. 112 del 1998, dal 2001, la gestione passava dall'ANAS alla Regione Lombardia che ne provvedeva il trasferimento dell'infrastruttura al demanio delle province di Milano, Lodi e Cremona per le tratte territorialmente competenti.\nLa segnaletica (specialmente nel settore cremonese) non \u00e8 stata aggiornata in modo uniforme. Nel tratto milanese e in quello lodigiano, \u00e8 segnata come \"ex SS 415\" sugli indicatori di progressiva chilometrica e sui cartelli direzionali. Nel tratto cremasco e nel tratto cremonese \u00e8 tuttora segnata come \"SS 415\", se si esclude la variante di Santa Maria dei Sabbioni realizzata nel 2002 e quindi posteriore all'entrata in vigore del decreto: su questa breve tratta (3\u00a0km) sotto la progressiva chilometrica non vi \u00e8 indicata alcuna denominazione.\nNel 2006 l'amministrazione provinciale di Cremona in collaborazione con i comuni interessati ha promosso un piano di recupero della vecchia strada, riadattando a pista ciclabile un lungo tratto rimasto per anni in abbandono; tale pista fa parte integrante di un pi\u00f9 lungo percorso denominato pista ciclabile Antica Strada Regina.\nLa strada avrebbe dovuto confluire in un nuovo sistema di gestione regionale: il 10 marzo 2017, infatti, Regione Lombardia e ANAS firmarono un protocollo d'intesa per la fondazione di una societ\u00e0 partecipata con il fine di gestire 1.590\u00a0km di strade lombarde, tra queste era prevista la ex strada statale 415 \"Paullese\".\nCriticit\u00e0.\nIl progetto non era ancora concluso e si manifestarono gi\u00e0 le prime criticit\u00e0; una di queste era dovuta agli incroci a raso; il quadrivio con\nla strada Castelleone-Montodine, ad esempio, fu subito teatro di gravi incidenti che spinsero l'ufficio tecnico del comune di Castelleone a stipulare un accordo con l'amministrazione provinciale per creare curve d'innesto ed aiuole spartitraffico.\nIl problema degli incroci con la viabilit\u00e0 preesistente fu spesso tema di discussione per ottenere la necessaria sicurezza (spesso mancavano anche le fonti di illuminazione) e interess\u00f2 nel corso degli anni un po' tutte le intersezioni, sebbene alcune, per flussi di traffico, furono causa di un numero particolarmente elevato di incidenti, quali il quadrivio con la strada Bergamina (nei pressi di Dovera) gi\u00e0 ritenuto pericoloso dalla stampa alla vigilia dell'apertura della \"direttissima\" e successivamente ribattezzato dalla stessa stampa locale \"il crocicchio della morte\". Solo nel 1967 si provvide a costruire un rond\u00f2 (con precedenze per coloro che transitavano sulla Paullese).\nAnche il labirintico rond\u00f2 di C\u00e0 delle Mosche fu teatro di molteplici scontri anche mortali e richieste di interventi migliorativi sugli organi di stampa.\nPure la soluzione a tre corsie (le due laterali per i due sensi di marcia, quella centrale per il sorpasso) si rivel\u00f2 infelice e fu causa di\nscontri frontali ed incidenti gravissimi a causa di sorpassi azzardati o vietati. La terza corsia fu abolita nel 1968.\nSviluppi, modifiche e riqualificazioni.\nNel 1968 fu finanziato il progetto della variante della Strada statale 235 di Orzinuovi tra Crema e Offanengo e con la sua realizzazione fu disegnato un nuovo innesto sulla \"Paullese\" presso la cascina C\u00e0 delle Mosche.\nCon la costruzione della tangenziale est di Milano negli anni settanta, che nell'ultima parte ricalca il\npercorso di via Toledo, alla Paullese fu cambiato il punto di partenza, ovvero dalla stessa tangenziale, creando per\u00f2 una carreggiata\npreferenziale di due corsie per senso di marcia (tuttora esistente) per proseguire dalla paullese verso via Mecenate. Inoltre, lo svincolo fu disegnato per permettere un eventuale prolungamento della paullese verso Milano, non pi\u00f9 per via Mecenate, ma verso l'ortomercato.\nA causa di cedimenti del ponte ottocentesco nel 1983 fu appaltata la costruzione di un nuovo attraversamento dell'Adda concluso nel\n1985.\nTra il 1992 e il 1993 furono eliminate cinque intersezioni sulla tratta tra Castelleone e Cremona: a Corte Madama di Castelleone (1 miliardo e 400 milioni), Santa Maria dei Sabbioni (1 miliardo e 400 milioni) e a Farfengo (1 miliardo e 150 milioni) furono innalzati dei cavalcavia. Alla Casetta Rossa (2 miliardi e 700 milioni) e all'incrocio per San Bassano (1 miliardo e 300 milioni) furono realizzati dei sottopassi.\nNegli anni ottanta l'espansione urbanistica di Crema rendeva quanto mai necessario un intervento risolutivo dell'attraversamento cittadino, rallentato dagli impianti semaforici e dal traffico verso importanti servizi pubblici (ospedale, tribunale, scuole) sorti lungo l'arteria. Si inizi\u00f2 a parlare di tangenziale nel 1982 e la sua approvazione fu frutto di una lunga gestazione politica e con i pareri contrari del mondo agricolo. La regione approv\u00f2 il progetto nel 1988 e i lavori iniziarono nel 1990. La variante fu aperta dopo numerosi ritardi nell'autunno 1993.\nNel corso del primo decennio del 2000 furono intrapresi interventi quali: la rotonda di Pantigliate, all'intersezione con la \"Vecchia Paullese\" (poi assorbita nei lavori di raddoppio), la rotonda di Caleppio di Settala e il sovrappasso del rond\u00f2 della Cerca a Mombretto di Mediglia.\nL'8 novembre 2002 fu inaugurata la variante di Santa Maria dei Sabbioni, lunga 2,2\u00a0km e costata 4.850.000 euro; fu l'ultimo lavoro compiuto in provincia di Cremona a opera dell'ANAS che nel frattempo aveva ceduto la gestione della strada alle province.\nNel 2005 la giunta comunale di Milano guidata da Gabriele Albertini approv\u00f2 il progetto di un asse di penetrazione urbana in prolungamento della strada Paullese, dalla Tangenziale Est a Rogoredo-Montecity preventivando un primo lotto di 22 milioni di euro terminato nel 2009 mentre nello stesso anno si dava avvio alla progettazione esecutiva del secondo lotto da 37,3 milioni di euro.\nNel 2006 con l'apertura di un centro commerciale alle porte di Cremona fu realizzata una rotonda d'accesso che serve anche al quartiere Cambonino.\nIn localit\u00e0 Costa Sant'Abramo, inoltre, nel 2007 fu completato lo svincolo di innesto del cosiddetto peduncolo inaugurato ufficialmente il 7 marzo 2008. In corrispondenza dello svincolo la Paullese fu lievemente deviata ed il tratto sottoteso di 180 metri fu declassato a strada comunale.\nEsistono solo studi progettuali con lo scopo di definire il tracciato della variante all'abitato di Madignano, l'unico attraversamento urbano compiuto dalla Paullese. La provincia di Cremona ha inserito nel PTCP una strada a doppia corsia per senso di marcia con partenza sull'attuale viadotto sul fiume Serio (che andrebbe completamente rifatto) e termine presso la zona industriale di Oriolo. Il Comune di Madignano, nella seduta di consiglio del 27 novembre 2008 indiceva per l'8 febbraio 2009 un referendum consultivo: i cittadini approvavano l'inserimento della variante nel PTCP a maggioranza, col 62% dei votanti a favore ed il 38% contro. Le successive amministrazioni comunali, tuttavia, prendendo atto delle diverse priorit\u00e0 a livello provinciale e regionale (tra le quali il raddoppio della stessa Paullese tra Crema e Milano) manifestarono l'intenzione di riprendere gli studi per un tracciato settentrionale all'abitato.\nA seguito di accordi e riqualificazioni sono stati declassati a strade comunali i tratti sottotesi alle tangenziali di Crema e Santa Maria dei Sabbioni nonch\u00e9 il tratto a quattro corsie nel comune di Cremona.\nNell'agosto 2014 fu abbattuto il cavalcavia dello svincolo San Michele lungo la tangenziale di Crema chiuso dal novembre 2013 per un evidente cedimento. Fu ricostruito e riaperto al traffico il 16 febbraio 2015; il ripristino del manufatto cost\u00f2 alla Provincia di Cremona 220.000 euro.\nIl raddoppio.\nGi\u00e0 nei primi anni sessanta da pi\u00f9 parti, soprattutto nel mondo economico, si auspicava il raddoppio a quattro corsie, non tanto per il flusso di traffico verso il capoluogo regionale quanto allo scopo di industrializzare la provincia di Cremona; la Paullese era una delle infrastrutture (l'altra era il canale navigabile Milano-Cremona-Po) considerate strategiche per ampliare il processo di crescita economica in atto a Milano e dintorni verso sud-est.\nNel 1984 si inizi\u00f2 a parlare di raddoppio da San Donato Milanese al rond\u00f2 \"della Cerca\" (la strada provinciale Melegnano-Melzo); l'ANAS inser\u00ec l'opera nel piano del 1986, preventivando 59 miliardi di lire ed ipotizzandone altri 29 per raggiungere Spino d'Adda. I fondi furono reperiti usufruendo la somma messa a disposizione in occasione delle Colombiadi, ma i lavori si fermarono durante la realizzazione del sottopasso di Peschiera Borromeo che fu completato e aperto dopo molti anni nel 2000.\nUn problema insoluto relativo a questo primo raddoppio \u00e8 la questione dei semafori di San Donato Milanese, una soluzione inizialmente provvisoria in attesa di fondi per realizzare dei sovrappassi o una nuova bretella tra Peschiera Borromeo e San Giuliano Milanese, ma mai\nrisolta (fino al 2014). Una delibera della Provincia di Milano dell'agosto 2014 ha posto la realizzazione di cavalcavia nel Piano triennale delle opere pubbliche 2014-2016.\nFu nel 1995 che le province interessate ripresero il progetto per proseguire la riqualificazione volta al raddoppio del tratto compreso tra Crema e Peschiera Borromeo.\nI lavori furono messi in cantiere nel primo decennio del 2000. La provincia di Cremona ha raddoppiato il tratto compreso tra Bagnolo Cremasco (innesto tangenziale di Crema) e Dovera (7,2\u00a0km), realizzando due viadotti, 20\u00a0km di strade secondarie e opere di compensazione: i lavori sono durati tre anni e otto mesi e l'inaugurazione \u00e8 avvenuta il 26 novembre 2012.\nIl 19 dicembre 2012 \u00e8 stata presentata la riqualificazione del secondo lotto di 7\u00a0km (di cui 4 in sede e 3 in variante) compreso tra Dovera e Spino d'Adda, i cui lavori sono iniziati nel mese di luglio 2013. Il raddoppio \u00e8 terminato ufficialmente il 22 giugno 2015, giorno dell'inaugurazione, ed \u00e8 costato complessivamente 44,2 milioni di euro (dei quali 41,1 milioni finanziati dalla Regione e 4 milioni dalla Provincia di Cremona). Nell'opera sono inclusi 7\u00a0km di strade di servizio.\nLa provincia di Milano ha riqualificato tra il 2005 (finanziamento dell'opera) ed il 2012 (conclusione dei lavori) un tratto di 5,378\u00a0km tra Peschiera Borromeo e Pantigliate. L'inaugurazione \u00e8 avvenuta il 2 luglio 2012. Il progetto ha previsto, oltre alla trasformazione a quattro corsie della strada, la realizzazione di una galleria a Vigliano di Mediglia, un viadotto pedonale ed opere di compensazione a favore dell'ambiente e dei comuni interessati.\nIl secondo lotto di lavori si riferisce al tratto compreso tra il rond\u00f2 \"della Cerca\" e Bisnate di Zelo Buon Persico, lungo 7,65\u00a0km. Il progetto definitivo del primo stralcio, fino all'intersezione con la Tangenziale Est Esterna di Milano - TEEM, \u00e8 stato approvato il 20 dicembre 2013. I lavori per le opere accessorie iniziarono nell'anno 2020 e la cantierizzazione del raddoppio fu allestita nel 2021.\nNel 2015 rimane da definire il terzo lotto relativo al ponte sull'Adda; la prima stima dal costo di 26 milioni di euro era in carico alla citt\u00e0 metropolitana di Milano; nell'autunno 2014 veniva firmato un protocollo d'intesa per il quale il progetto e la costruzione sarebbero passati alla provincia di Cremona che nei mesi precedenti aveva presentato una soluzione differente volta a raddoppiare il ponte esistente piuttosto che costruirne uno nuovo, con una stima economica inferiore pari a 16,5 milioni di euro. Nel febbraio 2017 il costo dei lavori veniva stimato in rialzo a 18 milioni di euro ipotizzando un cronoprogramma con inizio di lavori nel 2018 ed il termine nel 2020. Tuttavia, bisogn\u00f2 attendere il parere della commissione tecnica di impatto ambientale che pervenne nel mese di dicembre 2021 e fu favorevole, cosicch\u00e9 il Ministero della transizione ecologica diede via libera al progetto.\nPercorso.\nLa strada ha inizio all'uscita \"Paullo\" dell'autostrada A51 (tangenziale Est di Milano). I primi 6 chilometri, sino a Peschiera Borromeo, sono a carreggiata doppia (4 corsie), con 2 intersezioni a raso (semaforizzate) presso San Donato Milanese e altre provviste di cavalcavia, tra San Donato e Peschiera Borromeo. A San Donato inoltre \u00e8 accessibile direttamente dalla strada il parcheggio ATM connesso con il capolinea della linea gialla della metropolitana milanese.\nA Peschiera Borromeo \u00e8 presente un incrocio a livelli sfalsati (sottopassaggio con rotonda in superficie). A Luglio 2012 sono terminati una parte dei lavori di riqualificazione che hanno prolungato la doppia corsia per senso di marcia fino a dopo Pantigliate, introducendo un nuovo sottopassaggio all'altezza di Pantigliate/Mombretto (Mediglia). Qui il nuovo sistema di rotatorie introdotto assieme al nuovo sottopassaggio realizza un'importante intersezione con la SP15 della citt\u00e0 metropolitana di Milano \"Paullese Vecchia\", in contrapposizione della ex statale detta anche \"Paullese Nuova\". Successivamente si giunge a un altro importante snodo a livelli sfalsati; si tratta del cavalcavia con incrocio a rotatoria sottostante, con la SP 39 Cerca, antica circonvallazione est di Milano; subito dopo si tocca la zona industriale di Caleppio, nel comune di Settala. Si oltrepassano, senza attraversarli, i centri di Paullo e Zelo Buon Persico, quest'ultimo in territorio lodigiano, dove confluisce nuovamente la \"Paullese vecchia\", prima del ponte sul fiume Adda (in localit\u00e0 Bisnate) che costituisce il confine tra il territorio lodigiano e la Gera d'Adda.\nLa strada, se da un lato evita l'attraversamento di Spino, Paullo e Zelo, deve subire tre semafori, che causano rallentamenti e code nelle ore di traffico.\nAppena oltre il ponte inizia il secondo tratto di strada classificato come strada extraurbana principale, a due corsie per senso di marcia, che giunge sino alle porte di Crema. I primi 3\u00a0km sono stati realizzati in variante, completamente ex-novo, evitando cos\u00ec l'attraversamento del centro abitato di Spino d'Adda, mentre i successivi 11\u00a0km sono il risultato di una riqualificazione della sede stradale originaria. In questo tratto sono cinque gli svincoli di collegamento alle strade complanari e alla rete viaria locale, che consente di raggiungere i comuni di Spino d'Adda, Boffalora d'Adda, Pandino, Dovera, Palazzo Pignano, Vaiano Cremasco, Monte Cremasco e Bagnolo Cremasco. In corrispondenza dello svincolo di Dovera si interseca l'ex strada statale 472 Bergamina che connette Lodi a Treviglio.\nA valle dell'uscita per Bagnolo Cremasco, ha inizio il tratto di variante a traffico veloce (7\u00a0km) che aggira la citt\u00e0 da sud (noto come tangenziale di Crema) inaugurato nel 1994. La tangenziale ha cinque svincoli (Crema Ovest, Ombriano SS 235, Capergnanica, Crema Est, Ripalta Cremasca strada statale 591 Cremasca) per connetterla con la viabilit\u00e0 preesistente, e termina con una grande rotatoria innestandosi sul tracciato originale.\nSi passa poi per Madignano (che \u00e8 l'unico attraversamento urbano vero e proprio in tutto lo sviluppo della strada, con conseguente abbassamento del limite di velocit\u00e0) e per Castelleone, grossa borgata industriale, tradizionalmente al confine tra la zona cremasca e il territorio cremonese propriamente detto. Da Castelleone sino a Costa Sant'Abramo (23\u00a0km) la strada assume aspetto moderno, con curve ad ampio raggio, intersezioni a livelli sfalsati, corsie di accelerazione e decelerazione per l'ingresso e l'uscita dei veicoli e nessun attraversamento di aree urbane.\nL'ultimo tronco (5\u00a0km) in direzione di Cremona \u00e8 caratterizzato da alcune rotatorie di interscambio con la viabilit\u00e0 secondaria; in localit\u00e0 San Predengo (comune di Cremona) la strada diviene a carreggiata doppia.\nAll'ingresso in citt\u00e0, la Paullese interseca, con una grande rotatoria, via Seminario (nota ai cremonesi come la \"tangenziale\" e che costituisce un tratto urbano della ex strada statale 10 Padana Inferiore), proseguendo poi al di l\u00e0 di essa in un quartiere residenziale, con il nome di via Castelleone, sino a innestarsi in via Bergamo.\nDenominazioni locali.\nI cremonesi sono soliti riferirsi alla Paullese (o almeno al suo tratto terminale, da Castelleone a Cremona) con il nome di strada Castelleonese. In realt\u00e0 Castelleonese o via Castelleone era la denominazione dell'antica strada (di probabile origine medievale) che collegava Cremona a Castelleone, passando per San Predengo, Costa Sant'Abramo, Farfengo, Santa Maria dei Sabbioni e Corte Madama. Questo percorso coincide solo parzialmente con quello della moderna Paullese: da San Predengo, frazione di Cremona, sino a Farfengo, il vecchio tracciato della via Castelleone esiste ancora, e si mantiene contiguo alla Paullese. Parte di esso \u00e8 strada comunale, quindi aperta al traffico, sebbene poco utilizzata; parte \u00e8 invece caduto in disuso ed \u00e8 divenuto, con il passare degli anni, semplice strada di campagna ad uso agricolo.\nDa Milano fino a Spino, corre quasi parallela, ma intersecando tutti i centri abitati, la paullese vecchia, strada esistente prima della statale, necessaria per raggiungere Paullo, Milano Rogoredo o oltrepassare l'Adda nei pressi di Spino. Questa strada \u00e8 una provinciale finch\u00e9 rimane nel milanese, da viale Forlanini fino a Paullo e interseca la nuova paullese a Pantigliate, a Bisnate (comune di Zelo Buon Persico) per poi riconfluire prima del ponte sull'Adda.\nCitazioni.\nNella canzone \"Quelle radio\" di Fabri Fibra la strada viene citata nel testo: \u00abIl lavoro di un anno contro quello di un mese\n\u00e8 come quello di un camion, in contromano sulla Paullese\u00bb\nLa strada viene citata nella canzone \"Tre paperelle\" di J Ax: \"... E questo \u00e8 un film con produttore pappone, come in Paullese col bidone\"."}
{"id": "606226", "revid": "2202328", "url": "https://it.wikipedia.org/wiki?curid=606226", "title": "Pinnacola", "text": "La pinnacola, pinacola o pinella \u00e8 un gioco di carte. Non va confusa con il \"pinnacolo\".\nRegole.\nLa pinnacola si gioca con 2 mazzi di 52 carte, a coppie contrapposte.\nPer pinnacolone s'intende quando il giocatore cala sul tavolo una scala che va da carta a carta (da Asso ad Asso) senza Jolly (matte).\nIl mazziere distribuisce 13 carte coperte per ciascuno, il resto del mazzo si mette al centro e si scopre la prima carta.\nOgni giocatore a turno deve pescare una carta dal mazzo, inserirla fra quelle che ha in mano, eventualmente calare una o pi\u00f9 combinazioni. In alternativa si pu\u00f2 pescare dalla fila di carte scoperte, detta il \"pozzo\", una o pi\u00f9 carte ed infine scartare una carta aggiungendola al pozzo.\nLe carte scartate vanno poste in fila e non in pila, per dar modo di poter prendere dal pozzo qualsiasi carta scartata dagli altri. Nel prendere una carta dal pozzo che non sia quella appena scartata, si dovranno prendere anche tutte le altre carte scartate dopo di essa con l'obbligo di mettere a terra solo la prima carta. \n\u00c8 possibile sostituire i Jolly a terra, anche degli avversari, con l'obbligo di rimetterli a terra subito.\nA pinnacola ogni giocatore deve formare combinazioni da calare sul tavolo o attaccarsi alle sue combinazioni gi\u00e0 calate cos\u00ec da liberarsi delle carte: lo scopo \u00e8 di chiudere la mano, fare pi\u00f9 punti possibile attraverso le carte e le combinazioni di maggior valore.\nSe il giocatore ha una o pi\u00f9 combinazioni in mano, pu\u00f2 decidere di calarle quando vuole, anche alla prima mano (le combinazioni possono essere: scale con un minimo di tre carte; tris o poker di carte uguali con diverso seme o fare il tris di jolly).\nLa mano finisce quando un giocatore ha chiuso, cio\u00e8 non ha pi\u00f9 carte in mano: quindi ognuno conta i punti delle carte a terra, e sottrae dai loro punti il valore delle carte rimaste in mano.\nSe si gioca a coppie si devono contare i punti delle carte sul tavolo e sottrarre i punti delle carte rimaste in mano di entrambe le coppie.\nI poker raddoppiano il proprio valore come le scale composte da 7 carte ed oltre se prive di Jolly.\nChi non ha aperto nel suo turno paga il doppio del valore delle carte che ha in mano altrimenti calcola i punti normalmente. \nSe la chiusura avviene prima del turno di un qualsiasi giocatore, questo giocatore paga normalmente i punti che ha in mano senza raddoppiarli, perch\u00e9 non ha avuto la possibilit\u00e0 di giocare.\nVince la coppia che raggiunge per prima i: 1500, 2000 o 2500 punti in base agli accordi presi ad inizio partita. In genere a coppie si arriva a 1500 punti, mentre due giocatori uno contro l'altro terminano la partita a 1000 punti.\nVarianti.\n\u00c8 possibile giocare individualmente. Si pu\u00f2 chiudere il gioco al primo giro.\nUna variante prevede l'impossibilit\u00e0 di chiusura in assenza, tra le combinazioni giocate, di un \"poker\" (ovvero quattro carte dello stesso valore ma seme diverso) e di una \"pinnacola\" (cio\u00e8 una scala di carte dello stesso seme che sia composta da sette carte di valore consecutivo, detta in gergo \"magnifica\" se calata al primo turno di gioco). Se il giocatore si ritrova con una sola carta in mano ma senza queste due combinazioni obbligatorie non pu\u00f2 chiudere e deve cercare di recuperare carte dal pozzo per avere pi\u00f9 probabilit\u00e0 di riuscire a terminare il gioco.\nUna variante prevede il pagamento del doppio del valore della matta (jolly) quando la si ha in mano al momento della chiusura di un altro giocatore.\nConteggio dei punti.\nPunti speciali:"}
{"id": "606232", "revid": "287204", "url": "https://it.wikipedia.org/wiki?curid=606232", "title": "Libro di Ezechiele", "text": "Il Libro di Ezechiele (ebraico \u05d9\u05d7\u05d6\u05e7\u05d0\u05dc, \"yehzq\u00e8'l\"; greco \u0399\u03b5\u03b6\u03b5\u03ba\u03b9\u03ae\u03bb, \"iezeki\u00e9l\"; latino \"Ezechi\u00e8l\") \u00e8 un testo contenuto nella Bibbia ebraica (Tanakh) e cristiana.\n\u00c8 scritto in ebraico e, secondo l'ipotesi maggiormente condivisa dagli studiosi, la redazione definitiva del libro \u00e8 avvenuta in Giudea nel V secolo a.C., sulla base di oracoli precedenti attribuiti al profeta Ezechiele datati tra il 592-571 a.C. circa, proferiti nel Regno di Giuda e nell'Esilio di Babilonia.\n\u00c8 composto da 48 capitoli e il tema specifico del libro \u00e8 quello dell'invito alla sottomissione a Dio, sempre con il suo popolo anche se questo \u00e8 in esilio a Babilonia: alla fine Israele sar\u00e0 vittorioso e Gerusalemme e il tempio saranno ricostruiti.\nAutore.\nEzechiele \u00e8 fra gli ebrei deportati dopo il primo assedio di Gerusalemme, conclusosi nel 596 a.C. \nEzechiele \u00e8 di stirpe sacerdotale () e tutto il suo ministero sar\u00e0 segnato dall'impronta sacerdotale (il suo ministero ha due fasi ben distinte, prima dell'esilio e durante l'esilio). Va dunque sottolineato questo profeta per aver impersonato due dimensioni, tante volte antitetiche, quella sacerdotale e quella profetica.\nInizia il suo ministero nel 593 a.C., \"quinto anno dell'esilio del re Ioiachin\" (cfr. ), e prosegue certamente fino al 571 a.C., anno della presa di Tiro da parte di Nabucodonosor, avvenimento esplicitamente citato in . Il testo non fornisce altri riferimenti temporali certi per estendere questo intervallo.\nEzechiele non \u00e8 un poeta all'altezza di Isaia o Geremia, ma ha una sua originalit\u00e0, e soprattutto una schiettezza, una sincerit\u00e0 e un abbandono alla sua missione che possono farlo ingiustamente apparire ingenuo, quando in realt\u00e0 vuole solo cercare di riportare il pi\u00f9 fedelmente possibile il messaggio di cui \u00e8 latore: per non rischiare l'efficacia del messaggio, preferisce essere talvolta ripetitivo, pedante, o ingenuo. Non manca di usare immagini di grande potenza evocativa, n\u00e9 di usare, specie negli oracoli di condanna, toni ed espressioni particolarmente duri ed efficaci.\nAnche per Ezechiele, come per la maggior parte dei profeti ebraici, la parola profeta non definisce tanto una persona in grado di prevedere il futuro, concetto poco familiare alla cultura ebraica, quanto piuttosto una persona che abbia una \"cognizione profonda del presente pathos di Dio\" (A. Herschel).\nOccasione e caratteristiche del libro.\nIl ministero di Ezechiele \u00e8 segnato da un unico drammatico avvenimento, lasciando il resto degli eventi storici al ruolo di contorno: la profanazione e la distruzione del Tempio nel corso del secondo e definitivo assedio di Gerusalemme per opera di Nabucodonosor, nel 586 a.C. Tale avvenimento segna la fine del regno di Giuda e uno spartiacque fra due epoche per la storia degli ebrei.\nIl testo stesso \u00e8 diviso in due da questo evento: la prima parte contiene quasi esclusivamente oracoli che minacciano l'inevitabile punizione delle gravi colpe di Giuda, mentre la seconda parte, accaduto l'irreparabile, lascia filtrare bagliori di speranza in un futuro riscatto non troppo lontano, concludendosi con la visione della nuova Gerusalemme e del suo nuovo Tempio.\nRispetto agli altri due grandi profeti scrittori, Isaia e Geremia, Ezechiele introduce alcuni elementi nuovi, accanto agli oracoli, fra cui la visione e il mimo.\nLa visione \u00e8 uno dei mezzi con cui Yhwh comunica con il profeta, che di solito esce sconvolto dall'esperienza, senza per\u00f2 mai abbandonare la sua missione. Come in un sogno o un delirio, Ezechiele vede \"l'aspetto visibile della gloria di Yhwh\", sente \"la voce di uno che mi parlava\" (cfr. ), e vede \"una mano tesa verso di me\" (cfr. ). \u00c8 da notare come questi elementi non vengano mai legati fra loro a dare un'immagine antropomorfa di Yhwh, che rimane ineffabile come il suo nome.\nIl mimo \u00e8 invece un mezzo che Yhwh stesso suggerisce al profeta per trasmettere il proprio messaggio ai suoi compagni di esilio: di volta in volta, Ezechiele mette in scena complesse rappresentazioni che per\u00f2, per quanto comprese dai suoi compagni, vengono di regola ignorate o prese con sufficienza, quando non con disprezzo e scherno. Ezechiele, comunque, non si perde d'animo e porta avanti la missione affidatagli.\nContenuto del libro.\nUna prima divisione del libro \u00e8 data dalla distruzione del Tempio. Sono possibili inoltre altre facili divisioni, perch\u00e9 il testo \u00e8 meglio organizzato di altri libri profetici. Nonostante ci\u00f2, il libro risente comunque della stratificazione redazionale e vi \u00e8 stata \"un'ampia revisione del libro di Ezechiele da parte di discepoli che operarono al tempo dell'esilio o poco dopo\"; osservano infatti gli esegeti della \u00c9cole biblique et arch\u00e9ologique fran\u00e7aise (i curatori della cattolica Bibbia di Gerusalemme) che anche se \"a differenza del libro di Geremia, quello di Ezechiele si presenta come un tutto bene ordinato [\u2026] questa logica della composizione dissimula rilevanti incongruenze. Ci sono numerosi doppioni, cos\u00ec 3,17-21 = 33,7-9; 18,25-29 = 33,17-20, ecc. Le indicazioni sul mutismo da cui Ezechiele \u00e8 colpito per opera di Dio (3,26; 24,27; 33,22) sono separate da lunghi discorsi. La visione del carro divino (1,4\u20133,15) \u00e8 interrotta da quella del libro (2,1\u20133,9). Ugualmente, la descrizione dei peccati di Gerusalemme (11,1-21) fa seguito al c 8 e taglia chiaramente il racconto della partenza del carro divino che, da 10,22, continua in 11,22. Le date esposte nei cc 26\u201333 non si susseguono con ordine. Queste sviste sono difficilmente imputabili a un autore che scriva la sua opera di un solo getto. \u00c8 molto pi\u00f9 verosimile che siano dovute a discepoli che lavoravano su scritti o ricordi, combinandoli e completandoli\". Questo si pu\u00f2 notare, oltre a quanto sopra evidenziato, anche nei capitoli sugli , oltre che \"sul cosiddetto linguaggio apocalittico di Ez 38\u201339. Questa parte viene solitamente considerata un'aggiunta pi\u00f9 tarda\".Il testo pu\u00f2 essere cos\u00ec diviso:\nCapitoli (): chiamata del profeta e primi oracoli mimati.\nLa prima grande teofania.\nLa scena di apertura del libro di Ezechiele, raccolta nel capitolo , \u00e8 una grande teofania ricca di colori e suoni, di tale portata da sconvolgere i sensi del profeta che rimane stordito e affranto fra i suoi compagni di esilio per qualche giorno.\nEgli si trova improvvisamente rapito da un vento che lo porta in una specie di non-luogo in cui gli viene mostrato, in un crescendo di esperienze acustiche e visive, \"l'aspetto visibile della gloria di Yhwh\" ().\nDella grande teofania colpiscono i numerosi dettagli, spesso sconcertanti, e la notevole complessit\u00e0 della visione, impossibile da riprodurre graficamente per alcuni particolari, come le \"ruote l'una dentro l'altra\u2026 che potevano muoversi in tutte le direzioni, procedendo senza girarsi\" (). I \"quattro esseri viventi\" hanno caratteri che fanno pensare alle possenti figure che ornavano le porte di Babilonia, con zampe di toro e volti umani, che Ezechiele pu\u00f2 aver visto rimanendone molto colpito; inoltre, molti animali fantastici descritti nel libro sono \"tratti dal bestiario mitico dei Babilonesi, che il profeta si compiace di vedere al servizio del Signore\".\nAltra cosa che colpisce \u00e8 il fatto che, fedele alla tradizione iconoclasta ebraica, Ezechiele non disegna mai una rappresentazione della divinit\u00e0, anche se, apparentemente, ci si avvicina: Yhwh non pu\u00f2 essere rappresentato, come egli stesso comand\u00f2 a Mos\u00e8 col primo comandamento (\"\u2026 non ti farai immagini di me\u2026\").\nLa chiamata.\nNei capitoli , ancora compresi nella grande teofania, una voce affida al profeta il grave incarico di convincere gli ebrei a tornare al rispetto dell'alleanza che hanno dimenticato. Pi\u00f9 volte torna l'espressione \"casa ribelle\", e Yhwh, come in altri libri profetici, non nasconde ad Ezechiele che rester\u00e0 inascoltato. Ma almeno \"sapranno che c'\u00e8 un profeta in mezzo a loro\" (). Una mano gli porge un rotolo invitandolo a mangiarlo. E nonostante il contenuto alquanto drammatico, \u2026 \"in bocca fu come miele\" (). In questo modo egli apprende quanto dovr\u00e0 riferire agli altri deportati, tra i quali si ritrova allo sparire della visione.\nDopo una settimana, il profeta \u00e8 investito di un'altra grave responsabilit\u00e0 (): deve mettere in guardia tutti, perch\u00e9 se anche uno solo dei suoi compagni sbaglier\u00e0 perch\u00e9 non avvisato da lui, Ezechiele stesso ne sar\u00e0 ritenuto responsabile. Infine il profeta riceve l'ordine di restare muto.\nPrime rappresentazioni mimate.\nRimasto muto, il profeta \u00e8 invitato a eseguire dei mimi.\nPrima l'assedio di Gerusalemme (): il profeta rimane sdraiato prima sul fianco sinistro, poi su quello destro, per tanti giorni quanti sono gli anni della colpa d'Israele e di Giuda rispettivamente (trecentonovanta giorni prima, quaranta poi), con provviste razionate da cuocere su escrementi bovini (in un primo momento l'ordine \u00e8 di usare escrementi umani, ma in il pio Ezechiele rivendica di non aver mai introdotto cibo impuro nella sua bocca, ottenendo cos\u00ec in una deroga all'ordine originario).\nPoi la caduta della citt\u00e0 (): il profeta si rade barba e capelli, bruciando un terzo dei peli (i caduti per fame e malattie durante l'assedio), battendo con la spada un altro terzo (i fuggitivi raggiunti dai babilonesi alla fine dell'assedio), e disperdendo al vento tutto il resto (altri fuggitivi che riescono a salvarsi nei paesi circostanti), salvo qualche pelo conservato nell'orlo del vestito. Ma anche di questi, alcuni saranno bruciati.\nLa causa di tanta durezza sono le gravi e reiterate colpe del popolo, a cui per il momento il testo accenna genericamente parlando di mancato rispetto delle norme e delle leggi previste dal patto con Yhwh.\nCapitoli (): oracoli contro Gerusalemme e Giuda.\nCol capitolo comincia una lunga serie di oracoli, mimi e visioni che hanno quasi invariabilmente a bersaglio le gravi colpe degli Israeliti nei confronti dell'alleanza e delle norme che essa prescrive.\nContro le pratiche paganeggianti.\nIl primo bersaglio specifico sono una serie di pratiche idolatre assimilate dalle popolazioni cananaiche. Tali popolazioni usavano praticare riti \"sacri\" (compresi sacrifici umani) su alture isolate, sotto alberi frondosi (in particolare querce), o sui monti pi\u00f9 elevati. Il profeta si scaglia proprio contro \"i monti di Israele\" (). La punizione divina sar\u00e0 durissima: ai piedi degli idoli giaceranno i cadaveri degli israeliti idolatri e le loro ossa saranno sparse attorno agli altari costruiti sulle alture.\nNel capitolo la collera divina sembra addirittura aumentare, e nulla e nessuno sembra potersi salvare. La descrizione dell'incombente punizione non lascia dubbi in proposito.\nLa seconda grande teofania.\nIn una nuova grande visione mostra la gloria di Yhwh allontanarsi dal Tempio, a simboleggiare cos\u00ec l'abbandono di Israele, sposa fedifraga, da parte del suo protettore.\nLa visione si apre come la precedente, ma stavolta il profeta \u00e8 portato a Gerusalemme perch\u00e9 veda coi suoi occhi \"le molte abominazioni\" perpetrate dagli ebrei: la \"statua della gelosia che suscita gelosia\", forse dedicata alla divinit\u00e0 fenicia Astarte e collocata nel cortile interno del Tempio; anziani e sacerdoti che, di nascosto, adorano immagini di animali mostruosi dipinte nel Tempio stesso; donne che, nei dintorni, piangono Tammuz, altra divinit\u00e0 pagana; un gruppo di uomini che, con le spalle al Tempio, adorano il Sole sorgente.\nEd ecco la punizione: appaiono al profeta, nel Tempio, degli uomini a cui Yhwh ordina una strage indiscriminata. Essi saranno per\u00f2 preceduti da un uomo incaricato di marcare con un \"tau\" quanti siano invece sinceramente dispiaciuti del dilagare di queste contaminazioni pagane, e restano ancora fedeli a Yhwh.\nLa strage comincia \"dagli anziani che stavano di fronte al Tempio\". Usciti i carnefici, il profeta \u00e8 sopraffatto dall'enormit\u00e0 della punizione e prega Yhwh di essere clemente, ma senza risultato: poco dopo (), l'uomo che doveva marcare gli innocenti \u00e8 gi\u00e0 di ritorno (\"ho fatto come mi hai ordinato\").\nLa visione prosegue in con la ricomparsa degli stessi quattro esseri animati che reggono la gloria di Yhwh. Anche gli elementi visivi e acustici richiamano la prima grande teofania. Stavolta Ezechiele si rende conto che i quattro esseri alati sono cherubini. Intanto, ad un ordine di Yhwh, brace viene sparsa su tutta la citt\u00e0, e la gloria di Yhwh si allontana da Gerusalemme. In , prima che la gloria di Yhwh scompaia definitivamente, c'\u00e8 ancora il tempo per una dura condanna verso i capi d'Israele: il profeta \u00e8 portato da un vento verso la porta orientale del Tempio, e l\u00ec riferisce ad alcuni notabili il verdetto che li attende. Non appena egli termina di parlare, uno di essi, un certo Iazani\u00e0, muore all'istante, provocando un grido di dolore del profeta.\nMa la punizione di Israele non \u00e8 definitiva: dopo averli dispersi fra le nazioni, Yhwh riunir\u00e0 i superstiti che avranno abbandonato gli idoli e le altre pratiche pagane, e torner\u00e0 ad abitare il Tempio (\"essi saranno il mio popolo e io sar\u00f2 loro Dio\"). Da notare che questi versetti () anticipano quasi letteralmente i versetti .\nLa fuga del principe.\nRitornato fra i deportati dopo la visione, in , con una nuova rappresentazione mimata, il profeta annuncia quanto sta per accadere al \"principe\" (Sedecia, in quel momento sul trono di Giuda): come il\nprofeta passer\u00e0 di sera attraverso un muro con un sacco da esule sulle spalle, coprendosi il volto con un braccio, cos\u00ec Sedecia, trasportato nottetempo dai suoi attraverso una breccia nelle mura, sar\u00e0 catturato,\naccecato e deportato in Babilonia. Non \u00e8 chiaro se il braccio davanti agli occhi simboleggi il fatto che Sedecia non potr\u00e0 vedere dove sta andando, perch\u00e9 sar\u00e0 accecato, se simboleggi invece la vergogna per la sua fuga ignominiosa o ancora esprima la vilt\u00e0 del principe che non ha il coraggio di guardare il paese che abbandona. Certo \u00e8 che l'accenno all'accecamento \u00e8 piuttosto esplicito: \"lo condurr\u00f2 a Babilonia, il paese dei caldei: egli non la vedr\u00e0, ma l\u00e0 morir\u00e0\" (). Il capitolo si conclude con la condanna di quanti non prendono sul serio il profeta, dicendo \"passano i giorni e nessuna visione si avvera\", oppure che \"le visioni avute da costui riguardano un tempo distante\": il tempo invece \u00e8 questo, e nessuna delle vicende annunciate sar\u00e0 differita.\nContro i falsi profeti e l'idolatria.\nIn \u00e8 portato avanti il confronto fra il profeta e i suoi detrattori, allargandolo ai \"falsi profeti\" che, non appena \"il popolo tira su un muro a secco\", subito \"lo ricoprono con intonaco\", alimentando false speranze di scampare al disastro. Il bersaglio poi diventano le donne che, millantando poteri magici in una forma di idolatria particolarmente deplorevole, inducono le persone a deviare dalla giusta condotta, rendendo \"pavido il cuore del giusto senza che io lo affliggessi\", e incoraggiando \"il malvagio, affinch\u00e9 non si converta dalla sua condotta perversa\". Esse inoltre sono accusate di manipolare le coscienze togliendo la libert\u00e0 alle loro vittime. Ma sia per i falsi profeti, sia per queste \"indovine\" la condanna non tarder\u00e0.\nLa condanna dell'idolatria, gi\u00e0 emersa a pi\u00f9 riprese, ritorna in , questa volta ripetendo ben quattro volte uno stesso schema che riecheggia il tentativo di Abramo di salvare Sodoma e Gomorra: se anche vi fossero No\u00e8, Daniele e Giobbe fra gli abitanti di Gerusalemme e del paese, \"essi con la loro giustizia salverebbero solo la loro vita\", e quindi neanche figli e figlie di cos\u00ec grandi uomini sfuggirebbero alla punizione che spetta a chi si allontana da Yhwh per abbracciare gli idoli.\nGerusalemme come sposa infedele.\nNei capitoli si assiste ad una delle pi\u00f9 dure requisitorie contro Gerusalemme di tutto il testo biblico. Dopo un'introduzione al capitolo , in cui la citt\u00e0 \u00e8 paragonata ad una vite infruttuosa (e notoriamente il legno di vite pu\u00f2 solo essere bruciato), il lungo capitolo , con un crescendo vorticoso che lascia il lettore senza fiato, paragona Gerusalemme ad una donna di origini decisamente oscure (\"Tu sei cananea d'origine e di nascita, tuo padre era amorreo e tua madre ittita\", ), abbandonata in campagna appena nata, che Yhwh incontra per caso e decide di fare sua una volta cresciuta. Yhwh ne fa praticamente una regina fra le regine, coprendola di gioielli e vesti sfarzose, ma ella cede alla superbia e comincia a prostituirsi con tutti i popoli vicini.\nIl capitolo prosegue con un elenco dettagliato e sconcertante delle nefandezze compiute da Gerusalemme, un elenco lungo e dal ritmo incalzante. Segue la descrizione delle tremende conseguenze di questi comportamenti e infine, dopo tanta durezza, la conferma inevitabile della fedelt\u00e0 di Yhwh alla sua promessa, per cui dopo aver duramente pagato per le sue prostituzioni, Gerusalemme torner\u00e0 a risplendere.\nPer dare un'idea della durezza del testo, basteranno alcuni versetti, come (\"Immolasti i miei figli e li offristi a loro\", cio\u00e8 agli idoli); o come (\"... aprendo le tue cosce al primo che passava e prostituendoti in continuazione. E ti prostituisti agli egiziani, tuoi vicini dalle membra vigorose...\"); o ancora (\"Tu hai fatto il contrario delle altre donne: ti prostituivi, senza che alcuno ti chiedesse di farlo; tu stessa li pagavi, senza ricevere alcun compenso. Tu agivi al contrario!\".)\nAnnuncio della sorte di Sedecia.\nNel capitolo il profeta \u00e8 invitato ad esporre e poi a spiegare una vera e propria \"parabola\", per anticipare la sorte che toccher\u00e0 al principe Sedecia. Israele \u00e8 paragonata ad un cedro da cui un'aquila (Nabucodonosor) ha staccato la cima (i notabili deportati insieme al principe legittimo Ioiak\u00ecn) per piantarla in un giardino in cui potr\u00e0 prosperare. Qui si allude al patto che Nabucodonosor aveva stretto con Sedecia, e grazie al quale, sebbene vassallo di Babilonia, Israele avrebbe potuto prosperare. Questo patto sembra poi confondersi con un patto stipulato con Yhwh stesso, tanto che, quando Sedecia viola il patto alleandosi con il faraone Ofra in funzione anti-babilonese, Yhwh annuncia a Sedecia il giudizio per la sua infedelt\u00e0, giudizio che sar\u00e0 materialmente eseguito da Nabucodonosor, quando catturer\u00e0, accecher\u00e0 e deporter\u00e0 Sedecia in Babilonia.\nRetribuzione e responsabilit\u00e0.\nIn sono affrontati i temi della retribuzione e della responsabilit\u00e0, molto rilevanti in tutto il testo biblico. Il profeta \u00e8 chiamato a ricordare ai suoi compagni deportati che ognuno \u00e8 responsabile delle proprie azioni: il giusto vivr\u00e0 e il malvagio morir\u00e0, e nessuno erediter\u00e0 meriti o colpe dai genitori. Il versetto \u00e8 tutto un programma: \"Perch\u00e9 andate ripetendo questo proverbio sul paese d'Israele: \"I padri mangiano uva acerba, ma si guastano i denti dei figli?\"\". Il tema \u00e8 poi sviluppato illustrando i casi possibili: ad esempio un giusto, cos\u00ec identificato attraverso un lungo elenco di azioni giuste, certamente vivr\u00e0; ma se quel giusto ha un figlio malvagio (identificato per contrasto praticamente con lo stesso elenco, ma volto al negativo), questi certamente non vivr\u00e0, nonostante la giustizia del padre. Inoltre, se un malvagio si converte, nel senso della teshuva, cio\u00e8 invertendo la sua condotta e tornando a Yhwh, certamente vivr\u00e0; cos\u00ec come un giusto, se diventa malvagio, certamente morir\u00e0.\nElegia per i principi d'Israele.\nL'intero capitolo \u00e8 dichiaratamente un'elegia che il profeta \u00e8 chiamato ad intonare per i principi d'Israele. Questi sono paragonati ai figli di una leonessa (Gerusalemme) che prima ne innalz\u00f2 uno, che per\u00f2 fu presto catturato e condotto in catene in Egitto. Non vedendolo tornare, la leonessa ne innalz\u00f2 un altro che, divenuto forte predatore, \"conobbe le sue vedove e devast\u00f2 le loro citt\u00e0\" (). Ma anche contro di questo si allearono le nazioni, lo catturarono e \"lo condussero al re di Babilonia\" ().\nL'alleanza, una storia di ribellioni.\nTutto il denso capitolo \u00e8 un riassunto della storia dell'alleanza fra Yhwh e il popolo di Israele, caratterizzato da toni cupi e quasi dalla rassegnazione di Yhwh di fronte ai ripetuti tradimenti. Ovviamente tutto comincia con l'esodo dall'Egitto, ma gi\u00e0 nel deserto gli israeliti sembrano pi\u00f9 volte preferire gli idoli d'Egitto, attirando invariabilmente la punizione divina. Anche una volta giunti \"nel paese che avevo solennemente giurato di dare loro\" (), gli israeliti indulgono pi\u00f9 volte alle abominevoli pratiche dei cananei (\"\u2026 prostituendovi dietro i loro abomini; presentando le vostre offerte e immolando i vostri figli nel fuoco, vi siete resi impuri con i vostri idoli\u2026\", ).\nEppure, ancora una volta, dopo l'immancabile annuncio della pi\u00f9 dura punizione, torna altrettanto immancabile la fedelt\u00e0 di Yhwh all'alleanza: \"Vi accetter\u00f2 come aroma che placa quando vi toglier\u00f2 dai popoli e vi raduner\u00f2 dai paesi in cui siete stati dispersi\" ().\nAncora annunci di morte: il canto della spada.\nIl tema principale del capitolo \u00e8 l'annuncio dell'arrivo di una spada che far\u00e0 strage di quanti si sono allontanati da Yhwh, ma nel complesso il capitolo \u00e8 piuttosto oscuro. Inizialmente, lo stesso profeta sembra spaesato di fronte alla richiesta di annunciare un grande incendio che Yhwh sta per appiccare alla \"foresta del sud\", tanto da replicare, al versetto , \"Ah, Signore Yhwh, essi dicono di me: costui racconta favole\".\nPi\u00f9 avanti la spada che domina il capitolo sembra a volte brandita dallo stesso Yhwh, altre volte sembra personificata e Yhwh si rivolge ad essa direttamente, altre volte ancora \u00e8 la spada di Nabucodonosor, i cui preparativi di assedio a Gerusalemme vengono descritti con grande efficacia drammatica. Non manca l'ennesima minaccia al re Sedecia: \"\u2026 il tuo giorno \u00e8 giunto\u2026 togliti il turbante e levati il diadema...\" ().\nIl capitolo termina con un oracolo contro gli Ammoniti, apparentemente fuori posto fra gli oracoli contro Gerusalemme e Giuda, ma sempre dominato dal tema della spada, \"sguainata per trucidare, lucidata per annientare\" (), espressione che ricorre diverse volte in tutto il capitolo.\nAncora sulle colpe di Gerusalemme.\nNel capitolo il profeta \u00e8 chiamato nuovamente a ricordare agli israeliti le loro gravi colpe, sempre usando Gerusalemme per rappresentare la totalit\u00e0 del popolo. Oltre alla solita condanna dell'idolatria, \u00e8 denunciata la mancata osservanza delle norme previste dall'alleanza, oppure la loro negazione. Si opprime il forestiero, non si onorano il padre e la madre, si sfruttano l'orfano e la vedova.\nAltre gravi colpe si aggiungono all'elenco: si violenta una donna durante il suo mestruo, sono profanati i sabati, si fa violenza alla propria nuora o addirittura alla propria sorella, si presta denaro a usura (). I sacerdoti, poi, alimentano pi\u00f9 degli altri la collera di Yhwh, profanando i sabati e confondendo puro e impuro (). Analogamente i nobili, che dovrebbero guidare la comunit\u00e0, non rifiutano di ricorrere alla violenza per arricchirsi ().\nMa nessun giusto \u00e8 rimasto in Gerusalemme che possa elevarsi a difenderla dalla punizione di Yhwh.\nSamaria e Gerusalemme: due sorelle, un solo destino.\nNel capitolo tornano i toni e i temi visti nel . Al profeta \u00e8 ordinato di raccontare agli esiliati la storia di due sorelle, Ool\u00e0 e Oolib\u00e0, subito esplicitamente identificate con Samaria e Gerusalemme, e subito inequivocabilmente qualificate come prostitute gi\u00e0 ai tempi della schiavit\u00f9 in Egitto: \"l\u00e0 il loro petto fu saggiato, l\u00e0 i loro seni verginali accarezzati\" ().\nLa storia di Ool\u00e0 si chiude rapidamente: dopo essersi prostituita con gli egiziani, si prostituisce anche con gli assiri, ma senza abbandonare i suoi amanti egiziani. Per questo Yhwh la consegna ai suoi spasimanti assiri, che ne fanno scempio.\nMa Oolib\u00e0, ben lungi dall'imparare dalla drammatica sorte toccata alla sorella, riesce anche a superarla nelle sue prostituzioni, spasimando prima per gli assiri, \"vestiti di porpora, cavalieri in sella a destrieri, tutti giovani attraenti\" (), e poi con i babilonesi, di cui si innamora vedendoli \"\u2026 disegnati alle pareti, figure di caldei tracciate in rosso, un perizoma ai fianchi e ampi turbanti sulle loro teste\u2026\" (). Ma pur prostituendosi anche con loro, non dimentica i suoi antichi amanti egiziani \"che hanno un pene da asini, un fallo da stalloni\u2026\" ().\nOvviamente anche la sorte di Oolib\u00e0 \u00e8 segnata: Yhwh \u00e8 disgustato da lei, e contro di lei verranno i popoli vicini con carri e cavalleria, e uomini giusti infliggeranno alle due sorelle \"la pena delle adultere e delle omicide, perch\u00e9 sono adultere e c'\u00e8 sangue nelle loro mani\" (). A differenza di altri oracoli di condanna, questo capitolo non sembra concludersi con l'annuncio di una riconciliazione dopo l'espiazione delle colpe.\nAnnuncio dell'assedio di Gerusalemme e morte della sposa.\nIl capitolo , ultimo fra quelli contenenti oracoli contro Gerusalemme e Giuda, vede il profeta ricevere da Yhwh l'annuncio che ormai l'assedio di Gerusalemme da parte dei babilonesi \u00e8 iniziato. Yhwh gli raccomanda addirittura di segnarsi la data, e di raccontare agli esiliati un'altra parabola. In essa Gerusalemme assediata \u00e8 paragonata ad una pentola sul fuoco, piena di carne e ossa, e tutta arrugginita. Nonostante il fuoco talmente forte da cuocere anche le ossa, la ruggine, cio\u00e8 le colpe degli israeliti, non si stacca. Yhwh stesso interverr\u00e0 mettendo sotto la pentola un'intera catasta di legna, e anche dopo che tutto il contenuto sar\u00e0 incenerito, la metter\u00e0 vuota sulle braci finch\u00e9 non arroventi e finalmente la ruggine si stacchi. Ma il versetto , con cui si conclude la parabola, non sembra lasciare molte speranze in proposito: \"Fatica che snerva! Neppure con il fuoco si stacca tutta quella ruggine!\"\nIl capitolo si conclude con quello che va considerato un mimo, anche se il pi\u00f9 atroce dei mimi: al profeta accadr\u00e0 qualcosa che dovr\u00e0 essere di insegnamento agli esiliati, perch\u00e9 Yhwh gli porta via la sposa, che infatti muore la sera dopo, invitandolo a non osservare il lutto in alcun modo. Gli esiliati, quando sapranno della caduta di Gerusalemme, dovranno fare altrettanto. Quel giorno stesso arriver\u00e0 uno scampato che annuncer\u00e0 la notizia al profeta, e solo allora egli ritrover\u00e0 la parola (). Curiosamente, nessuno dei versetti precedenti accenna al mutismo del profeta, salvo forse il (\"gemi in silenzio e non fare il lutto\"), poco dopo il quale egli parla ancora agli esiliati per spiegare il mimo.\nCapitoli (): Oracoli contro le Nazioni.\nLo storico ed archeologo Mario Liverani, in merito agli \"oracoli contro le Nazioni\", osserva come il genere letterario non sia nuovo ma \"un primo blocco di \u00aboracoli contro le Nazioni\u00bb si collochi in corrispondenza delle invasioni assire; ora il blocco principale si colloca in connessione con l'invasione babilonese, dopo di che il genere scomparir\u00e0 (salvo qualche sporadico riutilizzo contro gli Edomiti in et\u00e0 post-esilica)\" e costituisce \"la principale fonte di informazione sui conflitti locali, esacerbati dalla pressione babilonese, [\u2026] emessi dai profeti Sofonia (gi\u00e0 al tempo di Giosia) e poi soprattutto Geremia (46-51) ed Ezechiele (25-32)\".\nOracoli contro Tiro e l'Egitto.\n\u00c8 del capitolo 26 l'oracolo sull'imminente e definitiva distruzione di Tiro (\"Ebbene, cos\u00ec dice il Signore Dio: \u00abEccomi contro di te, Tiro. Mander\u00f2 contro di te molti popoli\" [\u2026] \"Io mando da settentrione contro Tiro Nabucod\u00f2nosor re di Babilonia, il re dei re\" [\u2026] \"spazzer\u00f2 via da essa anche la polvere\" [\u2026] \"tu non sarai pi\u00f9 ricostruita, poich\u00e9 io, il Signore, ho parlato\u00bb. \u00ab\"[...] \"e diranno: Perch\u00e9 sei scomparsa dai mari, citt\u00e0 famosa, potente sui mari?\" [\u2026] \"e pi\u00f9 non sarai, ti si cercher\u00e0 ma n\u00e9 ora n\u00e9 mai sarai ritrovata\u00bb. Oracolo del Signore Dio\", ) e gli esegeti del cattolico \"Nuovo Grande Commentario Biblico\" osservano che \"le predizioni di Ezechiele che Tiro sarebbe caduta non si avverarono mai\"; oltre due secoli dopo, nel 332 a.C., fu Alessandro Magno a conquistarla e distruggerla, anche se non definitivamente. Ezechiele, osservano gli stessi esegeti del Commentario, in data successiva riadatter\u00e0 tale profezia all'oracolo sulla sconfitta dell'Egitto, anche se, come rileva ancora lo storico Liverani, \"l'invasione di Nabucodonosor in Egitto, profetizzata sia da Ezechiele (29-30) sia da Geremia (43:8-13; 46:13-26), non avr\u00e0 mai luogo nei termini da essi indicati\".\nCapitoli ().\nOracoli di speranza e rinnovamento\nCapitoli ().\nVisione della nuova Gerusalemme"}
{"id": "606234", "revid": "1305772", "url": "https://it.wikipedia.org/wiki?curid=606234", "title": "There Is Nothing Left to Lose", "text": "There Is Nothing Left to Lose \u00e8 il terzo album in studio del gruppo musicale statunitense Foo Fighters, pubblicato nel 1999.\nIn questo album tutte le parti di chitarra sono suonate da Dave Grohl, ma nel tour seguente esordisce come chitarrista Chris Shiflett in sostituzione di Franz Stahl, e diventer\u00e0 primo chitarrista del gruppo nelle registrazioni dell'album successivo, \"One by One\".\nTracce.\nTesti e musiche dei Foo Fighters."}
{"id": "606237", "revid": "122525002", "url": "https://it.wikipedia.org/wiki?curid=606237", "title": "Lucrezia Tornabuoni", "text": "Biografia.\nAmica di personaggi come Luigi Pulci (che la celebr\u00f2 nel canto XXVIII del \"Morgante\") e Agnolo Poliziano, si spos\u00f2 con il figlio di Cosimo de' Medici Piero nel 1444, un uomo altrettanto intelligente e amante delle arti e della cultura, di nove anni pi\u00f9 anziano di lei. La famiglia Tornabuoni infatti era stata tra quelle della fazione medicea che avevano aiutato Cosimo a tornare a Firenze dopo l'esilio, e il matrimonio tra i due suggell\u00f2 questa alleanza.\nLa coppia ebbe in tutto sei figli: Bianca (1445 - 1488), Nannina (1448-1493), Lorenzo (1449-1492), Giuliano (1453-1478) e due maschi di nome ignoto morti dopo il parto. Si dimostr\u00f2 comprensiva allevando anche Maria, la figlia illegittima del marito.\nAi figli la coppia profuse una cultura di primo livello, scegliendo per loro precettori esperti di lettere classiche, filosofia, affari di conto e di politica, instillando nella prole gli ideali di bellezza e di \"uomo nuovo\" rinascimentale.\nFu grazie al suo diretto impegno, facendosi accettare nelle corti romane, che scelse una moglie per il primogenito Lorenzo, quella Clarice Orsini che per la prima volta portava del sangue nobile in famiglia nonch\u00e9 una provvidenziale alleanza tra Medici e Orsini, che sarebbe stata particolarmente preziosa in futuro, per ottenere la prima porpora cardinalizia, per suo nipote Giovanni, diventato poi papa Leone X. Col senno di poi, la politica matrimoniale messa in atto da Lucrezia fu uno di quegli atti che ebbero maggior importanza nella storia familiare, le cui conseguenze nel lungo periodo favorirono le carriere ecclesiastiche di alcuni Medici garantendo ricchezza e prestigio alla famiglia nei secoli a venire.\nLucrezia scrisse numerose lettere durante i suoi soggiorni romani che ci sono pervenute. In esse traspare la sua mentalit\u00e0 da mercante quando si tratta di cercare una sposa per Lorenzo. Una volta conosciuta Clarice ne descrisse pregi e difetti al marito, come in un'arida contrattazione mercantile.\nDal suo epistolario (in tutto 49 lettere scritte tra il 1446 e il 1478) inoltre conosciamo la vita mondana e le feste che si svolgevano a Firenze, oltre alla condizione delle donne fiorentine, che godevano di una certa libert\u00e0. Piero le aveva anche dato il compito di occuparsi della distribuzione delle elemosine ai bisognosi, alle quali essa aggiungeva alcuni profitti derivati da suoi affari: compravendita di terreni, finanziamento di mercanti e artigiani, eccetera. Tra i beneficiari delle sue elargizioni troviamo conventi di suore, donne meritevoli ma senza dote, clero minuto. Queste opere erano anche uno dei motivi del sostegno popolare al partito mediceo, che pi\u00f9 di una volta si rivel\u00f2 cruciale nella loro storia politico-familiare. In una delle sue lettere troviamo scritto che quello che \u00e8 bene per Firenze e la Toscana, lo \u00e8 anche per la famiglia Medici.\nLucrezia scrisse anche dei sonetti, che lesse a famosi poeti, confrontandoli con le loro composizioni. Di queste opere non si conosce la datazione certa. Il Poliziano le descrisse come \"laudi, sonetti e trinari\" e le lesse personalmente. Di lei ci rimangono cinque poemi a tema biblico (le \"Storie sacre\", dedicate a Susanna, Tobia, Giuditta, Ester e Giovanni il Battista), otto \"laudi\" (inni per musica sacra popolare) e una \"canzone\" in vernacolo, ispirata alle opere di quei poeti che Lucrezia e suo marito protessero. Lucrezia \u00e8 in assoluto la prima donna nella cultura occidentale ad occuparsi di biografie di personaggi biblici e in particolare di figure femminili nella Bibbia, che anche Boccaccio nel suo \"De mulieribus claris\" aveva largamente ignorate. Si deve a lei inoltre la Cappella della Visitazione nella chiesa di San Lorenzo a Firenze.\nMor\u00ec pochi anni dopo la Congiura dei Pazzi, che l'aveva vista fermamente schierata accanto al figlio Lorenzo.\nDi lei ci rimangono numerosi ritratti eseguiti dai migliori artisti del Rinascimento: Sandro Botticelli (che forse la ritrasse come Madonna nella \"Madonna del Magnificat\"), Domenico Ghirlandaio, Filippino Lippi, eccetera.\nRitratti e omaggi.\nA Lucrezia Tornabuoni si riferisce forse il \"Ritratto di giovane donna\" di Botticelli, conservato presso la Galleria Palatina di Firenze."}
{"id": "606240", "revid": "661526", "url": "https://it.wikipedia.org/wiki?curid=606240", "title": "Dee Snider", "text": "Biografia.\nGli inizi.\nDee Snider \u00e8 cresciuto a Baldwin e si \u00e8 diplomato alla Baldwin High School nel 1973. Snider \u00e8 il frontman della band heavy metal americana Twisted Sister ed \u00e8 divenuto una grande icona di questo genere.\nDa ragazzino ebbe un'educazione cattolica e partecipava ai canti corali in chiesa, in parecchi cori scolastici e nel coro della Baldwin HS Concert. Inoltre \u00e8 stato selezionato per il coro degli All State cantando \u201cStrike the Viol\u201d di Henry Purcell.\nDopo aver visto vari artisti Glam rock della sua giovinezza (T. Rex, David Bowie e Alice Cooper) inizi\u00f2 a vestirsi in modo stravagante, diverso dai suoi pari e crebbe in lui il forte desiderio di diventare una Rockstar.\nLa carriera.\nNel 1975 Snider cambi\u00f2 parecchie rock band per poi aggregarsi all'inizio del 1976 ai Twisted Sister, band di cui di l\u00ec a poco sarebbe diventato l'unico compositore dei testi. Nonostante la band rimanga nell'ombra negli anni '70, nel decennio successivo seppe guadagnarsi una notevole popolarit\u00e0 e ammirazione. Con il gruppo, Snider incider\u00e0 album di indubbio valore, come Under the Blade (1981) e Stay Hungry (1984), dove il cantante mostra il suo enorme talento vocale.\nNegli anni '80 su MTV, prima di Headbangers Ball, il primo vero programma heavy metal che trasmetteva tutti i video metal era chiamato Heavy Metal Mania. La prima apparizione fu messa in onda nel giugno dei 1985. Metal Mania era gestito da Dee Snider e trasmetteva ogni possibile notizia proveniente dal mondo del Metal, incluse interviste, ospiti in studio ecc.\nPMRC.\nNel 1985 fu introdotta una istanza del Senato reclamata dal Parents Music Resource Center (PMRC), che chiedeva di introdurre un sistema di protezione che constava nell'applicazione di un'etichetta di avvertimento per qualsiasi materiale avente contenuto offensivo. Questo sistema includeva una lettera di identificazione per il tipo di contenuto in ogni album (ad esempio una S per segnalare riferimenti al sesso, una D alla droga, la V alla violenza, una O all'occulto). Dee Snider, John Denver e Frank Zappa furono i primi a ribellarsi contro questo sistema, che poi alla fine non fu pi\u00f9 attuato anche se il risultato dell'istanza introdusse il sistema, ancor oggi usato, dell'etichetta con scritto \"Parental Advisory: Explicit Content\".\nDesperado e Widowmaker.\nDopo il mancato successo dell'album \"Love Is for Suckers\", nel 1988 Dee Snider lascia i Twisted Sister (che senza di lui subito si sciolgono) e senza perdere tempo fonda una sua nuova band, i Desperado. Ne fanno parte il batterista Joey \"Seven\" Franco (gi\u00e0 con Snider nell'ultimo album dei Twisted Sister), che viene subito sostituito dall'ex Iron Maiden Clive Burr, il chitarrista Bernie Torme (ex-Ozzy Osbourne) e il bassista Marc Russel. In breve tempo viene inciso l'album \"Ace\" ma la casa discografica Elektra Records decide all'ultimo minuto di non pubblicarlo rimandandone l'uscita prima di alcune settimane (era prevista per maggio del 1990) poi a tempo indeterminato. Passeranno altri sei anni prima che l'album veda la luce con un titolo modificato (\"Bloodied, But Unbowed\") e con l'aggiunta di due tracce provenienti da alcuni demo-tape che, nel frattempo, il gruppo aveva inciso. Bisogner\u00e0 attendere poi fino a luglio del 2006 perch\u00e9 una casa discografica, stavolta la Cleopatra Records, si decida a pubblicare l'album \"Ace\" nella sua forma originale senza le due tracce aggiunte.\nNel frattempo Dee Snider non si d\u00e0 per vinto: forma i Widowmaker richiamando di nuovo Joey Franco, confermando Marc Russel e reclutando il chitarrista Al Pitrelli. Il primo album \"Blood and Bullets\" del 1992 presenta molte canzoni gi\u00e0 incise con i Desperado ma stavolta viene pubblicato senza problemi dalla casa discografica Esquire/BMG. Nella versione giapponese dell'album c'\u00e8 una traccia in pi\u00f9 intitolata \"Easy Action\" gi\u00e0 incisa anche questa dai Desperado nei demo-tape del 1990. Nel 1994 i Widowmaker pubblicano il secondo album \"Stand by for Pain\", composto stavolta da canzoni interamente nuove, ma le vendite non superano quelle del predecessore e in generale restano basse se confrontate con i fasti dei Twisted Sister. Nel 1996 quindi anche questo progetto si conclude.\nLa Dee Snider's SMFs (Sick Mother Fuckers) band.\nAppena terminata l'avventura con i Widowmaker, Dee Snider fonda una band dedicata a lui stesso chiamata Dee Snider's SMFs (Sick Mother Fuckers) e comincia a proporre dal vivo le canzoni che tutti vogliono da lui, quelle dei Twisted Sister. Fanno parte della band i chitarristi Tony Palmucci e Keith Alexander, il bassista Derek Tailer e il batterista Charlie Mills. Insieme pubblicano nel 1997 l'album \"Twisted Forever - SMF's Live\". La band prosegue l'attivit\u00e0 nonostante le voci di continue riunione dei Twisted Sister e nel 2000 pubblica anche l'album \"Never Let the Bastards Wear You Down\" che in molti vedono come progetto interamente solista di Dee Snider. La formazione dell'album \u00e8 quasi invariata (compare l'ex batterista dei Twisted Sister A.J.Pero al posto di Charlie Mills) e nei credits il chitarrista ringrazia pubblicamente i suoi compagni. L'album viene definito come una raccolta di canzoni che non hanno mai trovato posto nei precedenti lavori del cantante, i Desperado in particolare, ma spicca su tutte la prima traccia \"Hard Core\" dedicata a Lemmy Kilmister cantante dei Mot\u00f6rhead.\nIl 9 giugno 2001 Dee Snider e la sua band si esibiscono come headliners allo Sweden Rock Festival e la registrazione di quel concerto viene pubblicata nell'album \"Live at the SRF 2001\". Dopodich\u00e9 viene finalmente concretizzata la riunione dei Twisted Sister.\nProgetti paralleli.\nNel 1998 Dee Snider ha scritto ed interpretato l'horror film \"Strangeland\" e ne ha anche steso la continuazione, dal titolo Strangeland 2: Cult of Personality. Nella colonna sonora del film Dee Snider \u00e8 presente con i brani \"Inconclusion\" e \"Heros Are Hard To Find\" (altro inedito del periodo Desperado che sar\u00e0 inciso anche dagli stessi Twisted Sister nell'album Still Hungry). Nello stesso anno troviamo il cantante in coppia con gli Anthrax nella canzone \"Walk All Over You\" dell'album tributo degli AC/DC.\nL'anno successivo troviamo Dee Snider nell'album tributo di Alice Cooper dove esegue \"Go To Hell\" in compagnia di Zakk Wylde e nel 2000 lo sentiamo all'opera in \"Crazy Train\" con Doug Aldrich e Jason Bonham per l'album tributo di Ozzy Osbourne.\nAltre partecipazioni ad album tributo sono quelle del 2004 (\"Detroit Rock City\" dei KISS) e 2005 (\"Wasted Years\" degli Iron Maiden). Infine compare nella traccia \"Eleanor Rigby\" (cover dei The Beatles) dell'album solista di Eddie \"Fingers\" Ojeda, suo compagno nei Twisted Sister.\nDal giugno 1999 all'agosto 2002, ha gestito una stazione radio ad Hartford, nel Connecticut, chiamata Dee Snider Radio. Il suo programma torn\u00f2 in onda nell'agosto 2004 fino al giugno 2005 questa volta a Filadelfia, in Pennsylvania, rivolgendosi agli ascoltatori come suoi \u201cpari\u201d, e potevano vedersi gli adesivi con la scritta \u201cDEE\u201d, diffusi dalla stazione radio, su ogni macchina dei suoi fan nel Connecticut a New York e nel Massachusetts. Altri membri del programma erano Nick Lentino, Beth Lockwood, \"Psycho Dan\" Williams, Sean Robbins e \"Darkside Dave\" Wallace. Molto spesso organizzava delle puntate dedicate a grandi ospiti tra cui l'amico e bassista dei KISS Gene Simmons."}
{"id": "606244", "revid": "118072270", "url": "https://it.wikipedia.org/wiki?curid=606244", "title": "Topper (barca a vela)", "text": "Il Topper \u00e8 una barca a vela a deriva mobile disegnata da Ian Proctor. \u00c8 particolarmente utilizzata per regate giovanili e di principianti in tutto il mondo, specialmente in Inghilterra, dove \u00e8 una popolare classe junior. L'imbarcazione \u00e8 una classe velica riconosciuta dall'ISAF e fa parte delle classi veliche giovanili del RYA. Ideato per una persona, pu\u00f2 portare tranquillamente un adulto e un ragazzo.\nDescrizione.\nUno dei vantaggi del Topper \u00e8 che il suo scafo \u00e8 fatto di polipropilene, materiale resistente, flessibile e leggero. Il Topper non richiede manutenzione, si arma facilmente ed \u00e8 trasportabile sul tetto dell'auto."}
{"id": "606247", "revid": "124264819", "url": "https://it.wikipedia.org/wiki?curid=606247", "title": "Tempio di Venere e Roma", "text": "Il tempio di Venere e di Roma (\"templum Veneris et Romae\"; nella tarda antichit\u00e0 noto come \"templum urbis\") era il pi\u00f9 grande tempio conosciuto dell'antica Roma. Situato nella parte orientale del Foro romano, occupava tutto lo spazio tra la basilica di Massenzio e il Colosseo. Era dedicato alle dee \"Venus Felix\" (Venere portatrice di buona sorte) e \"Roma Aeterna\".\nStoria.\nPrecedentemente si trovava in questo sito l'atrio della \"Domus Aurea\" di Nerone, dov 'era collocato il colosso dell'imperatore, un'enorme statua bronzea alta 35 metri pi\u00f9 la base. Quando Adriano decise la costruzione del tempio, procedette a ridedicare la statua al dio Sole e la fece spostare, con l'aiuto di ventiquattro elefanti. I saggi archeologici al di sotto del tempio hanno trovato i resti di una ricca casa di et\u00e0 repubblicana.\nL'architetto del tempio fu lo stesso imperatore Adriano. La costruzione, iniziata nel 121, fu inaugurata ufficialmente da Adriano nel 135 e finita nel 141 sotto Antonino Pio. L'opera venne aspramente criticata dall'architetto imperiale Apollodoro di Damasco, che pag\u00f2 con la vita la sua audacia.\nDanneggiato dal fuoco nel 307, fu restaurato dall'imperatore Massenzio. Un ulteriore restauro fu eseguito sotto Eugenio, un effimero usurpatore (392-394) contro Teodosio I, la cui politica mirava alla restaurazione dei culti pagani. Nella tarda antichit\u00e0 al tempio, noto come \"templum urbis\", era associato un collegio sacerdotale, quello dei \"XIIviri urbis Romae\".\nNel 625 inizi\u00f2 la rovina del tempio, le cui tegole di bronzo furono rimosse da papa Onorio I per il rifacimento del tetto nell'antica basilica di San Pietro in Vaticano. Nel IX secolo un terremoto distrusse il tempio. Sul suo lato nord fu costruita, nel IX secolo, la basilica di Santa Maria Nova (dal XV secolo divenuta basilica di Santa Francesca Romana).\nTra il 1933 e il 1935, nel corso dei lavori per aprire la via dei Fori Imperiali, il tempio fu soggetto a un restauro generale, su progetto di Antonio Mu\u00f1oz. Furono dissotterrate e allineate nella posizione originaria 22 colonne del portico esterno, utilizzando 60 tronchi di granito bigio trovati nell'area; Mu\u00f1oz fece ricorso, per la ricostruzione degli elementi architettonici mancanti, alla piantumazione di essenze arboree, basandosi sulle sperimentazioni effettuate da Giacomo Boni e da Raffaele De Vico. Oggetto di ricostruzione arborea fu la scala di accesso alla platea, realizzata con gradini di bosso, le murature perimetrali della cella, integrate da arbusti di alloro nelle parti rovinate dal tempo, mentre le colonne mancanti furono ricostruite nel loro volume di base da cespugli di ligustro. L'incuria di decenni aveva danneggiato seriamente le ricostruzioni arboree e l'ultimo restauro le ha definitivamente eliminate. Il monumento, dopo anni di chiusura, \u00e8 stato riaperto al pubblico nel 2010.\nDescrizione.\nPosto su un podio che misurava 145 metri in lunghezza e 100 metri in larghezza, il peristilio misurava 110 x 53 metri ed era formato da 10 x 21 colonne (seguendo quindi la formula N = 2n + 1). Due doppi colonnati sui lati lunghi cingevano poi l'area sacra, con dei propilei al centro. Alcune delle colonne in granito della prima fase adrianea tuttora esistenti facevano parte di questi portici.\nLa peristasi del tempio \u00e8 scomparsa e ne resta solo traccia in pianta, dove sono state collocate siepi di bosso e comprendeva originariamente dieci colonne sui lati brevi (tempio decastilo) e ventuno sui lati lunghi seguendo lo schema dei templi dipteri e quattro davanti ai pronai.\nLo stilobate con gradini seguiva uno stile tipicamente greco, come in auge al tempo di Adriano. Il tempio consisteva in due \"cellae\" adiacenti, orientate simmetricamente verso l'esterno con la parete di fondo adiacenti. Originariamente non avevano abside ed avevano una copertura piana a travi lignee: le attuali absidi e le volte furono aggiunte dal restauro di Massenzio. Ognuna delle celle ospitava la statua di una dea: Venere, la dea dell'amore e fondatrice della gens Iulia, in quanto madre mitologica di Enea, e Roma, la dea che personificava lo Stato romano, ambedue sedute su un trono.\nLa cella occidentale, dove si trovava la statua di Roma, venne inglobata nell'ex convento di Santa Francesca Romana, che oggi ospita l'Antiquarium Forense. Grandi colonne in porfido ne scandiscono le pareti e fiancheggiano l'abside. \u00c8 visibile un tratto di pavimento originale e una parte del basamento in laterizio della statua. Altre colonnine in porfido poste su mensole inquadrano le nicchie dove erano collocate altre statue, secondo uno schema decorativo tipico dell'epoca imperiale che si trova anche nella basilica di Massenzio e nella ricostruzione dioclezianea della Curia Iulia.\nLa cella orientale, visibile dall'esterno, \u00e8 peggio conservata, ma resta una parte degli stucchi del catino absidale. Tra il 1815 e il 2000 furono eseguiti vari restauri: nel 2003 il tempio fu aperto al pubblico."}
{"id": "606249", "revid": "122905042", "url": "https://it.wikipedia.org/wiki?curid=606249", "title": "Giuliano Dami", "text": "Biografia.\nFiglio di Vincenzo Dami e di Catarina di Cristofano Ambrogi, di origini popolari, possedeva un'eccezionale bellezza fisica; inizialmente, stette al servizio del marchese Ferdinando Capponi, come palafreniere. Durante una visita del proprio padrone alla corte medicea, Dami colp\u00ec col suo aspetto fisico il giovane principe Gian Gastone, che chiese al Capponi di \"donargli\" il servitore. Dami divenne, da allora, il suo amante e compagno di avventure, e lo segu\u00ec addirittura dopo il matrimonio con la principessa tedesca Anna Maria Francesca di Sassonia-Lauenburg (1697), prima in un piccolo villaggio della Boemia, \"Reichstadt,\" la capitale dello stato della moglie del principe, e poi a Praga.\nNel 1708 Gian Gastone abbandon\u00f2 per sempre la moglie e torn\u00f2 a Firenze, ovviamente sempre con Giuliano a fianco, oramai sua vera e propria eminenza grigia e nel 1723 successe, ultimo discendente della casata medicea, al padre Cosimo III.\nDurante i suoi tredici anni di governo, sebbene fosse anche capace di prendere decisioni sagge e sensate, Gian Gastone trascorse quasi tutto il suo tempo chiuso nelle sue stanze di Palazzo Pitti, trascorrendo il tempo a letto e partecipando a festini lussuriosi. \"Regista\" di queste orge era proprio il fidatissimo Giuliano, che si incaricava personalmente di organizzare bagordi reclutando decine di ragazzini di entrambi i sessi e, generalmente, di modestissima condizione sociale. Questi ultimi, posti al servizio del Granduca, furono chiamati \"ruspanti\" perch\u00e9 pagati con le monete dette \"ruspi\". Si calcola che nel 1731 fossero circa 370 e costituissero anche un pericolo per l'ordine pubblico, perch\u00e9 il loro comportamento era condizionato dalla sicurezza di incolumit\u00e0 che gli derivava dalla protezione del sovrano e del suo favorito.\nMentre organizzava i festini, Giuliano Dami trovava il tempo di dedicarsi anche al proprio arricchimento personale, chiedendo \"tangenti\" in cambio di raccomandazioni al Granduca o per l'ammissione alle orge di corte; era anche solito accordarsi con mercanti e rigattieri, ai quali vendeva oggetti di valore di Palazzo Pitti, che, a loro volta, li rivendevano al Granduca.\nIl potere di Giuliano Dami inizi\u00f2 a scemare quando le condizioni di salute di Gian Gastone peggiorarono ed il Granduca decise di prepararsi da buon cristiano alla morte, riavvicinandosi alla sorella Anna Maria Luisa, implacabile nemica dell'ex palafreniere.\n Lo stesso Alberto Bruschi, al quale si riconosce di avere tracciato la pi\u00f9 esauriente biografia di Giuliano Dami, ha scritto che in fondo il 'Favorito' dette a Gian Gastone quello che Gian Gastone gli chiese, nel bene e nel male.\nFonti.\nLa fonte bibliografica settecentesca che pi\u00f9 ha influenzato gli storici contemporanei \u00e8 un manoscritto che narra le vite dissolute degli ultimi Medici, con esplicito riferimento poco lusinghiero al Dami, "}
{"id": "606260", "revid": "1632387", "url": "https://it.wikipedia.org/wiki?curid=606260", "title": "Rock the Nations", "text": "Rock the Nations \u00e8 l'ottavo album dei Saxon, uscito nel 1986 per l'Etichetta discografica Capitol Records.\nIl disco.\nSegna l'addio di Steve Dawson, che abbandon\u00f2 il gruppo durante il processo compositivo a causa di pressioni della moglie, stanca di vederlo partire per lunghe tourn\u00e9e. Il disco presenta una collaborazione illustre, dal momento che Elton John suona il piano in due brani. \u00c8 un lavoro dove il gruppo si riappropria in parte della durezza abbandonata con il precedente \"Innocence Is No Excuse\", ma fondamentalmente poco apprezzato da parte dei \"fan\", che reputano molte delle canzoni deboli, nonostante vi sia comunque un classico come la \"title-track\". Probabilmente all'origine della sfortuna del disco giocarono le condizioni difficili in cui venne elaborato: Dawson lasci\u00f2 all'inizio del processo compositivo e non venne trovato un sostituto in tempi utili, tanto che le linee di basso vennero registrate da Biff Byford, nonostante furono attribuite a Paul Johnson, entrato nel gruppo poco dopo la fine delle registrazioni."}
{"id": "606262", "revid": "1632387", "url": "https://it.wikipedia.org/wiki?curid=606262", "title": "Destiny (Saxon)", "text": "Destiny \u00e8 il nono album del gruppo heavy metal britannico Saxon, pubblicato nel 1988 per l'etichetta discografica EMI.\nIl disco.\n\"Destiny\" \u00e8 l'unico album dei Saxon in cui il bassista Paul Johnson ha effettivamente suonato, assieme al batterista Nigel Durham, che restitu\u00ec il posto a Nigel Glockler dopo averlo rilevato nel tour di \"Rock the Nations\". Il disco non ha riscosso un buon successo di pubblico e di critica, perch\u00e9 ritenuto troppo commerciale e radiofonico, con forti influenze AOR. \"Calm Before the Storm\" \u00e8 dedicata a C. E. Byford, lo scomparso padre del cantante, mentre il singolo \"Ride Like the Wind\" \u00e8 una cover del cantante statunitense Christopher Cross."}
{"id": "606264", "revid": "1632387", "url": "https://it.wikipedia.org/wiki?curid=606264", "title": "Solid Ball of Rock", "text": "Solid Ball of Rock \u00e8 il decimo album dei Saxon, uscito nel 1991 per l'Etichetta discografica Charisma Records.\nIl disco.\n\u00c8 il primo album in studio con il giovane Tim \"Nibbs\" Carter al basso, subentrato a Paul Johnson alla fine del 1988 durante il tour di \"Destiny\". A livello compositivo il disco segna un ritorno a sonorit\u00e0 meno commerciali e pi\u00f9 elaborate, merito del forte apporto compositivo di Carter, mai pi\u00f9 eguagliato dal punto di vista quantitativo; il contributo di Johnson \u00e8 riscontrabile in due canzoni. Alla produzione troviamo il tedesco Kalle Trapp, noto per il lavoro con i Blind Guardian."}
{"id": "606266", "revid": "1632387", "url": "https://it.wikipedia.org/wiki?curid=606266", "title": "Forever Free (Saxon)", "text": "Forever Free \u00e8 l'undicesimo album dei Saxon, uscito nel 1992 per l'Etichetta discografica Virgin Records e EMI.\nIl disco.\nLa canzone \"Iron Wheels\" \u00e8 dedicata al padre di Biff Byford; inoltre parte del testo \u00e8 ripreso da \"Calm Before the Storm\", presente su \"Destiny\" e gi\u00e0 dedicata al defunto padre del cantante."}
{"id": "606268", "revid": "3115", "url": "https://it.wikipedia.org/wiki?curid=606268", "title": "Nautica", "text": "La nautica \u00e8 l'insieme delle conoscenze, delle tecniche e dei mezzi relativi al trasporto sull'acqua, per qualsiasi scopo esso sia perseguito.\nGli elementi.\nLa teoria e l'arte della nautica comportano la conoscenza e l'uso di una grande variet\u00e0 di elementi:\nNel corso della prestazione \u00e8 gerarchicamente Primo ufficiale ma retroposto al primo ufficiale di bordo il quale, in qualunque caso rimane \" second in command \" di cui al \" command chain \". \nL'insieme di questi elementi o parte di essi concorrono a determinare gli ambiti:\nGlossario.\nil glossario dei termini marinareschi \u00e8 caratterizzato da numerosi termini propri originali.\nA bordo di una imbarcazione ogni azione, ogni oggetto posseggono un nome che cambia anche in relazione alle funzioni.\nPer esempio, ogni cima che regola una vela \u00e8 indicata con un nome diverso (scotta, braccio, drizza, e altri) in modo che gli errori di comunicazione tra marinai siano ridotti al minimo e la nave possa procedere in sicurezza con equipaggi anche numerosi."}
{"id": "606269", "revid": "1632387", "url": "https://it.wikipedia.org/wiki?curid=606269", "title": "Dogs of War (Saxon)", "text": "Dogs of War \u00e8 il dodicesimo album dei Saxon, uscito nel 1995 per l'Etichetta discografica Mayhem Records.\nIl disco.\n\u00c8 il disco d'addio del fondatore Graham Oliver, deluso della nuova direzione musicale intrapresa dal gruppo (pi\u00f9 dura seppur nel rispetto della melodia), e sostituito prima dell'inizio della tourn\u00e9e dal vicino di casa di Nigel Glockler, Doug Scarrat."}
{"id": "606279", "revid": "86341", "url": "https://it.wikipedia.org/wiki?curid=606279", "title": "Banco di Santo Spirito", "text": "Il Banco di Santo Spirito fu un istituto bancario italiano fondato a Roma nel 1606 e scioltosi nel 1992 per confluenza nella Banca di Roma.\nBanca ufficiale dello Stato Pontificio, divenne banca pubblica sotto lo stato italiano tra le due guerre fino alla cessione, avvenuta nel 1989, al gruppo Cassa di Risparmio di Roma cui fece seguito la suddetta fusione tra i tre istituti capitolini che diede vita alla Banca di Roma.\nStoria.\n1605-1811.\nAlla fine del Cinquecento, come in altre citt\u00e0 italiane, anche a Roma il declino dei commerci mediterranei a vantaggio di quelli oceanici aveva provocato la bancarotta di molti banchieri privati.\nPerci\u00f2 lo Stato Pontificio per rassicurare i depositanti pens\u00f2 di fondare un banco pubblico, come quelli che erano nati alla fine del Cinquecento in molte citt\u00e0 italiane, ed in particolare vennero presi a modello i sette banchi napoletani, che erano annessi ad altrettante istituzioni caritative.\nIl Banco di Santo Spirito fu fondato il 13 dicembre 1605 con breve di Papa Paolo V per gestire le propriet\u00e0 e garantire il finanziamento dell'Arcispedale di Santo Spirito in Saxia a Roma, di cui faceva parte e nella cui sede inizi\u00f2 la propria attivit\u00e0.\nContemporaneamente continuavano a sussistere a Roma sia il Monte di Piet\u00e0, che era considerato anch'esso un banco pubblico, sia i banchieri privati.\nLa sede del Banco di Santo Spirito, inizialmente posta nell'Ospedale, fu presto spostata nella via dei Banchi, riutilizzando l'edificio della \"Zecca vecchia\" posta in mezzo ai banchi privati.\nCon il tempo divenne la cassa di deposito per ordini religiosi, luoghi pii e alcuni privati.\nLe operazioni consentite al Banco erano quelle di ricevere somme in deposito e restituirle; e inoltre di girare importi da un conto di deposito all'altro.\nIl Banco non poteva, invece, fare prestiti: l'unico impiego autorizzato delle somme depositate era l'acquisto di \"luoghi\" dei \"monti camerali\", ovvero titoli del debito pubblico dello Stato pontificio. Ed in effetti il Banco si adoperava attivamente per il collocamento dei Luoghi di monte, in particolare per quelli del \"Monte non vacabile di Santo Spirito\", costituito per finanziare l'acquedotto dell'Acqua Paola. Inoltre il Banco collocava i luoghi anche dei \"monti baronali\", cio\u00e8 dei monti costituiti dai nobili romani per finanziare le opere nei loro feudi.\nNonostante il divieto, tuttavia, gi\u00e0 nel corso dei Seicento il Banco sub\u00ec pressioni e dovette concedere prestiti, prima all'Ospedale e poi anche a privati.\nLe cedole del Banco di Santo Spirito circolavano ampiamente nella citt\u00e0 di Roma come mezzo di pagamento: si trattava di titoli di credito emessi da un correntista nei limiti della somma da lui depositata e che venivano trasferiti da un prenditore all'altro, previo controllo della copertura da parte dei funzionari del Banco. Cosicch\u00e9 a Roma non circolava quasi moneta metallica.\nNel 1724 papa Benedetto XIV decret\u00f2 che le cedole diventassero titoli al portatore.\nNel 1737 ci si rese conto che i prestiti fatti all'Arcispedale stavano mandando in bancarotta il Banco, e che le cedole che circolavano superavano il valore dei depositi.\nPer evitare il collasso furono destinati all'Arcispedale, e da questo al pagamento dei suoi debiti verso il Banco, gli introiti del Lotto.\nL'eccesso di circolazione cartacea e la difficolt\u00e0 di recuperare i crediti verso la Camera apostolica e l'Arcispedale portarono a una nuova crisi, alla fine del Settecento, che si sovrappose alle vicende politiche dell'Occupazione francese. L'Occupante ritir\u00f2 dalla circolazione le cedole, sostituendole con gli assegnati, che peraltro erano inflazionati anch'essi.\nIl Banco fu momentaneamente chiuso nel 1798 dalla neonata Repubblica Romana e furono distrutte le matrici per la stampa delle cedole. Nel 1800 riprese una stentata attivit\u00e0 finch\u00e9 i Francesi chiusero il Banco nel 1811.\n1814-1992.\nDopo la caduta di Napoleone, nel 1814 il Banco fu riaperto da papa Pio VII, ma non furono riconosciute e quindi rimborsate le cedole emesse prima dell'Occupazione francese.\nNell'Ottocento il Banco non dava interessi sui depositi.\nPerci\u00f2 i depositanti erano soprattutto istituzioni religiose: chiese, ordini religiosi, ospedali, scuole.\nImpiegava il denaro in titoli del debito pubblico e il ricavato veniva riversato all'Arcispedale.\nIn seguito all'annessione di Roma al Regno d'Italia (1870), e al conseguentemente trasferimento della capitale sul Tevere, vi fu un'intensa attivit\u00e0 edilizia per costruire le sedi delle amministrazioni centrali, nonch\u00e9 le residenze dei funzionari.\nNel 1874 il Banco di Santo Spirito venne autorizzato ad aprire la sezione di credito fondiario competente per il Lazio: in questo modo ebbe uno ruolo nel panorama bancario dell'Italia unita.\nPer finanziarsi il Credito Fondiario emetteva delle obbligazioni dette \"cartelle fondiarie\", che circolavano al portatore.\nTuttavia, nel 1888 l'edilizia romana dopo gli anni dell'euforia entr\u00f2 in crisi e nel 1894 il Banco di Santo Spirito fu posto in liquidazione. Nel 1896 ne divenne liquidatore Vittorio Scialoja. \nLa lunga fase liquidatoria termin\u00f2 nel 1917 con la separazione definitiva fra il Banco e l'Arcispedale.\nIl Banco di Santo Spirito fu ricostituito nel 1921 in forma di societ\u00e0 anonima, ma solo nel 1924 apr\u00ec gli sportelli per la raccolta del risparmio presso il pubblico. La banca era vicina agli ambienti cattolici e al Partito Popolare.\nIn seguito alla crisi degli anni 1930 il Banco si trov\u00f2 in difficolt\u00e0 economiche.\nInnanzitutto si fuse con la Banca Regionale del Lazio.\nInoltre il controllo del Banco fu ceduto all'Istituto Italiano di Credito Marittimo, che a sua volta era controllato dall\u2019Istituto di Liquidazioni.\nNel 1933 l'Istituto di Liquidazioni e il Credito Marittimo furono riassorbiti dal nuovo Istituto per la Ricostruzione Industriale, sicch\u00e9 nel 1935 l'IRI si ritrov\u00f2 a controllare anche il Banco di Santo Spirito.\nNel 1989 l'IRI cedette il Banco alla Cassa di Risparmio di Roma con cui, assieme al Banco di Roma, si fonder\u00e0 (nel 1992) e il \"nuovo\" istituto assumer\u00e0 la denominazione di Banca di Roma.\nLa presenza del Banco di Santo Spirito fu sia a sostegno dell'attivit\u00e0 edilizia che specialmente a Roma tocc\u00f2 in diversi tempi punte speculative, sia dei rapporti con il mondo agricolo come la partecipazione all'Agrifactoring a sostegno di Federconsorzi."}
{"id": "606280", "revid": "767487", "url": "https://it.wikipedia.org/wiki?curid=606280", "title": "Girlschool", "text": "Le Girlschool sono un gruppo heavy metal britannico, formatosi a Londra nel 1977.\nOltre a essere composto interamente da donne \u00e8 annoverato tra i pi\u00f9 in vista della corrente NWOBHM. Ebbero un discreto successo soprattutto negli anni ottanta, mantengono tuttora un folto seguito di fan e influirono su molti altri gruppi musicali al femminile.\nStoria del gruppo.\nGli inizi.\nIl gruppo fu fondato da tre studentesse londinesi, Kim McAuliffe, Enid Williams e Deidre Cartwright. Inizialmente si chiamavano Painted Lady e decisero di chiamarsi Girlschool nell'aprile del 1978. In seguito Cartwright se ne and\u00f2, e arrivarono Kelly Johnson e Denise Dufort.\nPrimi successi.\nNel dicembre 1978 pubblicarono il loro primo singolo, \"Take It All Away\" e grazie ai tanti concerti e al successo del singolo, ottennero una certa attenzione da parte di altri colleghi del loro genere. Cos\u00ec sostennero un tour a fianco dei Mot\u00f6rhead, a cui sarebbero rimasti legati per molti anni condividendo con loro la successiva firma per la Bronze Records.\nNel 1980 pubblicarono \"Demolition\", ritenuto uno degli album pi\u00f9 importanti della NWOBHM anche grazie a canzone come \"Emergency\" e \"Race with the Devil\".\nNel 1981 pubblicarono assieme ai Mot\u00f6rhead l'ep St. Valentines Day Massacre con il nome di Headgirl contenente il noto singolo \"Please Don't Touch\" e raggiunsero massima popolarit\u00e0 con il secondo lavoro \"Hit and Run\", giunto al quinto posto in classifica in Gran Bretagna. Suonarono con successo all'Hammersmith Odeon, e conquistarono un buon seguito in Europa e negli Stati Uniti anche grazie a concerti insieme a gruppi quali Iron Maiden, Deep Purple, Scorpions e Blue \u00d6yster Cult.\nIl declino.\nA partire dal 1982, il loro successo inizi\u00f2 a declinare insieme a quello di altri musicisti NWOBHM. Allora pubblicarono \"Screaming Blue Murder\", di vendite pi\u00f9 moderate. Ad ottobre di quell'anno, McAuliffe rischi\u00f2 la vita per una scossa elettrica durante un concerto in Danimarca, ma si riprese in tempo per altri due tour, uno in Giappone e l'altro in Europa con i Rainbow.\nIn seguito pubblicarono il loro quarto album \"Play Dirty\" (1983), che per\u00f2 non fu molto stimato dal pubblico e raggiunse solo la 66\u00aa posizione in Gran Bretagna.\nDopo il tour promozionale per \"Play Dirty\", Johnson si separ\u00f2 dalla band per andare a vivere negli USA, con l'ex bassista delle Runaways Vicki Blue, e fu sostituita da Cris Bonacci. Dal 1984 s'impegnarono per la firma per una grande casa discografica, ma mantennero un seguito sufficiente per la prosecuzione della loro attivit\u00e0. Per un po' di tempo, Jackie Bodimead lavor\u00f2 con le Girlschool come cantante (Running Wild), e questa formazione fu ripresa durante un'esibizione al Camden Palace.\nL'anno successivo esce \"Nightmare at Maple Cross\", con Kim McAuliffe alla voce e nel 1988 invece esce \"Take A Bite\".\nNel 1992 la band pubblica l'omonimo album \"Girlschool\" e tre anni dopo il live \"Girlschool Live\".\nEventi recenti.\nNel 2000 esce il disco \"\", seguito nel 2004 da \"Believe\".\nNel novembre 2005 le Girlschool hanno girato ancora in concerto con i Mot\u00f6rhead, per il tour britannico in occasione dei loro 30 anni di attivit\u00e0.\nIl 15 luglio 2007 Kelly Johnson \u00e8 morta all'et\u00e0 di 49 anni, dopo 6 anni di lotta contro un cancro alla spina dorsale.\nIl loro ultimo album, \"Legacy\", \u00e8 stato pubblicato nel 2008.\nIl 29 gennaio 2019 il gruppo annuncia la fuoriuscita della bassista Enid Williams che viene sostituita dall'ex bassista delle Rock Goddess Tracey Lamb (gi\u00e0 nelle Girlschool dal 1987 al 1991 e dal 1993 al 2000)."}
{"id": "606283", "revid": "92916260", "url": "https://it.wikipedia.org/wiki?curid=606283", "title": "IOR", "text": ""}
{"id": "606286", "revid": "125790919", "url": "https://it.wikipedia.org/wiki?curid=606286", "title": "Ergonomia", "text": "Lergonomia, secondo la IEA (\"International Ergonomics Association\"), \u00e8 quella scienza che si occupa dell'interazione tra gli elementi di un sistema (umani e d'altro tipo) e la funzione per cui vengono progettati (nonch\u00e9 la teoria, i principi, i dati e i metodi che vengono applicati nella progettazione), allo scopo di migliorare la soddisfazione dell'utente e l'insieme delle prestazioni del sistema. In pratica \u00e8 quella scienza che si occupa dello studio dell'interazione tra individui e tecnologie.\nNel 1949 lo psicologo K. F. H. Murrell diede al termine \"ergonomia\" il significato attuale. Nel 1961 videro la luce l'Associazione internazionale di ergonomia (IEA, \"International Ergonomics Association\") e la S.I.E. (Societ\u00e0 italiana di ergonomia).\nDescrizione.\nEtimologia del termine.\nIl termine \"ergonomia\" deriva dalle parole greche \"\u00e9rgon\" (lavoro) e \"\u0144omos\" (regola, legge). \u00c8 stata usata per la prima volta da Wojciech Jastrz\u0119bowski in un giornale polacco nel 1857.\nNel 1949 questo termine \u00e8 stato ripreso da Murrell, che lo utilizz\u00f2 per descrivere le linee guida nel design di prodotti, servizi o ambienti rispondenti alle necessit\u00e0 dell'utente.\nIl livello di ergonomia.\nLa qualit\u00e0 del rapporto tra l'utente e il mezzo utilizzato \u00e8 determinata dal livello di ergonomia. Il\nrequisito pi\u00f9 importante per determinare questo livello \u00e8 la sicurezza, seguito dall'adattabilit\u00e0, l'usabilit\u00e0, il comfort, la gradevolezza, la comprensibilit\u00e0, la prestazione umana e cos\u00ec via. Il rapporto tra l'utente ed il mezzo utilizzato influisce inoltre in maniera rilevante sulla \"efficienza\" dello stesso individuo, come si evince dall'enunciato \"migliorare la soddisfazione dell'utente e l'insieme delle prestazioni del sistema.\"\nPer valutare la qualit\u00e0 del rapporto tra una persona e la tecnologia utilizzata, gli ergonomi considerano il lavoro (attivit\u00e0) da svolgere e le richieste dell'utente, le attrezzature utilizzate (dimensioni, forma, disposizione), e le informazioni per il loro utilizzo. L'ergonomia si basa su molte discipline e scienze nello studio degli esseri umani e dei loro ambienti, tra cui antropometria, biomeccanica, ingegneria meccanica, bioingegneria, ingegneria industriale, ingegneria biomedica, design industriale, chinesiologia, fisiologia e psicologia.\nUn oggetto non facilmente usabile oppure non sicuro sar\u00e0 un oggetto di utilizzo ostico, che implica grande sforzo cognitivo: esso sar\u00e0 quindi \"poco ergonomico\". Fra i vari studi al fine di arrivare ad un'idonea ergonomia, quello della chinetosfera \u00e8 fra i pi\u00f9 rilevanti, al fine di calcolare gli spazi utili per la massima abilit\u00e0 dei movimenti dell'utente.\nErgonomia organizzativa.\nUno dei principali campi di applicazione dell'ergonomia riguarda l'organizzazione del lavoro. L'ergonomia organizzativa si basa sul lavoro di gruppi interdisciplinari che intervengono sulle dimensioni sociali, cognitive, relazionali e fisiche dell'ambiente di lavoro. In questo campo, oltre che a sviluppare studi metodologici e strumenti idonei per la prevenzione, valutazione di patologie psicosociali emergenti (stress, mobbing e burn out, in particolare), l'ergonomia fornisce anche principi e modelli di progettazione ergonomica degli ambienti di lavoro, con l'intento di migliorare la qualit\u00e0 della vita e il benessere nei luoghi di lavoro, prevenzione Covid-19.\nErgonomia e risk management.\nL'errore umano \u00e8 un ulteriore campo di studio e approfondimento che caratterizza la teoria e la pratica ergonomica. In questo campo l'ergonomia presta particolare attenzione alla gestione dei rischi che possono derivare dall'errore nei diversi settori di intervento ed in particolare nei campi in cui \u00e8 la sicurezza riveste particolare importanza, come ad esempio nelle lavorazioni ad alto rischio per la salute, nel settore sanitario, nelle costruzioni, ecc.\nFormazione dell'ergonomo.\nLa formazione dell'ergonomo \u00e8 duplice: da una parte richiede lo sviluppo di conoscenze e competenze relative alle teorie e alle pratiche specifiche della disciplina (formazione generalista); dall'altra si differenzia in base al campo di intervento prescelto per l'esercizio della professione.Inizialmente in Italia gli ergonomi si sono formati dalle Facolt\u00e0 di ARCHITETTURA . Esistono in Italia diverse universit\u00e0 e centri di formazione che erogano formazione in ergonomia di livello post-universitario.\nI contenuti minimi della formazione professionale in ergonomia sono fissati nel documento \"Summary of Core Competencies in Ergonomics: Units and Elements of Competency\" dalla IEA. In Europa, le persone in possesso di questi requisiti formativi ed ulteriori requisiti professionali possono ottenere la certificazione internazionale Eur.Erg rilasciata dal CREE (\"Centre of Registration of European Ergonomists\").\nApplicazioni.\nL'ergonomia fisica \u00e8 importante in campo medico, in particolare per gli individui ai quali sono state diagnosticati disturbi fisiologici o patologie come l'artrite (sia cronica e temporanea) o la sindrome del tunnel carpale. In questi soggetti, pressioni anche insignificanti o impercettibili, possono essere molto dolorose, o rendere inutilizzabile un dispositivo. Molti prodotti dal design ergonomico sono anche utilizzati o raccomandati per trattare o prevenire tali disturbi, come il COVID - 19 e per trattare la pressione legata al dolore cronico.\nL'ergonomia sul posto di lavoro.\nPostazioni di lavoro ergonomiche forniscono un supporto per gli ambienti ad alta intensit\u00e0 di lavoro. Al di fuori della stessa disciplina, il termine \"ergonomia\" \u00e8 generalmente usato per riferirsi all'ergonomia fisica riferita al luogo di lavoro (come ad esempio sedie ergonomiche e tastiere). L'ergonomia sul posto di lavoro ha a che fare in gran parte con la sicurezza dei lavoratori, sia a lungo che a breve termine. Postazioni ergonomiche possono contribuire a ridurre i costi, migliorando la sicurezza, di conseguenza, questo ridurrebbe i soldi versati a titolo di risarcimento dei lavoratori. Attraverso l'ergonomia, i luoghi di lavoro possono essere progettati in modo che i lavoratori non debbano ricorrere a posture incongrue per il corpo, quindi l'industria potrebbe risparmiare i costi associati al risarcimento dei lavoratori.\nNei luoghi di lavoro si possono seguire due approcci, uno reattivo o uno preventivo, in sede di applicazione pratica dell'ergonomia. L\"ergonomia reattiva\" \u00e8 quando qualcosa deve essere stabilito con azioni correttive. L\"ergonomia preventiva\" \u00e8 il processo di ricerca di aree che potrebbero essere migliorate e che individua i problemi prima che diventino problemi di grandi dimensioni. Le problematiche possono essere preventivamente risolte mediante progettazione di apparecchiature, di attivit\u00e0 o progettazione ambientale. A tal fine si adoperano dei simulatori in cui \u00e8 possibile simulare, o replicare, le operazioni svolte dall'operatore \u00e8 ci\u00f2 consente quindi di prevedere, e quindi correggere, eventuali problematiche.\nL'ergonomia nella legislazione italiana.\nSi parla di ergonomia nel D.Lgs. 81/2008. Nell'ambito delle attivit\u00e0 lavorative il problema dell'ergonomia \u00e8 considerato dalla legislazione italiana in relazione al miglioramento del benessere del lavoratore: l'articolo 15, lett. d) del D. Lgs. 81/2008 impone \"il rispetto dei principi ergonomici nell'organizzazione del lavoro, nella concezione dei posti di lavoro, nella scelta delle attrezzature e nella definizione dei metodi di lavoro e produzione, in particolare al fine di ridurre gli effetti sulla salute del lavoro monotono e di quello ripetitivo\"; ma ancor prima con il Decreto legislativo 626/1994.\nLa norma UNI EN 1335-1 specifica i requisiti ergonomici per gli arredi di ufficio dividendo in tre classi dimensionali ovvero classe A, classe B e classe C.\nLa norma UNI EN 11228 parti I, II e III specifica i requisiti di valutazione del rischio da sovraccarico biomeccanico (movimentazione manuale dei carichi, traino spinta e movimenti ripetitivi)."}
{"id": "606288", "revid": "228587", "url": "https://it.wikipedia.org/wiki?curid=606288", "title": "Falange obliqua", "text": "La falange obliqua () \u00e8 una tecnica di combattimento inventata dal generale tebano Epaminonda; fu utilizzata per la prima volta nella battaglia di Leuttra (371 a.C.), in cui i Tebani sconfissero clamorosamente gli Spartani. La falange obliqua era una variante della falange oplitica tradizionale, in cui si attaccava da sinistra la destra dell'avversario.\nDescrizione.\nMentre la falange oplitica si dispiegava tradizionalmente su 8-12 ranghi di profondit\u00e0 (in base alle citt\u00e0), gi\u00e0 nel 424 a.C. nella battaglia di Delio, durante la guerra del Peloponneso, il comandante tebano Pagonda aveva spiegato le sue truppe contro gli Ateniesi e i loro alleati su ben 25 ranghi.\nQuesta disposizione fu presa come spunto da Epaminonda, che ne fece la chiave di volta per sconfiggere gli Spartani.\nPi\u00f9 specificamente, la tattica utilizzata consisteva nell'assottigliare il centro e la destra, al fine di sferrare un attacco massiccio con una profondit\u00e0 di 50 ranghi sulla sinistra (il lato debole nell'ordine di battaglia classico).\nStoria.\nNella battaglia di Leuttra la falange obliqua permise ai Tebani di respingere la destra spartana e di aggirarla. In tal modo gli Spartani, pur avendo messo sotto pressione la destra e il centro tebano che intanto indietreggiava, furono spiazzati e sconfitti.\nUn rilevante ruolo psicologico, inoltre, lo gioc\u00f2 il fatto che il re di Sparta Cleombroto I e la sua guardia personale (la cosiddetta \"agema\"), posizionati sulla destra, subirono in pieno l'urto dell'ala sinistra tebana, venendone decimati.\nIl colpo alla leadership e il massacro delle truppe di \u00e9lite fu fondamentale per questa clamorosa sconfitta, visto che gli Spartani erano considerati imbattibili sul campo.\nEpaminonda utilizz\u00f2 per la seconda volta questa tattica nel 362 a.C., in occasione della battaglia di Mantinea, dove lui stesso mor\u00ec."}
{"id": "606292", "revid": "729019", "url": "https://it.wikipedia.org/wiki?curid=606292", "title": "Centrale nucleare di Three Mile Island", "text": "La centrale nucleare di Three Mile Island \u00e8 un impianto situato sull'isola omonima lungo il fiume Susquehanna sul territorio della township di Londonderry a sud di Harrisburg, capitale dello Stato della Pennsylvania, USA.\nIncidente del 1979.\nLa centrale divenne celebre quando nel 1979 sub\u00ec il pi\u00f9 grave incidente mai avvenuto in una centrale nucleare statunitense, con il rilascio di una quantit\u00e0 significativa di radiazioni, stimate in un massimo di 480 PBq in forma di gas nobili, e meno di 740 GBq di iodio-131. L'incidente \u00e8 classificato a livello 5 (incidente con significative conseguenze all'esterno dell'impianto) della scala INES dell'IAEA.\nTuttavia non vi sono state morti accertate fra i lavoratori della centrale e la popolazione del circondario direttamente attribuibili all'incidente.\nAll'epoca era composta da due reattori ad acqua pressurizzati (PWR) costruiti dalla \"Babcock &amp; Wilcox\": il primo aveva una potenza di 800 MW ed era entrato in servizio nel 1974, l'unit\u00e0 2 (irrimediabilmente danneggiata dall'incidente) aveva una potenza di 900 MW ed era entrato in servizio il 30 dicembre 1978, 3 mesi prima dell'incidente. Fra le operazioni di messa in sicurezza, il combustibile e il corium sono stati estratti completamente dall'ottobre 1985 all'aprile 1990, ed ora sono stoccati in contenitori di acciaio (\"canister\") presso i Laboratori nazionali dell'Idaho sotto la propriet\u00e0 e il controllo del Dipartimento dell'Energia americano. Non sono in corso operazioni significative nel sito, solo sorveglianza e manutenzione: lo smantellamento totale della seconda unit\u00e0 stimato al 2036, \u00e8 rimandato a poco dopo l'arresto definitivo della prima, al costo ricalcolato il 31 dicembre 2009 di 836,9 milioni di $, mentre il fondo attualmente disponibile \u00e8 di 576,8 milioni di $."}
{"id": "606294", "revid": "172", "url": "https://it.wikipedia.org/wiki?curid=606294", "title": "Funzioni integrali trigonometrici", "text": ""}
{"id": "606312", "revid": "486946", "url": "https://it.wikipedia.org/wiki?curid=606312", "title": "Rapid Bucure\u015fti", "text": ""}
{"id": "606314", "revid": "827882", "url": "https://it.wikipedia.org/wiki?curid=606314", "title": "Hip hop tedesco", "text": "L'hip hop tedesco \u00e8 un sottogenere della musica hip hop nato in Germania che secondo le statistiche di vendita \u00e8 il terzo bacino d'utenza del mondo per questo genere musicale, dopo gli Stati Uniti e la Francia.\nStoria.\nDurante gli anni 1980 elementi della cultura hip hop come i Graffiti Writing e la break dance iniziarono a diffondersi anche nell'Europa occidentale. La musica hip hop inizi\u00f2 a diventare un fenomeno commerciale solo nell'ultima met\u00e0 del decennio.\nNei primi anni 1990, Die Fantastischen Vier (The Fantastic Four) diventarono il primo gruppo musicale hip hop tedesco a raggiungere un certo successo commerciale, contribuendo a diffondere il genere. Secondo un servizio dell'European Music Office intitolato \"Music in Europe,\" Die Fantastischen Vier originariamente attiravano un pubblico giovane, ma erano spesso accusati di essere degli 'Spassrapper' (artisti rap dediti semplicemente al divertimento, senza un reale spessore musicale). Nel 1994 il R\u00f6delheim Hartreim Projekt a Francoforte sul Meno port\u00f2 un suono pi\u00f9 duro sul mercato dell'hip hop di lingua tedesca, facendo conoscere artisti come Moses P. e portando al successo presso il grande pubblico artisti come Sabrina Setlur e Xavier Naidoo nel lasso di tempo che va fino alla fine del decennio. \nArtisti come Advanced Chemistry e la rapper Cora E. furono rappresentativi di un tipo di hip hop maggiormente corrispondente alle radici dell'hip hop statunitense, anche se molto lontano dal successo commerciale e dalla cosiddetta \"Neue Schule\" nata attorno alla met\u00e0 degli anni novanta. Amburgo e Stoccarda furono i principali centri di diffusione commerciale dell'hip hop con gruppi come Fettes Brot, F\u00fcnf Sterne Deluxe e Absolute Beginner per la prima, e Massive T\u00f6ne e Freundeskreis per la seconda.\nAttualmente, il rap di lingua tedesca \u00e8 evoluto in forme d'arte sfaccettate comprendendo stili come il Battle rap (Kool Savas, Azad), Gangsta rap (Bushido, sido), Conscious hip hop (Curse) ed artisti dai contorni musicali meno netti come Samy Deluxe, Eko Fresh, oltre a rapper in lingua inglese come Raptile o Beginner.\nLe principali etichette che trattano l'hip hop tedesco sono Optik Records, Deluxe Records, Ersguterjunge, Four Music e Aggro Berlin .\nUna delle principali distributrici di hip hop tedesco \u00e8 l'etichetta Groove Attack che si occupa anche di pubblicare diverse produzioni rap statunitensi."}
{"id": "606315", "revid": "125216163", "url": "https://it.wikipedia.org/wiki?curid=606315", "title": "Cirio", "text": "Cirio \u00e8 un consorzio italiano fondato nel 1856 e specializzato nelle conserve alimentari (in particolare nel settore del pomodoro), che ha raggiunto un posto di grande rilevanza a livello europeo. \nFa parte del gruppo Conserve Italia, che ha sede a San Lazzaro di Savena, in Emilia-Romagna.\nStoria.\nLa creazione e il ruolo di Napoleone Bonaparte.\nFu fondata a Torino nel 1856 dal nicese Francesco Cirio, allora ventenne, che decise di introdurre la tecnica, per quel tempo innovativa, di conservazione in scatola, detta appertizzazione, iniziando con i piselli. Questa tecnica fu inventata ed elaborata, negli anni tra il 1795 ed il 1806, da Nicolas Appert, il padre della conservazione in scatola, e consisteva essenzialmente nell'eliminare l'aria dai contenitori dopo averli riempiti con il cibo da conservare, sottoponendo a bollitura prolungata il contenitore dopo averlo chiuso.\nLo stimolo alla ricerca venne dato, all'inizio dell'Ottocento, da Napoleone Bonaparte, che voleva cibi a lunga conservazione per i soldati. Appert vinse il premio messo in palio dall'Imperatore e i risultati dei suoi metodi erano buoni, ma l'assenza di conoscenze specifiche sui batteri lasciava spazio ad un certo empirismo nell'applicazione. Fu in questo contesto che Francesco Cirio mise a punto il suo metodo (\"il metodo Cirio\"), con il quale ottenne riconoscimenti nella Grande Esposizione Universale di Parigi del 1867. Lo stabilimento impiantato a Torino avvi\u00f2 una apprezzata produzione, che sfoci\u00f2 anche nella esportazione dei suoi prodotti nel mondo. Per queste ragioni, la Cirio vanta di essere la pi\u00f9 antica industria conserviera d'Italia.\nL'unit\u00e0 d'Italia e l'espansione nel meridione.\nDopo l'unit\u00e0 d'Italia, la societ\u00e0 apr\u00ec alcuni stabilimenti nel Mezzogiorno, tra cui quello di Napoli nel quartiere San Giovanni a Teduccio, recuperando anche numerose aree agricole abbandonate e rafforzando negli anni la propria presenza nel Napoletano. Nel 1900 nasce la \u00abCirio societ\u00e0 generale conserve alimentari\u00bb e gli stabilimenti \"fiore all'occhiello\" sono a Vigliena, quartiere San Giovanni a Teduccio di Napoli, dove viene fissata la sede nazionale dell'azienda fino agli anni '80 del secolo scorso, e a Pontecagnano, in provincia di Salerno.\nLa propriet\u00e0 della SME.\nEntrata tramite la SME nell'orbita dell'IRI, allora gestita da Romano Prodi, fu oggetto, direttamente o indirettamente in fase di privatizzazione, di operazioni delle quali la magistratura ebbe modo di occuparsi per ci\u00f2 che si riferisce sia alla vicenda SME, sia a quella Lamiranda, sia infine a quella Federconsorzi.\nL'acquisizione del \"gruppo Cragnotti\".\nIn particolare, dopo una discussa aggiudicazione ad una catena di cooperative guidata da Lamiranda, pass\u00f2 al gruppo \"Cragnotti &amp; Partners Capital Investment NV\" in una complessa operazione finanziaria, in cui l'imprenditore romano Sergio Cragnotti confer\u00ec le attivit\u00e0 della Fedital, acquistata dal concordato preventivo Federconsorzi. Lo stesso Cragnotti acquist\u00f2 la Cirio nel 1994 per una cifra di 450 miliardi di lire.\nLa Procura della Repubblica di Perugia formul\u00f2 l'accusa di concorso in bancarotta impropria e, durante tale inchiesta, emerse che i marchi del settore \"latte\" erano stati acquisiti con valutazione 0 lire, mentre, in sede di conferimento alla Cirio, essi erano stati valutati decine di miliardi di lire. Il Giudice dell'Udienza Preliminare di Perugia tuttavia prosciolse Sergio Cragnotti. Il 2 marzo 2011 la Procura della Repubblica di Roma ha richiesto per il crac Cirio 15 anni di reclusione per Cragnotti e 8 anni per Cesare Geronzi.\nUgualmente molto controverso \u00e8 il successivo passaggio, avvenuto nel 1999, del settore \"latte\" della Cirio, ovvero la neonata Eurolat, alla Parmalat. Secondo la Pubblica accusa, il prezzo pagato dalla Parmalat era eccessivo e l'operazione, sempre secondo il pubblico ministero, era finalizzata a permettere il rientro dell'esposizione delle banche.\nNel novembre 2002 una rata di prestito non fu onorata. Questo, per\u00f2, determin\u00f2, in base alla clausola di insolvenza incrociata, la caduta in sofferenza di tutte le obbligazioni del gruppo e cos\u00ec, in breve, l'insolvenza divenne generalizzata. La crisi interess\u00f2 un gran numero di risparmiatori, in quanto, come si venne a scoprire, le obbligazioni, emesse solo per investitori finanziari, erano state collocate sul mercato secondario presso la clientela privata. La procedura dell'amministrazione straordinaria permise per\u00f2, in tempi relativamente brevi, di separare la parte produttiva dal marasma delle altre posizioni e di avviare una ripresa dal punto di vista industriale.\nLe acquisizioni di \"Conserve Italia\".\nIl settore industriale Cirio-De Rica fu ceduto per 168 milioni di euro a Conserve Italia.\nSponsorizzazioni.\nNel mondo del calcio il marchio Cirio \u00e8 stato presente come main sponsor sulle maglie della squadra di calcio del Napoli nelle stagioni 1982-83 e 1984-85, mentre negli anni novanta il brand dell'azienda emiliana \u00e8 stato legato sia alla Lazio dal 1996 al 2000, con Cragnotti a capo proprio delle due societ\u00e0, che al club brasiliano del San Paolo dal 1997 al 1999.\nNarrativa.\nNel romanzo \"Gomorra\", lo scrittore Roberto Saviano racconta di un presunto accordo tra Cirio, Parmalat e la camorra, al fine di garantire il monopolio di vendita dei due marchi nel Napoletano e nel Casertano."}
{"id": "606318", "revid": "448277", "url": "https://it.wikipedia.org/wiki?curid=606318", "title": "Partito Comunista Spagnolo", "text": ""}
{"id": "606321", "revid": "1812835", "url": "https://it.wikipedia.org/wiki?curid=606321", "title": "Luisa Maragliano", "text": "Biografia.\nInizia la carriera nel 1955 dopo un'audizione al Teatro Carlo Felice di Genova, dove viene scelta dal direttore d'orchestra Tristano Illersberg come una delle Fanciulle Fiore nel \"Parsifal\" di Richard Wagner. Con il maestro nasce un connubio affettivo che presto sfocer\u00e0 in matrimonio.\nTra il 1957 e il 1959 inizia a imporsi nel panorama operistico italiano; importantissimo in particolare \u00e8 il debutto nel 1959, in sostituzione di Antonietta Stella, ne \"La forza del destino\" all'Arena di Verona, dove sar\u00e0 una presenza costante fino all'inizio degli anni settanta.\nCanta in seguito in tutti i principali teatri del mondo, tra cui La Scala di Milano, il San Carlo di Napoli, il Teatro dell'Opera di Roma, la Staatsoper di Vienna, il Metropolitan di New York, l'Opera di Chicago, il Teatro Col\u00f3n di Buenos Aires. Il teatro napoletano \u00e8 uno dei preferiti: tra le numerose apparizioni figurano \"Simon Boccanegra\" nel 1969 accanto a Piero Cappuccilli nel suo debutto nel ruolo e l\"'Attila\" inaugurale nel 1971. Altre tappe importanti della carriera sono l'apertura della Scala con \"Luisa Miller\" nel 1969 (in sostituzione di Montserrat Caball\u00e9) e \"I masnadieri\" al Maggio Musicale Fiorentino con la direzione di Riccardo Muti.\nAffronta un ampio repertorio che va dal \"Giulio Cesare\" di H\u00e4ndel fino al verismo, con una predilezione per Verdi. , oltre a esibirsi nel \"Trovatore\", \"Un ballo in maschera\", \"La traviata\" e nelle gi\u00e0 citate \"Luisa Miller\" e \"La forza del destino\"; interpreta inoltre diversi titoli del primo Verdi: \"Attila\", \"I masnadieri\", \"Nabucco\", \"La battaglia di Legnano\", \"I due Foscari\", \"Ernani\". Del repertorio pucciniano esegue \"La boh\u00e8me\", \"Manon Lescaut\", \"Tosca\", \"Madama Butterfly\" \"Suor Angelica\", \"Turandot\" (Li\u00f9); di quello verista \"Andrea Ch\u00e9nier\", \"Cavalleria rusticana\", \"Francesca da Rimini\".\nDopo il ritiro dalle scene si dedica all'insegnamento."}
{"id": "606322", "revid": "84184", "url": "https://it.wikipedia.org/wiki?curid=606322", "title": "R\u00e1kosi", "text": ""}
{"id": "606323", "revid": "109272632", "url": "https://it.wikipedia.org/wiki?curid=606323", "title": "Tutto Dante", "text": "Tutto Dante \u00e8 stato uno spettacolo teatrale di Roberto Benigni, avente come momento centrale l'esegesi della \"Divina Commedia\" di Dante Alighieri, accompagnata anche da satira di argomento pi\u00f9 attuale.\nStoria.\nLo spettacolo ha debuttato nel giugno 2006 nel teatro romano di Patrasso in Grecia dove Benigni ha declamato e spiegato il canto di Ulisse, il XXVI dell'Inferno, ottenendo una buona accoglienza del pubblico.\nA luglio 2006 lo spettacolo ha avuto luogo per 13 sere in piazza Santa Croce a Firenze dove, accanto alla statua di Dante e di fronte alla grande basilica, su un palco montato per lo spettacolo, ogni sera Benigni ha recitato - uno per serata - tredici canti della \"Divina Commedia\" di Dante Alighieri: in particolare, i canti scelti per queste serate erano i primi dieci, il XXVI e il XXXIII dell\"'Inferno\" e il XXXIII del \"Paradiso\".\nLa piazza \u00e8 stata allestita con 4.200 posti esauriti tutte le sere.\nLa versione dello spettacolo che Benigni ha successivamente portato in tourn\u00e9e \u00e8 stata incentrata sul V Canto dell'Inferno, conosciuto come il canto di Paolo e Francesca.\nDopo Firenze, la tourn\u00e9e Italiana di TuttoDante ha debuttato il 23 novembre 2006 a Catanzaro, e si \u00e8 conclusa il 24 settembre 2007 con lo spettacolo nel \"Carcere di Sulmona\".\nLo spettacolo \u00e8 stato rappresentato nelle piazze, nei palasport e negli stadi italiani per un totale di 130 repliche con un'affluenza di pubblico attorno al milione di spettatori, dei quali ben 120.000 solo a Roma. A questi vanno aggiunti gli oltre 10 milioni di telespettatori che hanno seguito lo spettacolo televisivo \"Il Quinto dell'Inferno\" trasmesso da Rai Uno il 29 novembre 2007 con replica su Rai International nei giorni successivi.\nRoberto Benigni si \u00e8 cos\u00ec espresso riguardo all'accoglienza dello spettacolo da parte del pubblico: \"\u00c8 stato un lavoro meraviglioso, questa esperienza la conserver\u00f2 come uno dei ricordi pi\u00f9 importanti ed emozionanti della mia vita\".\nA partire dal dicembre 2008, si \u00e8 svolta una tourn\u00e9e internazionale di Tutto Dante, in giro per l'Europa, gli Stati Uniti, il Canada e l'America del Sud.\nIl 6 marzo 2009, il tour mondiale \u00e8 ripreso da Parigi. Lo spettacolo ha ottenuto grande successo di pubblico e critica.\nDal 20 luglio al 6 agosto 2012 piazza Santa Croce ha accolto nuovamente l'attore e la sua esegesi della Divina Commedia con dodici spettacoli nel corso dei quali Roberto Benigni ha declamato altri canti dell'Inferno: dall'XI al XXII.\nDal 20 luglio al 6 agosto 2013 l'attore \u00e8 tornato in piazza Santa Croce sempre parlando della Divina Commedia chiudendo gli ultimi canti dell'Inferno: dal XXIII al XXXIV.\nIn TV.\nTutti i 13 spettacoli registrati in piazza Santa Croce a Firenze nell'estate 2006, sono stati trasmessi da Rai 1 nel periodo dicembre 2007 - marzo 2008 con un indice di ascolto altissimo. Degli stessi spettacoli \u00e8 stata fatta la versione in DVD che ha battuto tutti i record di vendita per uno spettacolo teatrale.\nNel 2013 sono stati trasmessi gli spettacoli \"Tutto Dante 2012\", che comprende 12 nuovi canti (Inferno XI -XXII), in prima serata il mercoled\u00ec dal 27 febbraio 2013 su Rai 2 e replicati il giorno dopo (gioved\u00ec) su Rai 5.\nDal 13 maggio 2015 al 29 luglio 2015 sono stati trasmessi su Rai 1 i canti conclusivi dell'Inferno."}
{"id": "606327", "revid": "399", "url": "https://it.wikipedia.org/wiki?curid=606327", "title": "Accademia d'Italia", "text": "La Reale Accademia d'Italia \u00e8 stata un'istituzione culturale italiana, operante tra il 1929 e il 1944, fondata durante il regime fascista e sua diretta emanazione. Con la legge 755 del 1939 la Reale Accademia entr\u00f2 in possesso del patrimonio dell'Accademia Nazionale dei Lincei, i cui soci vennero inseriti nell'organico come semplici soci aggregati. L'Accademia dei Lincei riacquist\u00f2 la propria autonomia solo dopo la soppressione dell'Accademia d'Italia.\nFondata con il compito di \"promuovere e coordinare il movimento intellettuale italiano nel campo delle scienze, delle lettere e delle arti, di conservare puro il carattere nazionale, secondo il genio e le tradizioni della stirpe e di favorirne l'espansione e l'influsso oltre i confini dello Stato\" (art. 2 dello Statuto).\nCos\u00ec Mussolini conclude, il 28 ottobre del 1929, il discorso con cui l'Accademia d'Italia \u00ab\"entra ufficialmente nella scena del mondo, si mette senz'altro al lavoro\"\u00bb.\nStoria.\nL'Accademia nasce con il regio decreto-legge del 7 gennaio 1926, ma \u00e8 inaugurata solo il 28 ottobre del 1929 all'interno dello stabile di Villa Farnesina a Roma. Nei primi anni di vita la preoccupazione principale \u00e8 rappresentata dalla raccolta dei fondi necessari allo svolgimento delle attivit\u00e0 istituzionali, e se ne trovano presso i fratelli Mario, Aldo e Vittorio Crespi (proprietari del \"Corriere della Sera\") che istituiscono quattro premi annuali, intestati a Mussolini, ciascuno di 50.000 lire; e presso la Societ\u00e0 Edison, che dona dieci milioni di lire per una Fondazione dedicata ad Alessandro Volta.\nSecondo Mussolini il ritardo era da attribuirsi al ripristino della Villa e a una \"preparazione spirituale\".\nLa ragione per\u00f2 va ricercata nel fatto che le componenti del fascismo rimaste fedeli alle sue origini popolane e scamiciate, futuriste e antiretoriche mal digeriscono la feluca e Mussolini teme il ridicolo. Su \"Politica Sociale\" Margherita Sarfatti aveva espresso le sue perplessit\u00e0 nell'articolo: \"Pu\u00f2 l'Accademia non essere accademica?\". Probabilmente contribuisce al ritardo anche il fatto che hanno rifiutato di entrarvi intellettuali come il filosofo Benedetto Croce ed il commediografo Roberto Bracco.\nMa alla fine del 1929 il regime, sentendosi pi\u00f9 forte, specialmente dopo l'avvenuta conciliazione con la Santa Sede, pu\u00f2 completare la rete delle iniziative e dei provvedimenti con cui tende a dominare tutta la vita culturale: in precedenza ha riorganizzato la Societ\u00e0 Italiana degli Autori ed Editori e costituito la Federazione Nazionale Fascista dell'Industria Editoriale, ha regolamentato la stampa, ha dato vita ad una serie di riviste legate alle gerarchie del regime, ha fascistizzato la Federazione delle biblioteche popolari, ha fondato l'Istituto fascista di cultura.\nInsieme all'Istituto dell'Enciclopedia Italiana, fondato nel 1925 e che dal 1929 inizia la pubblicazione dell'omonima \"opera\", l'Accademia d'Italia completa il sistema di condizionamento culturale della societ\u00e0 italiana, svolgendo in modo precipuo una funzione di propaganda, specialmente all'estero, e aiutando a stringere buoni rapporti tra il potere e le forze intellettuali prima tiepide o agnostiche, o anche contrarie al regime.\nGiorgio Galli ha scritto ne \"I partiti politici\": \"l'Accademia d'Italia, trasforma quelli che erano stati gli intellettuali critici e innovatori in personaggi ufficiali paludati sul modello di quelli tipici della Francia borghese (gli pseudo immortali dell'Acad\u00e9mie)\".\nScopo.\nSecondo l'art. 2 dello statuto, \"L'Accademia d'Italia ha per iscopo di promuovere e coordinare il movimento intellettuale italiano nel campo delle scienze, delle lettere e delle arti, di conservarne puro il carattere nazionale, secondo il genio e le tradizioni della stirpe e di favorirne l'espansione e l'influsso oltre i confini dello Stato\".\nOrganizzazione.\nGli accademici saranno sessanta, nominati a vita con decreto reale su proposta del capo del governo. Godranno di un assegno annuo di 36.000 lire oltre ai gettoni di presenza. Nelle pubbliche funzioni e cerimonie indosseranno l'uniforme. Il primo gruppo di trenta accademici proviene in prevalenza dai Lincei; successivamente saranno cooptati idealisti, nazionalisti, spiritualisti e futuristi. Nel corso degli anni trenta si registra l'inserimento di ecclesiastici, da Lorenzo Perosi al cardinale Pietro Gasparri. L'Accademia viene divisa in quattro classi di quindici membri ciascuna: scienze fisiche, matematiche e naturali; scienze morali e storiche; lettere; arti.\nL'Accademia promosse dal 1931 il Premio Mussolini, assegnato ogni anno per ciascuna delle quattro classi.\nI primi accademici.\nI primi accademici, tutti nominati nel 1929 direttamente da Mussolini, con Decreto presidente del Consiglio 18 marzo 1929, furono: Antonio Beltramelli, Pietro Bonfante, Filippo Bottazzi, Armando Brasini, Pietro Canonica, Francesco Coppola, Giotto Dainelli Dolfi, Salvatore Di Giacomo, Enrico Fermi, Carlo Formichi, Umberto Giordano, Alessandro Luzio, Antonio Mancini, Filippo Tommaso Marinetti, Pietro Mascagni, Francesco Orestano, Alfredo Panzini, Nicola Parravano, Marcello Piacentini, Luigi Pirandello, Pietro Romualdo Pirotta, Ettore Romagnoli, Giulio Aristide Sartorio, Francesco Severi, Bonaldo Stringher, Alfredo Trombetti, Giancarlo Vallauri, Gioacchino Volpe e Adolfo Wildt.\nPresidenti.\nLa vicenda dell'Accademia d'Italia \u00e8 segnata da tre presidenze significative: Marconi, D'Annunzio e Federzoni.\nGuglielmo Marconi succede, il 19 settembre 1930, alla breve presidenza di Tommaso Tittoni, uomo della vecchia destra liberale, ministro degli Esteri con Giolitti.\nAlla morte improvvisa di Marconi, Mussolini decide di affidare la presidenza a D'Annunzio, una presidenza breve ma non priva di curiosi risvolti.\nD'Annunzio non aveva mai preso la tessera del partito (se si prescinde da un'iniziale, effimera adesione al fascio di Fiume), e d'altra parte a molti fascisti dava fastidio la sua cultura \"infranciosata\" e decadente, il suo erotismo che aveva l'aria di una versione corrotta della virilit\u00e0 romana, l'atteggiamento indisciplinato e anarcoide.\nPer anni aveva giurato che mai avrebbe accettato di diventare membro dell'Accademia (che chiamava: la \"mangiatoia degli Acca\") ma non ha la forza di rifiutarne la presidenza. Tenta dapprima di limitarla a quella onoraria, ma il 20 settembre del 1937 Mussolini gli scrive: \"non credo sia il caso. Tu non puoi n\u00e9 devi scendere a questo compito di figurante. Non \u00e8 nel tuo stile e nemmeno nel mio\". La presidenza del D'Annunzio, per\u00f2, si limita, per quello che riguarda le sue funzioni di ordinaria amministrazione, alla nomina di un vice; il poeta non mette mai piede alla Farnesina. Allorch\u00e9 Vittorio Emanuele emette il decreto di nomina, il \"Vate\" gli manda un messaggio: \"Gli anni e le malattie hanno resa la mia voce rauca e fievole; forse ritorner\u00e0 alta e bella nell'ultima parola formulata dalla Morte\".\nAl funerale del poeta, scomparso nel marzo del 1938, Mussolini vestir\u00e0 l'uniforme dell'Accademia.\nNell'aprile 1938 \u00e8 nominato presidente Luigi Federzoni, presidente del Senato e pi\u00f9 volte ministro, il quale \u00e8 tutt'altro che soddisfatto perch\u00e9 deve lasciare il Senato per l'incompatibilit\u00e0 delle cariche.\nCon Federzoni, l'apparente autonomia della cultura dalla politica, che sembrava caratterizzare l'azione di Marconi, lascia il posto alla piena e palese accettazione del compito \"imperiale\" di dare una base culturale alle imprese dell'Italia di Mussolini (realizzando, per dirla con il linguaggio del consiglio direttivo dell'istituzione, \"la perfetta aderenza dell'Accademia ai problemi relativi alla posizione storica della nazione\").\nPur non cessando di dare buoni frutti culturali, l'Accademia si allinea a tutte le battaglie del regime: quella del \"\"voi\" contro il \"lei\", quella contro le \"parole esotiche\"\", quella per l'architettura piacentiniana.\nLa legge n. 755 dell'8 giugno 1939 sancisce la \"fusione della Reale Accademia nazionale dei Lincei con la Reale Accademia d'Italia\". Di fatto l'Accademia Nazionale dei Lincei \u00e8 sciolta e assimilata dall'Accademia d'Italia, e i suoi membri \"aggregati\" a quest'ultima.\nIl 22 maggio 1940, alla vigilia dell'entrata in guerra, l'alto consesso approva all'unanimit\u00e0 un messaggio che esprime al Duce \"la certezza delle nuove e pi\u00f9 alte mete alle quali egli condurr\u00e0 la Patria Fascista\", e pone al servizio di questa tutte le proprie energie di fede, di pensiero e di opere per unirsi allo sforzo compatto ed appassionato dell'intero popolo italiano.\nPoi le esigenze della guerra prendono il primo posto e culturalmente scende la notte.\nLa presidenza di Federzoni si chiude il 25 luglio 1943: avendo egli appoggiato l'Ordine del giorno Grandi, il 24 febbraio del 1944 un decreto del Duce lo destituisce da membro dell'Accademia (assieme ad Alberto De Stefani ed ai membri aggregati De Vecchi e Bottai).\nIl suo posto \u00e8 preso nel novembre 1943 da Giovanni Gentile, con il quale inizia l'ultimo capitolo dell'Accademia. Gli Alleati avanzano e nel gennaio del 1944 Gentile trasferisce a Firenze, in palazzo Serristori, la sede dell'istituzione. Da qui Gentile lavora all'emanazione di una serie di decreti v\u00f3lti a riformarne l'organizzazione, tra cui quello che prevede la ricostituzione dell'Accademia dei Lincei come istituzione \"aggregata\" all'Accademia d'Italia (ora non pi\u00f9 \"Reale\"). Questa e altre riforme non vedranno la luce, in quanto il 15 aprile dello stesso anno il filosofo cade vittima di un attentato gappista. A sostituirlo \u00e8 chiamato Giotto Dainelli Dolfi, che ne \u00e8 l'ultimo presidente.\nLa soppressione.\nGiotto Dainelli Dolfi \u00e8 nominato con \"poteri commissariali per l'amministrazione ordinaria e straordinaria dell'Ente e delle istituzioni annesse\"; ricopre contemporaneamente la carica di podest\u00e0 di Firenze e non ha la notoriet\u00e0 dei predecessori, pur essendo un valente professore di geografia fisica. Egli prende con impegno la nomina ed il 21 aprile 1944 conferisce i premi annuali al matematico Leonida Tonelli e allo scrittore Marino Moretti. Nel giugno Dainelli decide di trasferire l'Accademia al nord, prima a Bergamo, poi a Villa Carlotta nei pressi di Tremezzo, sul lago di Como.\nIl camion per Bergamo viene centrato durante un bombardamento e si perdono cos\u00ec sull'Appennino i documenti dell'Accademia. Questa notizia si deve a una lettera, datata 20 giugno 1947, del cancelliere dell\u2019Accademia dei Lincei, Raffaello Morghen al direttore generale delle accademie e biblioteche, G. Gaetani d\u2019Aragona, che chiedeva informazioni relative ad alcune pubblicazioni di Antonio Baldacci, depositate nell\u2019Accademia d\u2019Italia, in cui si legge che \u201cnell\u2019ultima spedizione di materiali della segreteria da Roma a Firenze, (\u2026) l\u2019autocarro venne bombardato e incendiato tra Arezzo e Firenze e tutti i materiali andarono perduti\u201d. Ma come precisano le curatrici dell'inventario dell'archivio dell'Accademia, riordinato e poi pubblicato nel 2005: \"Fortunatamente questa affermazione si \u00e8 rivelata infondata per quanto concerne la documentazione dell\u2019archivio. Leggendo le carte precedenti i trasferimenti che l\u2019accademia, per le note vicende storiche e politiche, dovette affrontare, prima a Firenze e poi a Tremezzo, emerge che particolare attenzione fu invece riservata alla conservazione della documentazione. Di certo alcuni materiali andarono perduti nel corso del viaggio a Firenze, si pensa soprattutto agli allegati delle domande per i premi\" (p. LXI).\nIl 28 settembre 1944, il Governo Bonomi II emana due decreti legislativi che sanciscono rispettivamente la soppressione dell'Accademia d'Italia e la ricostituzione dell'Accademia Nazionale dei Lincei, anche se, nell'ambito della Repubblica Sociale Italiana, l'Accademia fino alla Liberazione.\nL'uniforme degli accademici.\nAlcune settimane prima dell'inaugurazione ufficiale dell'Accademia, nel settembre 1929, il regime incarica gli organi d'informazione quotidiana di divulgare la notizia relativa all'\"uniforme\" che i futuri accademici dovranno indossare nelle occasioni ufficiali con la nota seguente.\nLa Gazzetta Ufficiale del Regno d'Italia pubblica il decreto che stabilisce l'uniforme degli accademici d'Italia e il suo uso nelle pubbliche funzioni e cerimonie. Tale uniforme consiste in un abito a spada in uso nelle uniformi civili, di panno turchino (\"bleu de roi\") abbottonato con una sola fila di nove bottoni. Ricami d'argento su disegni di quercia al petto e sulle falde con ornamento, al posto delle tasche, collo e paramani, fioroni e bacchetta intorno all'abito. Bottoni argentati. Pantalone di panno turchino con bande di gallone d'argento. Cappello a feluca con nastro di seta nera, piumata in argento, coccarda nazionale. Spada con elsa argentata e impugnatura d'avorio; porta spada a cartoccio. Mantello di panno con bavero di velluto.\nQuanto alle variante per il presidente ed i vice-presidenti, il primo aggiunge intorno al petto e al collo una guida uguale a quella delle falde, aggiunge sulle maniche sopra al paramano due guide simili e porta piuma bianca al cappello.\nI vice-presidenti aggiungono sulle maniche, sopra al paramano, una guida come sopra.\nAccademici d'Italia.\nElenco completo degli accademici dell'Accademia d'Italia aggiornato al luglio 1939."}
{"id": "606328", "revid": "14691", "url": "https://it.wikipedia.org/wiki?curid=606328", "title": "Pediculus Humanus Capitis", "text": ""}
{"id": "606334", "revid": "28057", "url": "https://it.wikipedia.org/wiki?curid=606334", "title": "Fascismo clericale", "text": "Il clerico-fascismo (o fascismo clericale) \u00e8 una locuzione della dialettica politica, usata in Italia a partire dai primi anni venti del XX secolo. \nSignificato.\nCon essa si intendono propriamente le spinte interne al movimento fascista ed agli ambienti della Chiesa cattolica che separatamente operavano nei rispettivi organismi tendendo ad un avvicinamento fra le due entit\u00e0, prima di giungere ad un vero e proprio mutuo riconoscimento.\nDell'espressione \u00e8 stato fatto anche uso traslato, ad indicare supposti favoritismi politici o materiali dello stato verso la Chiesa cattolica. Vi \u00e8 stato inoltre chi ha utilizzato la locuzione per definire con essa altri generi di fusione o comunque estrema prossimit\u00e0 di regimi non considerati liberali con le gerarchie ecclesiastiche.\nIl termine \u00e8 anche usato spregiativamente a connotare azioni od indirizzi della Chiesa cattolica politicamente giudicati \"fascisti\", nell'accezione pi\u00f9 vasta (in genere in senso di illiberalit\u00e0, antidemocraticit\u00e0 ed anticomunismo) di quest'ultimo termine.\nContesti originari.\nLa locuzione segue il solco tracciato da un'altra come \"clerico-moderati\", che era venuta prendendo piede nel periodo, e che descriveva i cattolici allora in politica, per le loro posizioni conservatrici e liberali; di essa faceva ad esempio ricorrente uso Don Sturzo, allorch\u00e9 richiamava questa locuzione ed il suo uso a fini di avversa propaganda contro il Partito Popolare da parte della stampa. Diceva l'ex-segretario del partito che la stampa mostrava l'Azione Cattolica come \"un'espressione politica antitetica al popolarismo e con un orientamento filofascista\", segnando un grave equivoco nella confusione fra la religiosit\u00e0 cattolica ed il popolarismo (attivismo in politica), citando Pio XI (che a sua volta citava Pio X) il quale escludeva che il termine \"cattolico\" potesse essere usato con riferimento politico. Sempre secondo Sturzo, i quotidiani di impostazione cattolica, di \"origini antiliberali\", non potevano essere accomunati sotto la comune denominazione di \"quotidiani cattolici\", poich\u00e9 fra di essi ve n'erano di \"popolari o filo-popolari o clerico-moderati e conservatori o filo-nazionalisti o filo-fascisti o fascisti o simili\".\nDi sfondo vi era dunque la frammentazione dei cattolici in politica, accentuata dopo le dimissioni da segretario del Partito Popolare che il papa aveva chiesto a Don Sturzo di rassegnare. E vi era anche l'interesse di Chiesa cattolica e Fascismo ad accorciare le distanze che li separavano, nel comune obiettivo di giungere ad un concordato. Lo scioglimento del Partito Popolare da parte del prefetto di Roma, il 6 novembre 1926, rese la distinzione dei suoi frammenti pi\u00f9 velleitaria. Giunsero nel 1929 i Patti Lateranensi, e Fascismo e Chiesa sottoscrissero un accordo squisitamente politico nella forma di un trattato internazionale.\nL'avvicinamento di aliquote di cattolici all'ipotesi di un accordo con il regime, port\u00f2 dunque ad affiancare alla locuzione di \"clerico-moderati\" quella, allora prevalente, di \"clerico-fascisti\".\nAltri usi della locuzione.\nIl concetto di fascismo clericale \u00e8 respinto da alcuni studiosi e il termine \u00e8 controverso dato che alcuni storici hanno distinto il \"fascismo dinamico\" dal \"conservatorismo clericale\". Successivamente si riferisce ad aree del cattolicesimo di destra come l'Opus Dei in antagonismo al cattolicesimo di sinistra come l'attuale Compagnia di Ges\u00f9.\nEsempi di regimi e movimenti clerico-fascisti.\nDittature o movimenti politici che per alcuni storici ricadono nella definizione di clerico-fascismo:\nLa Francia di Vichy e i lupi di ferro lituani furono di ispirazione cattolica, inoltre anche altrove l'ideologia ebbe rappresentanti che, senza riuscire a formare un vero movimento politico, ebbero comunque sostenitori e simpatizzanti: \u00e8 il caso del presbitero olandese Wouter Lutkie che propagand\u00f2 le sue idee con il giornale \"Aristo\"."}
{"id": "606338", "revid": "287204", "url": "https://it.wikipedia.org/wiki?curid=606338", "title": "Bernhard H\u00e4ring", "text": "Bernhard H\u00e4ring \u00e8 stato uno dei fondatori dell'Accademia Alfonsiana e viene considerato dai suoi successori il pi\u00f9 grande teologo morale cattolico del XX secolo.\nVita.\nA 12 anni entr\u00f2 in seminario e divent\u00f2 Redentorista e quindi missionario in Brasile, fu professore dell'Accademia Alfonsiana dal 1949 al 1987; uno dei suoi detti di spirito francescano \u00e8:\nNel suo cammino teologico ebbe scontri anche con la stessa Chiesa cattolica, infatti fu in aperto contrasto con l'enciclica Humanae Vitae fine anni sessanta che condannava in maniera categorica la contraccezione.\nNonostante ci\u00f2 ebbe molti incarichi di prestigio dalla Santa Sede, tra cui preparatore del Concilio Vaticano II, redattore (in parte) della Costituzione Pastorale \"La Chiesa nel mondo contemporaneo\"; e anche padre morale della Costituzione Dogmatica Gaudium et Spes.\nFu uno dei padri della Teologia morale contribuendo con molti scritti\nH\u00e4ring fu anche professore in molte universit\u00e0 tra cui: l'Universit\u00e0 di San Francisco, la Fordham University, Yale, Brown, Temple, ed infine l'Istituto Kennedy per la bioetica della Georgetown University."}
{"id": "606353", "revid": "810736", "url": "https://it.wikipedia.org/wiki?curid=606353", "title": "Boa", "text": ""}
{"id": "606356", "revid": "1543377", "url": "https://it.wikipedia.org/wiki?curid=606356", "title": "Tregaron", "text": "Tregaron \u00e8 una citt\u00e0 del Galles centrale, situata nella contea di Ceredigion.\nPosizione geografica.\nSi trova sulle sponde del fiume Brennig (un tributario del Teifi), ai piedi dei monti Cambrici. Poco distante si trova la riserva di Cors Caron, un'area naturale protetta caratterizzata da clima umido e torbiere. A nord-ovest, il Tregaron Kite Center si occupa della protezione dei nibbio reale e della sua reintroduzione nell'area circostante.\nStoria.\nL'area \u00e8 stata abitata fin dai tempi preistorici, come attestano numerosi reperti archeologici. La chiesa di Tregaron fu fondata nel VI secolo. Nel XVII secolo, il dissenso religioso di gruppi non conformisti trov\u00f2 aderenti nell'area di Tregaron, e nel XVIII secolo nella zona ebbe una grande diffusione il metodismo. In generale, il Cristianesimo ha sempre avuto un ruolo fondamentale per la comunit\u00e0 di Tregaron (fin nei tardi anni quaranta, gli abitanti esprimevano la loro fede, tra l'altro, vestendosi rigorosamente di nero la domenica).\nIl grande sviluppo della cittadina avvenne nella prima met\u00e0 del XIX secolo quando i mandriani che guidavano il bestiame oltre le montagne verso i mercati inglesi facevano sosta a Tregaron prima di affrontare i passi montani. La cittadina si svilupp\u00f2 di conseguenza con l'apertura di molte attivit\u00e0 commerciali legate al transito del bestiame; inoltre vi si afferm\u00f2 l'industria laniera. Questo momento di fioritura economica termin\u00f2 verso il 1886, quando nella regione giunse la ferrovia, che pose fine al transito di bestiame in citt\u00e0.\nInfrastrutture e trasporti.\nLa linea ferroviaria che un tempo collegava Tregaron a Aberystwyth e alla citt\u00e0 universitaria di Lampter \u00e8 ormai dismessa."}
{"id": "606357", "revid": "3732", "url": "https://it.wikipedia.org/wiki?curid=606357", "title": "Omnibus", "text": ""}
{"id": "606378", "revid": "767487", "url": "https://it.wikipedia.org/wiki?curid=606378", "title": "B\u00f4a", "text": "I B\u00f4a sono una alternative rock band formatasi a Londra nel 1993. Maggiormente conosciuti grazie alla canzone \"Duvet\", sigla di inizio dell'anime Serial Experiments Lain, che li ha portati persino a tenere un concerto nel 2000 alla convention Otakon.\nBiografia.\nLa band era originariamente un gruppo funk, formato nel 1993 dal batterista Ed Herten che invit\u00f2 il tastierista Paul Turrell, il bassista Alex Caird e il suo amico di scuola Steve Rodgers alle chitarre e come voce solista. La sorella di Steve, Jasmine Rodgers (lei e Steve sono in realt\u00e0 i figli di Paul Rodgers), inizialmente aveva il ruolo di corista nella loro prima canzone \"Fran\", ma poco tempo dopo divenne la voce del gruppo. Ben Henderson si un\u00ec infine alla band poco tempo dopo come sassofonista.\nLa loro prima performance live fu nel 1994 a Londra dove furono accolti piuttosto calorosamente dal pubblico. Nell'estate dello stesso anno Ed Herten lasci\u00f2 la band per dedicarsi agli studi e venne cos\u00ec chiamato un nuovo batterista, ovvero Lee Sullivan (figlio di Terence Sullivan, batterista dei Renaissance). L'apporto di quest'ultimo membro trasform\u00f2 definitivamente il gruppo in una rock band.\nNel 1996 sotto etichetta giapponese Polystar la band fece un tour in Inghilterra e incise \"Race of a Thousand Camels\" che venne distribuito soltanto in Giappone. Il primo singolo, \"Duvet\" fu utilizzato come sigla di apertura dell'anime serial experiments lain. L'anime divenne famoso in tutto il mondo e questo port\u00f2 di conseguenza ad un grande successo anche per la band.\nNel 2000 Ben Henderson lasci\u00f2 la band per concentrarsi sul suo gruppo, mentre i b\u00f4a, sotto contratto con la Pioneer tennero un concerto presso l'Otakon, una convention di anime. Nel 2001 venne prodotto \"Twilight\" negli Stati Uniti, in pratica la riedizione di \"Race of a Thousand Camels\" con l'aggiunta di diverse nuove tracce. Nello stesso anno inoltre anche Paul Turrell abbandon\u00f2 la band.\nNel 2005 venne pubblicato il secondo album \"Get There\"."}
{"id": "606381", "revid": "110157", "url": "https://it.wikipedia.org/wiki?curid=606381", "title": "Fedital", "text": "La Fedital \u00e8 stata una societ\u00e0 per azioni, fondata nel 1977, che dal 1992 ha fatto parte del gruppo \"Cragnotti &amp; Partners Capital Investment NV\", con a capo Sergio Cragnotti, e specializzata nelle produzioni agroalimentari, in particolare del settore lattiero-caseario con la controllata Polenghi Lombardo. Successivamente ha fatto parte del gruppo Cirio.\nStoria.\nLa Fedital, azienda fondata a Roma nel 1977, fu travolta nel 1991 dal crack Federconsorzi, di cui faceva parte, e fu cos\u00ec venduta l'anno successivo per poco pi\u00f9 di 20 miliardi di lire, al netto del ripianamento effettuato dagli organi del Concordato Federconsorzi, al gruppo \"Cragnotti &amp; Partners Capital Investment NV\" del finanziere romano Sergio Cragnotti (che gi\u00e0 aveva rilevato la controllata Polenghi Lombardo), tenuto conto che presso banche inglesi come emerso nel corso di una perizia vi era un notevole deposito di fondi.\nIl sostituto procuratore della Repubblica di Perugia Dario Razzi contest\u00f2 a Cragnotti il reato di bancarotta preferenziale, perch\u00e9 il prezzo era giudicato vile. Tuttavia il giudice dell'Udienza preliminare, Battistacci, assolse l'imprenditore capitolino.\nIl settore latte della Fedital fu conferito nell'ambito della discussa operazione Cirio con un'ingente rivalutazione dei cespiti. Anche il passaggio al gruppo Parmalat di Eurolat, societ\u00e0 creata nel 1999 alla quale erano state conferite le attivit\u00e0 del settore lattiero-caseario della Cirio, \u00e8 stato oggetto di indagini giudiziarie perch\u00e9 si \u00e8 ipotizzata una pressione delle banche creditrici di Cirio nella sopravvalutazione del prezzo di cessione."}
{"id": "606389", "revid": "125685304", "url": "https://it.wikipedia.org/wiki?curid=606389", "title": "Impact (programma televisivo)", "text": "Impact! (stilizzato come IMPACT!) \u00e8 un programma americano di wrestling prodotto dalla societ\u00e0 Impact Wrestling, precedentemente nota come TNA. Lo show ha debuttato negli Stati Uniti in tv il 4 giugno 2004 e attualmente va in onda sul canale AxsTv, canale gestito dalla societ\u00e0 madre Anthem, che controlla anche Impact.\nStoria.\nFormato originale negli Stati Uniti.\nL'era su Fox sports (2004-2005).\nNel maggio 2004, la TNA annunci\u00f2 che la dirigenza aveva stipulato un accordo televisivo con Fox Sports Net dove avrebbero avuto un'ora a disposizione durante il venerd\u00ec, mettendo cos\u00ec la TNA via cavo e via satellite per la prima volta.La TNA inizi\u00f2 i taping di \"Impact!\" in quel mese e and\u00f2 in onda il 4 giugno 2004. \n\"Impact!\" si espanse successivamente attraverso il Canada su RDS e in Europa su The Wrestling Channel e pi\u00f9 tardi su entrambi i Both e Both 2 nel Regno Unito, cos\u00ec come su Eurosport. \nDopo 51 puntate il contratto con FSN non venne rinnovato e l'ultimo episodio venne mandato in onda il 25 maggio 2005.Nonostante ci\u00f2, lo show fece un buon successo, con i ratings che si aggirarono intorno allo 0.3 \nSito web (2005).\nLa TNA venne lasciata senza contratto televisivo e perci\u00f2 non aveva mezzi per promuovere i suoi ppv mensili,sebbene ha continuato a trasmettere su alcune reti regionali esistenti. Nel luglio dello stesso anno, la TNA inizi\u00f2 a offrire i suoi show attraverso il suo sito web, per primo utilizzando bitTorrentent download, poi da streaming attraverso RealPlayer. \nL'era su Spike Tv (2005-2014).\nNello stesso periodo, la TNA inizi\u00f2 a cercare un punto di vendita pi\u00f9 redditizio,quando finalmente trov\u00f2 un accordo per la trasmissione al sabato notte sul canale Spike (ora conosciuta come Paramount Network) e \"Impact!\" inizi\u00f2 ad andare in onda il 1 ottobre 2005. 2 episodi vennero registrati ogni marted\u00ec e mandati in onda il successivo sabato. I Contratti di associazione della TNA per lo spettacolo sui canali televisivi locali, da dopo il contratto con FSN, sono stati convertiti in contratti per il loro spettacolo,TNA Xplosion. \nNon pagavano pi\u00f9 per la fascia oraria, anche se Spike controllava le entrate pubblicitarie.A causa della crescita di ascolti, \"Impact!\" venne spostato al gioved\u00ec, e pi\u00f9 tardi venne inserito in prima serata.Per questo i tapings vennero spostati dal marted\u00ec al luned\u00ec. Nel giugno 2006, gli episodi divennero disponibili su iTunes Store, anche se successivamente vennero rimossi. \nEspansione alle due ore (2007-2010).\nA causa di un ulteriore crescita di ascolti \"Impact!\" venne espanso a 2 ore il 4 ottobre 2007,partendo alla stessa ora di prima (9pm). Il 17 gennaio 2008, Spike present\u00f2 un evento intitolato \"Global Impact'\"',\"con la partecipazioni di atleti della TNA contrapposti ad atleti provenienti dalla New Japan Pro Wrestling e, il 27 marzo 2008, \"Impact!\" and\u00f2 live per la prima volta nella sua storia, sempre in prima serata.Nel aprile dello stesso anno venne annunciato il lancio di TNAwrestling.com e successivamente, stipul\u00f2 un accordo per mandare in onda gli show in Australia a partire dal 5 Aprile,che fino a quel momento avevano trasmesso solo i ppv. Il contratt\u00f2 termin\u00f2 nel marzo 2011 e non venne rinnovato, ma, ad ogni modo,nel maggio 2011 lo show venne scelto dal canale australiano FuelTV,con le trasmissioni che iniziarono ad andare in onda l'11 giugno successivo.Il 23 ottobre 2008, la TNA registr\u00f2 per la prima volta un episodio fuori dalla Impact Zone a Orlando, Florida. Venne scelto come localit\u00e0 di The Joint, presso l'Hard Rock hotel e casin\u00f2 di Las Vegas, Nevada.Gli episodi iniziarono ad essere registrati in HD. \nTrasferimento al luned\u00ec (2010).\nIl 4 gennaio 2010 lo show and\u00f2 per la prima volta testa a testa con lo show della WWE,Raw.Questa fu la prima volta fin dal 2001 che le due maggiori compagnia di wrestling non andarono testa a testa in una guerra di ascolti il luned\u00ec sera.La TNA annunci\u00f2 il debutto di Hulk Hogan e il suo ritorno al wrestling mentre la WWE rispose col ritorno dopo 13 anni di bret hart. Quella sera \"Impact!\" fu guardato da 3 milioni di spettatori nella prima ora, mentre nella seconda gli ascolti scesero a 2.2, risultando l'episodio pi\u00f9 visto per la storia della federazione;Raw invece fu vista da 5,6 milioni di spettatori, il pi\u00f9 alto dato dall'agosto 2009.\n\"Impact!\" venne definitivamente spostato al luned\u00ec durante il mese di marzo.Lo spettacolo sarebbe in diretta su base bisettimanale e veniva registrato per la settimana successiva.Nell'edizione dell'8 marzo, \"Impact!\" ha debuttato con una nuova intro. L'ultimo \"Impact!\" di luned\u00ec ha ottenuto un rating di 0.8 ed \u00e8 stato poi spostato di nuovo al Giovedi sera;Il motivo per il ritorno a Giovedi \u00e8 stato a causa di un ridotto numero di spettatori televisivi il Lunedi.\nRitorno al gioved\u00ec sera (2010-2011).\nLo show torn\u00f2 ad essere trasmesso il gioved\u00ec sera il 13 maggio 2010. Commentando questa mossa sul sito web della TNA, Brian J.Diamond (vice presidente di Spike) disse:\"i fan hanno parlato e con il loro contributo abbiamo determinato la fascia oraria migliore per massimizzare il pubblico di TNA \u00e8 gioved\u00ec sera, dove siamo sicuri che sar\u00e0 tra gli spettacoli pi\u00f9 visti\". Nello stesso annuncio, la presidentessa della TNA Dixie carter disse\"I nostri fan hanno chiarito che preferiscono vedere il programma il gioved\u00ec sera. Spostandoci al gioved\u00ec,questa potr\u00e0 essere una vittoria sia per noi che per i fan, e noi non vediamo l'ora di regalare ai fan lo spettacolo migliore\".\nTrasmissione e visione in Italia.\nLa prima vera e propria possibilit\u00e0 trovare il wrestling NWA-TNA anche sulle televisioni italiane ci fu sul finire del anno 2004 quando Dubai Sport (un canale satellitare che trasmetteva su Hotbird 13\u00b0 est il medesimo stallite utilizzato da Sky), trasmetteva i pay-per-view settimanali della NWA-TNA in ritardo di due anni e mezzo dalla prima messa in onda negli USA.\nAlcuni episodi di iMPACT! del 2005 furono invece mandati in onda nella trasmissione di pro wrestling Nu Wrestling TV in onda sul canale satellitare Play Tv Italia, condotta da Fabrizio Vaccaro e Roberto Indiano e le puntate trasmesse furono acquistate direttamente presso la TNA dal duo di commentatori che si erano recati ad Orlando per seguire le registrazioni. Negli anni 2005 e 2006 era possibile seguire (con un ritardo di sei mesi) le puntate di iMPACT! su Eurosport con il commento di Paolo Lanati. In un primo momento venivano mandati in onda solamente i match mentre, per esaltare di pi\u00f9 la disciplina strettamente dal punto di vista sportivo, i promo dei lottatori e i segmenti nel backstage venivano tagliati.\nCon il seguire dei mesi Eurosport acquis\u00ec i PPV mandandoli in onda integralmente con un ritardo temporale di tre mesi e sempre mantenendo Paolo Lanati nel ruolo di commentatore unico. Dall'anno 2007 fino all'anno 2009 lo spettacolo televisivo fu trasmesso su GXT, inizialmente con un notevole ritardo rispetto alla data di registrazione e poi con un ritardo di qualche settimana. GXT a quel tempo aveva un'ampia programmazione contenente di episodi degli anni precedenti e in diverse domeniche proponeva le repliche di PPV passati e partendo dal primo realizzato, cio\u00e8 Victory Road 2004. Per un certo periodo la TNA fu visibile anche in chiaro ed anche sulle tv regionali italiane (come ad esempio 7 Gold), grazie al circuito televisivo Deka ovvero alcuni programmi di GXT rivenduti in vari orari della giornata alle tv regionali.\nIl 23 ottobre 2008 \u00e8 andata in onda la prima puntata dello spettacolo realizzato al di fuori della iMPACT! Zone e trasmessa in diretta da Las Vegas con la tecnologia dell'alta definizione. Si \u00e8 trattato di uno storico passo avanti verso le nuove tecnologie di trasmissione.\nDall'estate 2011 l'emittente televisiva italiana CanalOne ha iniziato a trasmettere le puntate di iMPACT! (realizzate del periodo 2007\u20132009 e in seguito ondate in onda su GXT) in chiaro sul Digitale Terrestre Italiano. \nDal 2 ottobre 2011 anche l'emittente CanalOne ha cessato di trasmettere gli spettacoli e l'ultimo episodio trasmesso (mandato in onda sabato 1\u00ba ottobre) \u00e8 quello del pestaggio di Brother Ray avvenuto da parte della Main Event Mafia di Kurt Angle e trasmesso per la prima volta in America verso la fine del 2008. I fatti pi\u00f9 importanti delle puntate di Impact Wrestling erano presenti anche nello spettacolo \"TNA Xplosion\" e che spesso proponeva match inediti appositamente registrato.\nDal maggio 2014 al circa la met\u00e0 del 2015, il programma fu trasmesso in chiaro tutti i gioved\u00ec e con un ritardo di 2 settimane rispetto agli USA ed inoltre ogni episodio veniva trasmesso in versione integrale su Nuvolari e con il commento del trio Christian Recalcati Alessio Di Nicolantonio e Daniele De Micco. Sempre su Nuvolari in quel periodo vennero trasmessi anche i PPV sia live che riproposti in differita dopo due settimane dalla data di programmazione negli USA. \nDa Novembre 2016 va in onda su SKY nel canale Fight Network Italia e nel febbraio 2017 sulla pagina di Fight Network Italia viene annunciato che saranno trasmessi in chiaro gli episodi di TNA \"Impact!\" sul canale Nuvolari.\nDal 18 gennaio 2018 viene trasmesso in esclusiva, con due settimane di ritardo dagli USA, su Fight Network Italia al canale 62 e 165 del digitale terrestre fino al 16 luglio 2019 come canale televisivo, successivamente disponibile solo nella piattaforma presente nel sito web Fight Network Italia.\nProgrammazione negli Stati Uniti.\nNel 2021 Impact va in onda su AXSTv e su Twitch.\nProgrammazione in Italia.\nVerso la met\u00e0 del primo decennio del duemila andava in onda su GXT con un ritardo di qualche settimana rispetto agli Stati Uniti, dall'estate 2011 venne replicato su CanalOne.\nDal 2014 fino al 2015 fu trasmesso in chiaro su Nuvolari in onda nella fascia serale ed in versione integrale.\nDal novembre 2016 a marzo 2017 \u00e8 andato in onda su SKY al canale 804 Figth Network Italia.\nDal 11 gennaio 2018 \u00e8 andato in onda sul digitale, sempre su Fight Network Italia, ma in seguito alla chiusura del canale, \u00e8 possibile guardare gli episodi in live ogni marted\u00ec notte alle 2:00 su Twitch, mentre dal giorno dopo \u00e8 disponibile sul network di Impact, ImpactPlus."}
{"id": "606397", "revid": "73843", "url": "https://it.wikipedia.org/wiki?curid=606397", "title": "Teorema di Barone", "text": "Il teorema di Barone, elaborato nel 1912 dal napoletano Enrico Barone, dimostra l'inefficienza economica di imposte indirette che determinano la distorsione dei prezzi dei beni sul mercato.\nAnalisi.\nDati due beni X ed Y, un individuo sceglier\u00e0 la combinazione delle due variabili che pi\u00f9 render\u00e0 elevata la sua utilit\u00e0. Rappresentato in un grafico, il punto di tangenza fra la combinazione dei beni e la sua pi\u00f9 elevata curva d'indifferenza.\nSe si introduce un'imposta diretta sul reddito si riduce il potere d'acquisto di un individuo senza alterare il prezzo dei beni sul mercato, causando solo un effetto reddito. In questo caso un individuo acquister\u00e0 meno quantit\u00e0 dei due beni senza cambiare la propria preferenza per uno o per l'altro. Graficamente la pendenza rimane costante, ma trasla verso l'origine.\nSe invece si introduce un'imposta indiretta essa \u00e8 distorsiva, ovvero introduce un effetto sostituzione, che provoca un cambiamento nelle preferenze dell'individuo. Questo, per l'effetto di sostituzione stesso, acquister\u00e0 una quantit\u00e0 maggiore del bene non tassato, sostituendolo, appunto, con quello tassato, divenuto meno conveniente. Graficamente cambia la pendenza della retta del vincolo di bilancio.\nNel grafico la curva d'indifferenza \"u0\" (punto A) diventa \"u1\" (punto B) con l'introduzione della tassa, ma con la restituzione della stessa la curva diventa \"u2\" e cade nel punto C, che \u00e8 differente da quello iniziale.\nConclusioni.\nUn'imposta diretta \u00e8 preferibile ad un'imposta indiretta. La prima produce solamente un effetto reddito, la seconda crea un effetto sostituzione distorsivo del consumo.\nSe si utilizza un'imposta indiretta ad valorem con aliquota uniforme (ad esempio l'IVA) si elimina l'effetto sostituzione, creando una situazione equivalente all'applicazione di un'imposta diretta.\nMatematicamente, ponendo uguali t1 = t2 si garantisce l'invarianza dei prezzi relativi: [(1+t1) p1 /(1+t2) p2]= (p1 / p2).\nLimitazioni.\nIl teorema di Barone \u00e8 ottenuto ponendo queste condizioni:"}
{"id": "606401", "revid": "2197211", "url": "https://it.wikipedia.org/wiki?curid=606401", "title": "Giubbotto ad assetto variabile", "text": "Un giubbotto ad assetto variabile (GAV) \u00e8 uno zainetto utilizzato per le immersioni subacquee al fine di aumentare la capacit\u00e0 di controllo del livello di profondit\u00e0 da mantenere sott'acqua (analogamente alla vescica natatoria dei pesci), mantenendo un assetto stabile e una profondit\u00e0 costante, oppure per immergersi o emergere in modo controllato. \nGarantisce inoltre il galleggiamento del subacqueo in superficie sia in condizioni normali sia, soprattutto, in caso di emergenza. \nInternazionalmente \u00e8 conosciuto con la sigla BCD, che sta per \"Buoyancy Control Device\" (o, pi\u00f9 di rado, come BC, \"Buoyancy Compensator\"). Viene anche comunemente chiamato \"Jacket\" per la sua somiglianza nei moderni modelli per l'appunto ad un gilet. In emersione, il jacket \u00e8 gonfiato per essere usato come ciambella di ausilio al galleggiamento ed \u00e8 in genere munito di fischietto di soccorso.\nPrincipio fisico.\nFunziona attraverso un'opportuna applicazione del principio di Archimede.\nIl GAV si compone, nei modelli pi\u00f9 moderni, di un sacco espandibile in materiali sintetici, a forma appunto di giubbotto (e come tale vestito), in cui viene immessa dell'aria (con la possibilit\u00e0 di farla uscire per mezzo di valvole o di un tubo corrugato). L'aria immessa nel sacco, sia perch\u00e9 direttamente proveniente da un'uscita di bassa pressione del primo stadio applicato alla bombola, sia perch\u00e9 eventualmente espirata dal sub attraverso il tubo corrugato, \u00e8 aria precedentemente compressa e che quindi giunge nel sacco incrementandone il volume. L'incremento di volume (o la diminuzione agendo sulle valvole di scarico) consente di modificare il rapporto massa/volume del subacqueo ed ha quindi effetto sulla spinta idrostatica e sull'assetto del subacqueo: al crescere del volume (a parit\u00e0 di pressione idrostatica), cresce infatti il peso della quantit\u00e0 d'acqua spostata ed il sub riceve perci\u00f2 una spinta positiva verso l'alto. L'assetto ordinario del subacqueo \u00e8 generalmente neutro ma con l'aumentare della profondit\u00e0 diviene negativo per effetto della compressione della muta e degli spazi aerei del sub causati dall'aumento della pressione idrostatica, quindi l'incremento di aria nel sacco del jacket serve a contrastare questa spinta negativa, ripristinando l'assetto neutro. In risalita avviene il contrario, per effetto della diminuzione della pressione idrostatica l'aria contenuta nel sacco si espande dando al subacqueo una spinta sempre pi\u00f9 positiva che tenderebbe a farlo risalire in maniera troppo veloce e pericolosamente alla superficie, velocit\u00e0 questa che viene controllata per mezzo delle valvole di scarico dell'aria come diremo di seguito.\nControllo dell'assetto.\nDosando opportunamente la quantit\u00e0 d'aria da immettere nel sacco (in realt\u00e0 da far espandere e crescere di volume) si pu\u00f2 raggiungere un assetto neutro (equilibrio idrostatico), con il quale il subacqueo si trova praticamente a non avere spinte n\u00e9 verso l'alto (emersione) n\u00e9 verso il basso (affondamento), potendo mantenere senza alcuno sforzo la quota raggiunta. Questa condizione \u00e8 spesso rassomigliata a quella dell'assenza di gravit\u00e0 (sebbene l'accostamento sia solo approssimativo, poich\u00e9 la forza di gravit\u00e0 continua ad avere influenza su tutto l'organismo del sub, che in realt\u00e0 \u00e8 solo \"adagiato\" su una sorta di invisibile sostegno liquido).\nA rigor di precisione l'assetto perfettamente neutro \u00e8 possibile solo in assenza di respirazione: la normale inspirazione aumenta il volume del corpo attraverso l'espansione dei polmoni (ed ovviamente l'espirazione lo riduce), perci\u00f2 l'assetto considerato neutro \u00e8 in realt\u00e0 lievemente viziato da minime oscillazioni di quota dovute alla respirazione. In posizione orizzontale, il subacqueo immobile che respira avr\u00e0 caratteristicamente le caviglie ferme ed il torace che sale e scende di poche decine di centimetri (a seconda della profondit\u00e0) rispetto alla posizione neutra, semplicemente per effetto della respirazione.\nDurante la risalita la diminuzione della pressione esterna provoca una crescente espansione dell'aria contenuta nel GAV che perci\u00f2 pu\u00f2, se non si agisce opportunamente sgonfiando il GAV dell'aria in eccesso agendo sulle valvole di scarico, diventare assai pericolosa, causando la cosiddetta risalita \"a pallone\" a velocit\u00e0 eccessive con incidenti sia per sovradistensione polmonare che per embolie per mancate decompressioni.\nIn genere nei corsi di subacquea si insegna a svuotare il GAV man mano che si risale o, a volte, prima di iniziare la risalita.\nAnche durante la discesa l'effetto della crescente pressione esterna ha il suo effetto, neutralizzando man mano l'effetto stabilizzante del jacket, sommandosi la riduzione di volume dell'aria nel jacket, alla riduzione di galleggiamento fornita dal neoprene della muta subacquea e dal volume polmonare, provocando cos\u00ec un'accelerazione della velocit\u00e0 di discesa, che viene semplicemente controllata gonfiando leggermente il GAV mano a mano che si scende.\nCaratteristiche e Storia.\nIl GAV \u00e8 stato concepito assai presto nella storia della subacquea, come possibile evoluzione del giubbotto salvagente, del quale mutua la condizione variabile di riempimento, ma \u00e8 giunto sul grosso mercato della subacquea intorno agli anni settanta. \nI primi modelli si indossavano intorno al collo (cosiddetti \"a collare\" tra cui ricordiamo il \"Fenzy\" della Spirotechnique), o intorno alla testa (\"caschetto\"), ed erano fissati al corpo con cinghie o semplici sagole. Potevano essere riempiti a bocca per mezzo di un corrugato (un tubo flessibile) chiuso da valvola o con un bombolino (in genere da 400 cm\u00b3, derivato dai primi miniestintori portatili), ricaricabile dalla bombola principale tramite una frusta aggiuntiva. In questi primi modelli lo sfiato si eseguiva esclusivamente portando verso l'alto il corrugato d'insufflazione a bocca ed aprendo la valvolina (questo sistema, anche in presenza di altri accorgimenti, \u00e8 tradizionalmente ancora usato dai subacquei pi\u00f9 esperti ed anche i modelli pi\u00f9 recenti continuano a consentirlo; altri utilizzano un sistema di controllo pi\u00f9 avanzato).\nRicordiamo infine solo per curiosit\u00e0 i nostri profondisti e corallari degli anni '60 che, prima dell'avvento del GAV, usavano portarsi dietro una busta di plastica che in profondit\u00e0 veniva gonfiata a mo' di palloncino per contrastare l'assetto negativo.\nModelli attuali.\nI modelli attuali sono principalmente a \"gilet\" (che \u00e8 anche il nome francese dell'accessorio) e possono consentire l'alloggiamento di zavorra, tasche, palette ferma-fruste, passasagole, ganci, moschettoni o altri ausilii funzionali. \nIn genere incorporano uno schienalino sagomato per l'alloggiamento della bombola e le relative fasce e fibbie di serraggio. Per un certo periodo, sino almeno all'avvento dei computer di immersione, i jacket erano venduti gi\u00e0 muniti di un tabellino in plastica con le curve di decompressione US Navy da tenere in apposita tasca e fissato con sagolino. Nella maggior parte dei modelli l'assetto del GAV \u00e8 moderatamente negativo.\nLe innovazioni introdotte riguardano nuovi sistemi di insufflaggio dell'aria oppure la distribuzione dei dislocamenti dell'aria nelle sacche, con la possibilit\u00e0 (anche escludibile) di riempire la parte dorsale (sebbene l'assetto tipico con questi modelli sia pericoloso in caso di incidente, poich\u00e9 mantengono la faccia tendenzialmente immersa in superficie).\nDi solito presentano le seguenti caratteristiche:\nLa maggior parte dei GAV ha almeno due di queste valvole: una sulla parte superiore e una sulla parte inferiore del giubbotto, in modo da facilitare lo sfogo dell'aria indipendentemente dalla posizione del sub, dato che l'aria svuotata va naturalmente verso la superficie.\nAttualmente \u00e8 disponibile una gamma abbastanza articolata di modelli differenziati per: \nDettagli.\nComandi.\nIl funzionamento del GAV si basa semplicemente sull'immissione e sullo scarico dell'aria; queste operazioni vengono controllate tramite dei \"comandi\" situati, nei modelli a corrugato, sull'estremit\u00e0 di questo, e nei modelli ad airtrim sul blocco comandi. \nIl gonfiaggio avviene tramite l'apertura di una valvola, nei GAV pi\u00f9 economici, o tramite pistone.\nCamera d'aria.\nLa sacca d'aria del GAV \u00e8 quella che assolve alla funzione di variazione del volume, regolando cos\u00ec in modo semplice l'assetto del subacqueo. Di questa si hanno, a seconda del modello, varie forme e vari posizionamenti: giubbetti con la sacca posteriore o lateroposteriore (pi\u00f9 avvolgenti), giubbetti con sacca singola o doppia (pi\u00f9 costosa per via degli accorgimenti da adottarsi in fase di produzione).\nMetodi di vestizione e entrate.\nCi sono diversi modi per indossare il GAV sia in acqua che fuori dall'acqua, o meglio il cosiddetto \"gruppo\" (bombola, erogatori, gav ecc.) ed entrare in acqua a seconda delle situazioni e delle abilit\u00e0 del subacqueo.\nUn subacqueo esperto o molto eccitato dall'imminente immersione prediliger\u00e0, molto spesso, un metodo rapido per indossare il gruppo in modo da godere subito delle meraviglie del mare; \u00e8 bene precisare che il peso complessivo del gruppo ARA frequentemente supera i 15 kg e che, se indossato con scarsa cautela o con eccessiva fretta, pu\u00f2 provocare lesioni o strappi alla schiena, talvolta anche seri.\n\u00c8 necessario quindi porgere, sia in acqua che fuori, la massima attenzione durante la vestizione per evitare spiacevoli inconvenienti che potrebbero compromettere l'immersione o addirittura pregiudicare l'attivit\u00e0 subacquea futura. \nOvviamente un'adeguata preparazione da parte di un istruttore durante un corso pu\u00f2 aiutare a rendere improbabili simili errori. La pratica dell'attivit\u00e0 subacquea in Italia non \u00e8 infatti vincolata ad alcun obbligo di detenzione di brevetto; \u00e8 per\u00f2 consigliabile frequentare corsi appositi per apprendere la teoria e la tecnica.\nSi distinguono:"}
{"id": "606407", "revid": "123786393", "url": "https://it.wikipedia.org/wiki?curid=606407", "title": "The Platinum Collection 2 (Mina)", "text": "The Platinum Collection 2, pubblicato nel 2006, \u00e8 una raccolta della cantante italiana Mina che ha raggiunto la seconda posizione in classifica.\nIl disco.\nLa confezione contiene tre compact disc con un totale di 51 brani nessun inedito, contiene per\u00f2 un brano pubblicato solamente su cd singolo nel 2001:\nOggi sono io"}
{"id": "606409", "revid": "47767", "url": "https://it.wikipedia.org/wiki?curid=606409", "title": "Serpentone (gastronomia)", "text": "Il serpentone \u00e8 un dolce tipico del centro Italia in particolar modo del Lazio, Umbria e Abruzzo. Ha la forma di un lungo serpente sottile e viene presentato acciambellato a spirale. Viene prodotto tutto l'anno, ma pi\u00f9 specificamente per la festa di Sant'Antonio Abate e per quella di Sant'Anatolia, che cade il 10 luglio. Appartiene alla famiglia degli strudel.\nStoria.\nLa preparazione del serpentone \u00e8 molto antica e si tramanda da generazioni. La forma del serpente si riallaccia all'iconografia cristiana ed in particolare al martirio di Santa Anatolia avvenuto nel 249 d.C.\nLa donna fu chiusa in un sacco pieni di serpi velenose. I carnefici la ritrovarono sana e salva l'indomani all'apertura del sacco stesso. La stessa figura della Vergine Maria \u00e8 legata allo stesso tema, e spesso \u00e8 rappresentata mentre schiaccia il serpente del male, Satana.&lt;br&gt;\n\u00c8 incerto se il dolce o qualche suo antenato esistesse prima dell'era cristiana, tuttavia alcuni lo mettono in relazione con il dio Eusculapio, il cui simbolo era quello del serpente. Una leggenda antica riporta come, nel 293 a.C., scoppiasse in Roma un'epidemia terribile. I libri sibillini suggerirono di andare in Epidauro al tempio del dio guaritore Esculapio e di prelevare il serpente sacro che ne era il simbolo, per portarlo in citt\u00e0.&lt;br&gt;\nL'animale venne caricato sulla nave che ritorn\u00f2 a Roma risalendo il Tevere. All'altezza dell'isola Tiberina si slanci\u00f2 in mare e spar\u00ec alla vista, nuotando sicuro verso l'isola. L'avvenimento diede origine all'usanza di cuocere focacce a forma di serpente e di offrirle al dio perch\u00e9 vegliasse sulla salute dei cittadini.\nAspetto.\nIl serpentone \u00e8 un dolce di pasta di mandorle aromatizzato al limone. Viene presentato quasi come fosse un giocattolo colorato e decorato con colori vivaci. Due ciliegie rosse simulano gli occhi e una mandorla viene posta all'altezza della bocca, per simulare la lingua. Esistono dolci in tutto simili in Umbria, che presentano come ingrediente anche le mele.\nNella zona di Perugia \u00e8 meglio conosciuto come Torciglione per la caratteristica forma a spirale."}
{"id": "606410", "revid": "124507440", "url": "https://it.wikipedia.org/wiki?curid=606410", "title": "Maurizio Dardano", "text": "Nel corso della sua lunga carriera si \u00e8 occupato di numerosi aspetti della lingua italiana antica e moderna: sintassi storica, lessico, semantica, formazione delle parole, linguaggi dei mass media.\nNegli studi sulla prosa antica ha introdotto la categoria \"prosa media\", per indicare quei documenti che, non appartenendo alla prosa letteraria n\u00e9 a quella documentaria, mostrano caratteri linguistici (in particolare nella sintassi) e stilistici comuni.\nBiografia.\nLaureatosi in storia della lingua italiana presso l'Universit\u00e0 degli Studi di Roma La Sapienza, relatore Alfredo Schiaffini, nell'anno accademico 1963-1964 ha vinto una borsa del Ministero della Pubblica Istruzione per studi di perfezionamento presso universit\u00e0 o istituti superiori nazionali (facolt\u00e0 di lettere e filosofia o di magistero). \nNello stesso anno accademico ha insegnato fonetica e pronuncia dell'italiano presso l'Universit\u00e0 per stranieri di Perugia.\nNel 1965 ha ottenuto la libera docenza in Storia della lingua italiana. \nDal 1966 al 1974 \u00e8 stato professore incaricato di storia della lingua italiana e di filologia romanza presso la facolt\u00e0 di lettere e filosofia dell'Universit\u00e0 \"Gabriele D'Annunzio\" di Chieti.\nNel periodo 1967-1974 \u00e8 stato assistente ordinario presso la facolt\u00e0 di magistero dell'universit\u00e0 \"La Sapienza\" di Roma, dove \u00e8 stato nominato professore straordinario di Storia della grammatica e della lingua italiana dal 1\u00ba novembre 1975.\nDal 1992 fino al 2009 \u00e8 stato professore ordinario di storia della lingua italiana presso la facolt\u00e0 di lettere e filosofia dell'Universit\u00e0 degli Studi di Roma Tre, facolt\u00e0 presso la quale ha anche insegnato (come supplente) glottologia.\nNegli anni 1993-1996 ha ricoperto la carica di presidente del Comitato tecnico dell'Universit\u00e0 per stranieri di Siena. Dal 1995 al 2001 ha diretto il dipartimento di italianistica dell'Universit\u00e0 degli Studi di Roma Tre.\nDal 2002 al 2005 \u00e8 stato coordinatore del corso di dottorato di ricerca in \"Studi di storia letteraria e linguistica italiana\".\nHa organizzato numerosi convegni internazionali; \u00e8 autore di importanti contributi bibliografici.Nel 2005, assieme a Maria Luisa Altieri Biagi e Pietro Trifone, ha fondato la rivista \u00abLa lingua italiana. Storia, strutture, testi\u00bb, di cui \u00e8 condirettore.\nAttualmente \u00e8 professore emerito di storia della lingua italiana e dirige il progetto \"Archivio della Sintassi dell'Italiano Letterario\" (\"ArSIL\"), finalizzato a produrre uno studio della sintassi della frase complessa in italiano antico.\n\u00c8 socio ordinario dell'Accademia della Crusca e professore emerito dell'Universit\u00e0 degli Studi Roma Tre.\nLa figlia, Paola Dardano, \u00e8 Professore ordinario di Glottologia e Linguistica, specialista di lingua ittita, nell'Universit\u00e0 per Stranieri di Siena."}
{"id": "606412", "revid": "599013", "url": "https://it.wikipedia.org/wiki?curid=606412", "title": "Serpentone", "text": ""}
{"id": "606413", "revid": "1574485", "url": "https://it.wikipedia.org/wiki?curid=606413", "title": "Effetto Joule-Thomson", "text": "In termodinamica, leffetto Joule-Thomson, o effetto Joule-Kelvin, \u00e8 un fenomeno per cui la temperatura di un gas reale aumenta o diminuisce in seguito ad una compressione o ad una espansione condotta ad entalpia costante, ovvero una trasformazione adiabatica dalla quale non si estrae alcun lavoro.\nL'effetto \u00e8 chiamato cos\u00ec perch\u00e9 osservato per la prima volta da James Prescott Joule e William Thomson, primo Barone di Kelvin, nel 1852 a seguito di un precedente lavoro di Joule sulla espansione di Joule in cui un gas si espande mantenendo costante l'energia interna.\nDescrizione.\nLa relazione che lega temperatura, pressione e volume di un gas \u00e8 descritta in modo semplice dalla legge dei gas. Quando il volume viene aumentato attraverso un processo irreversibile, le leggi dei gas non determinano univocamente cosa accada alla pressione ed alla temperatura del gas. Una espansione adiabatica reversibile, in cui il gas fa un lavoro positivo durante il processo di espansione, invece crea invariabilmente una diminuzione di temperatura.\nComunque, quando un gas reale (in contrapposizione a quanto avviene per un gas ideale) si espande liberamente a entalpia costante, la temperatura pu\u00f2 sia aumentare che diminuire, in modo dipendente dalle condizioni iniziali di pressione e temperatura. Per una data pressione, un gas reale ha una temperatura di inversione Joule-Thomson (Kelvin): se l'espansione ad entalpia costante avviene ad una temperatura maggiore a quella di inversione si ha un aumento di temperatura, ad una temperatura minore a quella di inversione, al contrario, la stessa espansione provoca un raffreddamento. Per la maggior parte dei gas a pressione atmosferica, la temperatura di inversione \u00e8 abbastanza elevata (pi\u00f9 alta della temperatura ambiente), quindi la maggior parte dei gas a tali condizioni di temperatura e pressione vengono raffreddati attraverso una espansione isoentalpica. La variabilit\u00e0 dei valori della temperatura di inversione \u00e8 legata all'entit\u00e0 delle interazioni molecolari esistenti nei gas reali.\nIl coefficiente di Joule-Thomson (Kelvin).\nIl coefficiente di Joule-Thomson (Kelvin) \u00e8 definito come il cambiamento di temperatura rispetto al cambiamento di pressione in un processo Joule-Thomson:\ndove a e b sono le costanti di Van der Waals, R la costante universale dei gas e Cp il calore specifico molare a pressione costante.\nIl valore di formula_2 dipende dal gas preso in esame, cos\u00ec come dalla temperatura e dalla pressione del gas prima dell'espansione. Per tutti i gas reali questo valore \u00e8 uguale a 0 nel punto chiamato punto di inversione e, come spiegato sopra, la temperatura di inversione Joule-Thomson (Kelvin) \u00e8 la temperatura alla quale il coefficiente cambia di segno.\nIn qualsiasi espansione, la pressione del gas diminuisce e quindi il segno di formula_3 \u00e8 sempre negativo. Ricordandoci questo, la tabella riportata in seguito spiega in modo schematico quando l'effetto Joule-Thomson scaldi o raffreddi un gas reale:\nL'elio, l'idrogeno e il neon sono dei gas per cui le temperature di inversione Joule-Thomson ad una atmosfera sono molto basse (per l'elio ad esempio \u00e8 circa -222\u00a0\u00b0C). Quindi questi gas si riscalderanno se fatti espandere a entalpia costante a temperatura ambiente.\n\u00c8 da notare come formula_2 sia sempre nullo nel caso di gas ideali (di gas cio\u00e8 che non si scaldano n\u00e9 raffreddano se espansi ad entalpia costante).\nTrasformazioni ad entalpia costante possono essere prese in considerazione anche per un generico sistema termodinamico, in tal caso: una trasformazione reversibile ad entalpia costante avviene in modo che formula_5, se in questa equazione sostituiamo l'espressione per il differenziale dell'entropia in termini di pressione e temperatura:\nOtteniamo:\ne poich\u00e9:\nrisulta:\nda cui, esplicitando la variazione di temperatura per unit\u00e0 di variazione di pressione, otteniamo:\nche esprime il coefficiente di Joule Thomson in termini del calore specifico a pressione \ncostante, della temperatura e del coefficiente di espansione termica a pressione costante.\nIn particolare, da questa espressione si desume che il fenomeno di inversione della temperatura, ovvero la temperatura alla quale la temperatura si conserva lungo una trasformazione si ha quando il prodotto della temperatura per il coefficiente di espansione termica a pressione costante \u00e8 uguale ad 1.\nIl meccanismo fisico.\nQuando un gas si espande la distanza media tra le sue molecole aumenta. Data la presenza di forze attrattive intermolecolari, l'espansione causa un aumento di energia potenziale del gas. Se non viene estratto lavoro dal sistema durante il processo di espansione (\"espansione libera\") e non viene trasferito calore, l'energia totale del gas rimane la stessa per la conservazione dell'energia. L'aumento di energia potenziale produce quindi una diminuzione dell'energia cinetica e quindi una diminuzione di temperatura del gas.\nUn altro meccanismo ha invece effetti opposti: durante le collisioni tra le molecole del gas, l'energia cinetica viene temporaneamente convertita in energia potenziale. Mentre la distanza intermolecolare media aumenta, c'\u00e8 una diminuzione del numero di collisioni per unit\u00e0 di tempo, che causa a sua volta una diminuzione dell'energia potenziale media. Dato che l'energia totale viene conservata questo comporta un aumento dell'energia cinetica (e quindi della temperatura). Dentro la curva di inversione Joule-Thomson, il primo effetto (lavoro interno fatto contro le forze attrattive intermolecolari) domina e l'espansione libera causa una diminuzione della temperatura. Fuori dalla curva di inversione, il secondo effetto (diminuzione dell'energia potenziale associata alle collisioni) domina, l'espansione libera provoca un aumento di temperatura.\nApplicazioni.\nL'effetto Joule-Thomson in pratica viene ottenuto nei seguenti modi:\nL'effetto \u00e8 utilizzato nel processo Linde come processo standard nell'industria petrolchimica, dove l'effetto di raffreddamento \u00e8 utilizzato per liquefare i gas a seguito del susseguirsi di cicli di \"compressione\"-\"refrigerazione\"-\"rapida espansione\". L'effetto \u00e8 anche utilizzato in molte applicazioni criogeniche (ad esempio per la produzione di ossigeno, azoto e argon liquido). Solo quando il coefficiente di Joule-Thomson per il gas trattato alla temperatura di utilizzo \u00e8 maggiore di zero il gas pu\u00f2 essere liquefatto in un ciclo di Linde. In altre parole, un gas deve essere al di sotto della sua temperatura di inversione per essere liquefatto: per questa ragione, semplici condensatori a ciclo di Linde non possono essere utilizzati per liquefare elio, idrogeno e neon."}
{"id": "606418", "revid": "287204", "url": "https://it.wikipedia.org/wiki?curid=606418", "title": "Michael Bubl\u00e8 (album)", "text": ""}
{"id": "606420", "revid": "121730436", "url": "https://it.wikipedia.org/wiki?curid=606420", "title": "Cala Violina", "text": "Cala Violina \u00e8 una caletta della Maremma grossetana, nel territorio comunale di Scarlino, che si apre sul mar Tirreno all'interno della riserva naturale delle Bandite di Scarlino.\nLa caletta \u00e8 racchiusa tra i due promontori di Punta Martina a nord, che la divide da Cala Martina, e di Punta Le Canne a sud. La sabbia bianca che caratterizza la spiaggia ha anche conferito il nome alla cala, in riferimento ai suoni che essa \"emette\" quando viene calpestata da chi l'attraversa, in assenza di fonti sonore di rilievo. \u00c8 raggiungibile a piedi attraverso un percorso di 30 minuti all'interno del bosco limitrofo al mare.\nPer accedere alla spiaggia \u00e8 obbligatoria la prenotazione Sono ammesse solo 700 persone. A circa 2 km sono presenti due parcheggi di cui uno solo su prenotazione."}
{"id": "606421", "revid": "6923", "url": "https://it.wikipedia.org/wiki?curid=606421", "title": "Salone dell'Automobile", "text": ""}
{"id": "606428", "revid": "1982", "url": "https://it.wikipedia.org/wiki?curid=606428", "title": "Gav", "text": ""}
{"id": "606434", "revid": "287204", "url": "https://it.wikipedia.org/wiki?curid=606434", "title": "Pickoff", "text": "Nel gioco del baseball, il pickoff \u00e8 una tecnica difensiva con la quale il lanciatore cerca di eliminare un corridore avversario quando questi si stacca dal cuscino della base in cui \u00e8 arrivato, nel tentativo di \"rubare\" la base successiva, o comunque cerca di non concedere troppo vantaggio a corridori avversari veloci che cercano di avanzare. Tipicamente, il \"pickoff\" coinvolge il lanciatore e il prima base o il seconda base. Quando \u00e8 il ricevitore a tentare l'eliminazione del corridore, non si tratta di un \"pickoff\" tipico, quanto di un'azione difensiva atta a prevenire una base rubata. \nSe ben eseguito, il \"pickoff\" porta all'eliminazione del corridore, mentre un lancio non particolarmente ben fatto, o una cattiva ricezione del difensore, porta all'effetto contrario, quello di concedere un facile avanzamento all'attaccante.\nEsecuzione del pickoff.\nIl termine \"pickoff\" deriva dal relativo verbo, che significa \"cogliere fuori\" (dalla base), cio\u00e8 cogliere il corridore non a contatto con la base in cui deve trovarsi. Infatti, prima che la palla venga messa in gioco dal lanciatore, il corridore \u00e8 obbligato a mantenere il contatto con almeno un piede con la base in cui \u00e8 arrivato nel corso del gioco: pu\u00f2 staccarsi da essa solo quando la palla viene colpita dal proprio compagno in battuta e termina in territorio valido. Anche in caso di battute profonde, destinate ad essere prese al volo in campo esterno, il corridore pu\u00f2 lasciare il contatto con la base solo dopo che la palla \u00e8 stata catturata e viene rilanciata verso il campo interno.\nIn tutte le occasioni in cui il corridore cerca invece di anticipare l'azione difensiva, ad esempio correndo verso la base successiva appena il battitore colpisce la palla, o cercando di rubare la base successiva prima che il lancio arrivi a casa base, lo stesso pu\u00f2 essere eliminato dal difensore, che con la palla nel guantone deve toccarlo (\"tagout\") prima che riesca a ristabilire un contatto con la base sulla quale doveva trovarsi.\nIn particolare, nelle situazioni di palla battuta in profondit\u00e0 e colta al volo da un esterno, il corridore che era avanzato deve correre indietro fino alla base da dove era partito prima che la palla vi ritorni, mentre nei tentativi di \"pickoff\", se si era staccato di alcuni passi dal cuscino della base, deve ritornarvi, spesso con un tuffo, prima che il lanciatore passi la palla al difensore e questo effettui il \"tagout\".\nLa tecnica del \"pickoff\" viene spesso adottata dai lanciatori contro giocatori avversari particolarmente veloci, soprattutto contro i cosiddetti \"leadoff hitter\", cio\u00e8 i giocatori che battono per primi nell'ordine di battuta, proprio in considerazione del fatto che, grazie alla loro velocit\u00e0, hanno buone possibilit\u00e0 di rubare la seconda base dopo aver battuto anche un singolo. Ripetuti lanci verso il cuscino della prima base possono infine convincere il corridore, provato magari da vari tuffi che ha dovuto compiere per recuperare la base, ad assumere una posizione meno aggressiva nel suo tentativo di ottenere la \"rubata\".\nPer la naturale posizione che assumono mentre stanno per eseguire un lancio (\"stance\"), i lanciatori mancini sono avvantaggiati su quelli destri nell'esecuzione di un \"pickoff\" verso la prima base, perch\u00e9 fino alla fine possono controllare direttamente le mosse del corridore, e non sono obbligati a una torsione del busto se devono lanciare la palla verso la base stessa, causa questa di molti lanci malriusciti che si trasformano in facili occasioni di basi rubate per i corridori avversari."}
{"id": "606440", "revid": "767487", "url": "https://it.wikipedia.org/wiki?curid=606440", "title": "Il nostro pane quotidiano", "text": "Il nostro pane quotidiano (\"Our Daily Bread\" o \"City Girl\") \u00e8 un film del 1930 diretto da Friedrich Wilhelm Murnau.\nDelle due versioni di questo film, una muta ed una con elementi sonori, oggi sopravvive soltanto quella muta.\nTrama.\nLem Tustine, figlio di un grosso agricoltore del Minnesota, torna da Chicago, dove era andato per vendere una partita di grano, insieme a una nuova moglie. Kate, una ex-cameriera, non incontra l'approvazione di Tustine padre che la crede una cacciatrice di dote. Gli sforzi della ragazza per ingraziarsi il suocero non hanno successo. Quando una notte, durante una grandinata, il caposquadra rimane ferito a una mano nel corso delle operazioni sul terreno, l'uomo - soccorso da Kate - le fa delle avances che lei rifiuta. Poi la ricatta, dicendole che se non andr\u00e0 via con lui, il suo rifiuto si ripercuoter\u00e0 sui lavoratori della fattoria. Kate, che si rende conto che il suo matrimonio non \u00e8 stato un successo, pensa di cedere. Il vecchio Tustine, testimone non visto dell'incontro tra i due, avverte Lem. Che sfida il caposquadra: durante la loro lotta, resta quasi ucciso da un colpo che parte dal fucile di suo padre. Questi, accortosi che ha quasi ammazzato il figlio, si pente del comportamento che ha avuto fino a quel momento. Lem riporta la moglie a casa, da un padre molto pi\u00f9 tollerante e comprensivo.\nProduzione.\nIl film fu prodotto con il titolo di lavorazione \"Our Daily Bread\" dalla Fox Film Corporation. Le scene della fattoria, girate ad Athena, nell'Oregon nell'agosto 1928, furono in parte dirette da William Tummel dopo il ricovero di Murnau in ospedale per un'appendicite. Murnau, nel febbraio seguente, in seguito a divergenze con la produzione che erano cominciate gi\u00e0 con il film precedente, \"I quattro diavoli\", lasci\u00f2 la Fox prima della fine delle riprese, violando le regole contrattuali. La parte mancante venne girata da A.F. \u2018Buddy\u2019 Erickson, aggiungendo alcune riprese sonore con i dialoghi di Elliott Lester e la colonna sonora di Arthur Kay. Il film fu quindi rimontato dalla casa di produzione e distribuito con un nuovo titolo, \"City Girl\".\nDistribuzione.\nDistribuito dalla Fox Film Corporation, il film venne in seguito rimontato in una versio semi-sonora disconosciuta da Murnau.\nSi pens\u00f2 a lungo che il film fosse perduto. Nel 1970, una stampa della versione muta del 1930 venne ritrovata nei magazzini della Fox.\n\u00c8 stato distribuito in dvd in Italia da Ermitage Cinema col titolo \"Ragazza di citt\u00e0\"."}
{"id": "606454", "revid": "4784031", "url": "https://it.wikipedia.org/wiki?curid=606454", "title": "Ontani", "text": ""}
{"id": "606455", "revid": "2128848", "url": "https://it.wikipedia.org/wiki?curid=606455", "title": "Playmaker", "text": "Il playmaker (letteralmente \"creatore del gioco\"), nella NBA chiamato point guard, \u00e8 uno dei cinque ruoli di gioco nella pallacanestro, il cui nome \u00e8 talvolta abbreviato in \"play\". Negli schemi \u00e8 indicato con il numero \"1\".\nCaratteristiche.\nSi tratta normalmente di una posizione interpretata dal cestista pi\u00f9 veloce della squadra e maggiormente dotato dal punto di vista tecnico: tra le qualit\u00e0 principali del playmaker rientrano infatti l'abilit\u00e0 nel palleggio, una buona visione di gioco, la precisione nei passaggi e nel tiro a canestro. \u00c8 inoltre capace di smarcare efficacemente i compagni, tra cui il pivot, e servire loro assist. In fase difensiva, \u00e8 invece richiesto al playmaker di contrastare gli avversari e catturare i rimbalzi.\nProprio in ragione dell'importanza che assume all'interno della squadra, viene talvolta definito \u00aballenatore in campo\u00bb (fatto che richiama, sotto certi aspetti, quanto avviene nel calcio con il regista); non da ultimo, tale giocatore si occupa anche di chiamare gli schemi durante la partita.\nTra i maggiori interpreti del ruolo nella storia NBA si possono citare Magic Johnson, Oscar Robertson, John Stockton, Isiah Thomas, Steve Nash, Jason Kidd, Chris Paul, Stephen Curry, Kyrie Irving, Russell Westbrook."}
{"id": "606456", "revid": "110695800", "url": "https://it.wikipedia.org/wiki?curid=606456", "title": "Olmi", "text": ""}
{"id": "606457", "revid": "290948", "url": "https://it.wikipedia.org/wiki?curid=606457", "title": "Scoiattoli", "text": ""}
{"id": "606460", "revid": "124579708", "url": "https://it.wikipedia.org/wiki?curid=606460", "title": "Hanif Kureishi", "text": "\u00c8 nato il 5 dicembre 1954 a Londra, da padre pakistano e madre inglese. Nel 1987 ha ricevuto una candidatura ai Premi Oscar per la sceneggiatura di My Beautiful Laundrette."}
{"id": "606461", "revid": "1705737", "url": "https://it.wikipedia.org/wiki?curid=606461", "title": "Monti Cambrici", "text": "I Monti Cambrici (\"Cambrian Mountains\" in inglese) sono una catena montuosa che attraversa il Galles centrale.\nGeografia.\nLa catena dei monti Cambrici attraversa tutto la parte centrale del Galles, da nord a sud ed \u00e8 compresa tra le tre contee di Ceredigion, Powys e Carmarthenshire. \u00c8 costituita da rocce.\nLa catena si estende dai monti di Snowdonia a nord-ovest fino ai monti di Brecon Beacons a sud-est. A nord si eleva l'Aran Fawddwy, che raggiunge i 905 metri. A partire dagli anni Cinquanta l'area dell'Aran Fawddwy viene considerata parte dei monti di Snowdonia. Indubbiamente i monti Cambrici raggiungono la massima elevazione con il Plynlimon di 752 metri, posto nella fascia centrale. \nSu entrambi i versanti montuosi scendono numerosi fiumi che scavano ampie valli. Verso la baia di Cardigan a ovest defluiscono il Dyfi, il Rheidol, l'Ystwyth ed il Teifi. Dal lago di Llyn Brianne scende invece verso il Canale di Bristol il fiume Tywi. Defluiscono verso il versante orientale i fiumi: Efyrnwy, Severn, Ithon, Wye e Irfon. Oltre al Llyn Brianne posto a sud, i monti Cambrici sono contraddistinti da molti altri laghi profondi. Tra questi i principali sono, da nord a sud: il Llyn Efyrnwy, il Nant-y-moch Reservoir, il Llyn Clywedog, il Craig Goch Reservoir e il Claerwen Reservoir.\nQuesta area inospitale e scarsamente popolata viene spesso definita come \"Deserto del Galles\".\nStoria.\nI monti Cambrici hanno rappresentato storicamente una barriera naturale contro le invasioni da est che si sono succedute nel corso dei secoli, ma sono stati anche storicamente attraversati da numerose vie di collegamento tra l'Inghilterra ed il Galles occidentale.\nA partire dal 1965 \u00e8 stata proposta la creazione di un parco nazionale per la protezione dei monti.\nDal 2004 a Cefn Croes, nella fascia centrale dei monti, \u00e8 iniziata la costruzione di una centrale eolica che ha provocato molte controversie. La centrale che dispone di 39 turbine \u00e8 entrata in funzione nel 2005."}
{"id": "606462", "revid": "1543377", "url": "https://it.wikipedia.org/wiki?curid=606462", "title": "Screwjob di Montr\u00e9al", "text": "Con l'espressione Screwjob di Montr\u00e9al (in inglese Montreal Screwjob) si indica quanto accaduto domenica 9 novembre 1997 al Molson Centre di Montr\u00e9al (Canada) durante il pay-per-view \"Survivor Series\", evento organizzato dalla federazione di wrestling statunitense nota come World Wrestling Federation. L'episodio, considerato tra i pi\u00f9 controversi nella storia del wrestling professionistico, fu il culmine di un lungo intrigo di potere ordito da alcuni membri della federazione di Stamford al fine di far vincere il titolo mondiale a Shawn Michaels a discapito di Bret Hart senza che quest'ultimo sapesse alcunch\u00e9 (\"legit\").\nNell'autunno del 1997 Hart avrebbe dovuto lasciare la World Wrestling Federation per approdare alla rivale World Championship Wrestling, seguendo il percorso che nei mesi precedenti avevano gi\u00e0 intrapreso altri importanti lottatori come Hulk Hogan e \"Macho Man\" Randy Savage; tuttavia il proprietario della WWF, Vince McMahon, non voleva assolutamente che il canadese passasse alla concorrenza in qualit\u00e0 di campione del mondo e pertanto, dopo settimane di colloqui con la dirigenza, ordin\u00f2 di cambiare il finale del match di Survivor Series senza avvisare la maggior parte dei propri dipendenti.\nLo \"screwjob\" gener\u00f2 molte polemiche sia all'interno che all'esterno della WWF e fu in parte raccontato nel documentario \"\" del 1998. Il rapporto tra Hart e la federazione di Stamford si ricuc\u00ec gradualmente nella seconda met\u00e0 degli anni duemila: il canadese fu infatti introdotto nella WWF Hall of Fame sabato 1\u00ba aprile 2006, il giorno prima di \"WrestleMania 22\", e torn\u00f2 in uno show televisivo della WWF luned\u00ec 4 gennaio 2010, in qualit\u00e0 di ospite speciale di \"Monday Night Raw\"; quella sera lui e Shawn Michaels, i cui screzi personali erano di molto antecedenti allo \"screwjob\", appianarono le loro divergenze riconciliandosi con un abbraccio che pose fine alle polemiche di dodici anni prima.\nLe premesse.\nAll'epoca dello Screwjob di Montr\u00e9al, Bret Hart era un veterano della World Wrestling Federation, essendo al suo tredicesimo anno di attivit\u00e0 nella federazione di Stamford: il canadese aveva cominciato la propria carriera a fine anni settanta, come parte della Hart Foundation nella Stampede Wrestling di Stu Hart, ma ottenne i suoi pi\u00f9 grandi successi da singolo una volta arrivato in WWF a met\u00e0 degli anni ottanta. Nell'autunno del 1996 rifiut\u00f2 un contratto triennale da otto milioni di dollari propostogli dalla rivale World Championship Wrestling, preferendo l'accordo ventennale offertogli da Vince McMahon, il quale gli promise di renderlo il lottatore pi\u00f9 pagato della compagnia e gli assicur\u00f2 un posto importante nella dirigenza in seguito ad un eventuale ritiro; sia Hart che McMahon videro questa trattativa come una dimostrazione di reciproca lealt\u00e0. \nA partire dalla met\u00e0 del 1997, tuttavia, la WWF si trov\u00f2 in serie difficolt\u00e0 finanziarie a causa dell'agguerrita competizione con la WCW; i piani di McMahon di trasformare la federazione in una \"public company\" rendevano inoltre necessario ridurre i contratti a lunga scadenza dei lottatori pi\u00f9 anziani. Il proprietario incominci\u00f2 quindi a rinviare i pagamenti di Hart, portandolo a conoscenza dei problemi economici della compagnia e rivelandogli di voler puntare su nuove stelle emergenti tra cui \"Stone Cold\" Steve Austin, The Rock e Triple H. Nell'ottobre del 1997 la WCW propose al canadese un contratto triennale da quattro milioni di dollari pi\u00f9 il \"controllo creativo\" sul suo personaggio (aveva quindi garantita l'ultima parola sulle decisioni di \"booking\" riguardanti se stesso); McMahon comprese che probabilmente la WWF non avrebbe potuto pagare tali somme e quindi comunic\u00f2 il proprio pensiero ad Hart, cercando di convincerlo ad accettare l'offerta della concorrenza. Nonostante qualche tentennamento iniziale, Hart e la WCW raggiunsero un accordo definitivo ad inizio novembre, senza per\u00f2 comunicare la notizia per evitare di intaccare l'effetto sorpresa.\nLa cronaca.\nIl problema del titolo.\nCon Bret Hart virtualmente passato alla World Championship Wrestling, la preoccupazione pi\u00f9 grande di Vince McMahon era quella di trovare un modo per farlo uscire dalla World Wrestling Federation senza possedere il titolo mondiale; in passato, infatti, si era verificato il caso scottante di Alundra Blayze che, una volta trasferitasi alla WCW in qualit\u00e0 di campionessa femminile, aveva buttato la cintura della WWF in un secchio della spazzatura durante una puntata di \"Monday Nitro\", attirando pubblicit\u00e0 negativa nei confronti della federazione di Stamford. Hart garant\u00ec a McMahon che nulla del genere sarebbe mai accaduto e si accord\u00f2 con i dirigenti della WWF affinch\u00e9 l'annuncio della sua partenza non venisse dato fino a quando non si fosse verificato il passaggio del titolo ad un altro lottatore. \nQuando ad Hart venne comunicato che la perdita del titolo mondiale sarebbe avvenuta al pay-per-view \"Survivor Series\", nella citt\u00e0 di Montr\u00e9al (Canada), il canadese fece ricorso alla clausola sul \"controllo creativo\" del personaggio, sostenendo che avrebbe s\u00ec lasciato la cintura prima di andarsene, ma non nel suo paese d'origine: ci si trov\u00f2 quindi di fronte ad una situazione decisamente spinosa in quanto il lottatore di punta della WWF aveva gi\u00e0 firmato un contratto con la concorrenza e aveva accettato di perdere il titolo mondiale, ma il luogo e le modalit\u00e0 della sconfitta erano ancora oggetto di discussione; inoltre gli screzi personali tra Hart e Shawn Michaels, l'uomo designato per conquistare la cintura, impedivano alla federazione di arrivare ad una decisione che accontentasse tutti i coinvolti.\nLa presunta soluzione.\nDopo settimane di studio, la dirigenza della WWF trov\u00f2 finalmente una soluzione: un match controverso, avente come preludio una rissa nel \"backstage\" tra i due contendenti, l'arbitro al tappeto nel momento clou dell'incontro e l'interferenza della Hart Foundation (British Bulldog, Jim Neidhart e Owen Hart) che avrebbe portato un nuovo direttore di gara a decretare la squalifica; Hart non avrebbe quindi perso il titolo mondiale (la vittoria dello sfidante per squalifica permette al campione di mantenere la cintura), ma lo avrebbe reso vacante nella puntata di \"Monday Night Raw\" che si sarebbe svolta la sera dopo al Corel Centre di Ottawa (Canada). \nSecondo quanto concordato con Hart nel programma suggerito da Pat Patterson, Michaels avrebbe dovuto bloccare il suo avversario con la \"Sharpshooter\" in un momento in cui l'arbitro Earl Hebner era svenuto a terra, ma successivamente il canadese avrebbe invertito la mossa a suo vantaggio grazie ad una sottomissione al piede; Michaels avrebbe ceduto alla stretta di Hart mentre l'arbitro era ancora incosciente, per cui egli avrebbe mollato la presa per risvegliare il direttore di gara, facendosi per\u00f2 sorprendere dalla \"Sweet Chin Music\" del rivale. A quel punto, dal \"backstage\", sarebbe dovuto arrivare un secondo arbitro, Mike Chioda, per contare lo schienamento di Michaels su Hart, ma sarebbe stato buttato fuori dal ring dalla Hart Foundation ed il match si sarebbe quindi concluso con la squalifica.\nLo svolgimento del match.\nIl match inizi\u00f2 con una rissa nel \"backstage\", come previsto dal copione, e procedette sul ring nel modo in cui avrebbe dovuto secondo il piano concordato; ci\u00f2nonostante vi erano molti uomini della sicurezza ai lati del quadrato, il che faceva supporre che qualcosa di strano sarebbe potuto accadere.\nHart e Michaels seguirono alla lettera il piano preparato dalla dirigenza finch\u00e9 si arriv\u00f2 al momento topico del match: con l'arbitro Earl Hebner a terra, dopo aver sub\u00ecto il suo \"ref-bump\", Michaels colp\u00ec Hart e lo chiuse nella \"Sharpshooter\"; il copione avrebbe dovuto prevedere ancora un po' di sofferenza del canadese fino all'arrivo di Chioda. Tuttavia Hebner pass\u00f2 improvvisamente dall'essere sdraiato a terra allo stare in piedi in perfetta forma e, mentre Michaels non mollava la gamba di Hart, url\u00f2 al \"timekeeper\" Mark Yeaton di suonare la campanella, decretando cos\u00ec la fine dell'incontro per sottomissione nonostante Hart non avesse ceduto alla \"Sharpshooter\"; Michaels vinse il match e divenne il nuovo campione mondiale della WWF. \nIl pubblico, impietrito, non cap\u00ec cosa stesse accadendo, cos\u00ec come la maggior parte di coloro i quali si trovavano a bordo ring. Michaels fugg\u00ec via, sebbene al momento sembrasse anche lui in confusione, mentre Hebner si allontan\u00f2 di corsa verso una macchina che lo aspettava nel \"backstage\" e che lo avrebbe riportato immediatamente in albergo. Hart rimase sul ring tra l'incredulo e l'infuriato, poi and\u00f2 da McMahon e gli sput\u00f2 in faccia; nel frattempo la trasmissione era finita con una brusca interruzione da parte dei commentatori Jerry Lawler e Jim Ross. A telecamere spente, Hart sfasci\u00f2 tutto quello che trov\u00f2 a portata di mano, finch\u00e9 dal \"backstage\" arriv\u00f2 la Hart Foundation per calmarlo. A quel punto, il canadese prese in mano un microfono e, dopo aver ringraziato i fan per il loro sostegno, tracci\u00f2 con le dita le iniziali della WCW.\nI postumi del match.\nAl termine del match, Hart incontr\u00f2 dietro le quinte Michaels, il quale neg\u00f2 ogni suo coinvolgimento nella vicenda e gli promise che la sera successiva non avrebbe festeggiato con la cintura di campione, cosa che tuttavia fece; nel frattempo The Undertaker era furibondo: prese a pugni la porta dello studio di McMahon, gli url\u00f2 di uscire e lo obblig\u00f2 ad andare a chiedere scusa ad Hart. McMahon entr\u00f2 quindi nello spogliatoio del canadese per scusarsi, spiegando i motivi dell'accaduto, ovvero evitare di vederlo in WCW con il titolo di punta della WWF ancora alla vita; Hart rispose che questo non sarebbe stato affatto un problema, minacciando poi il proprietario di prenderlo a pugni. Il dibattito continu\u00f2 per un po', fino a quando Hart non aggred\u00ec McMahon procurandogli un occhio nero. Nella puntata di \"Monday Night Raw\" successiva a Survivor Series, alcuni wrestler tra cui l'intera Hart Foundation saltarono le registrazioni del programma per solidariet\u00e0 nei confronti del collega.\nIn seguito allo \"screwjob\", Hart pass\u00f2 alla WCW mentre McMahon decise di sfruttare la situazione controversa per costruire il proprio personaggio da boss malvagio all'interno degli show televisivi della WWF: cominci\u00f2 ad apparire a \"Monday Night\" \"Raw\" come il proprietario \"heel\" della compagnia, favorendo od ostacolando i wrestler a proprio piacimento (\"kayfabe\"); tutto questo port\u00f2 poi alla grande rivalit\u00e0 tra McMahon e \"Stone Cold\" Steve Austin, simbolo della cosiddetta Attitude Era. \nNel frattempo Hart, nonostante un clamoroso esordio in WCW che lo vide aiutare Sting a strappare il titolo dei pesi massimi dalle mani di Hulk Hogan, non riusc\u00ec a raggiungere obiettivi importanti nella sua nuova casa: la dirigenza della WCW decise di non ritagliare un posto adeguato ad un lottatore del suo calibro, accontentandosi semplicemente di averlo sottratto alla concorrenza. Nel dicembre del 1999 il canadese fu infine costretto al ritiro dal wrestling professionistico a causa di una commozione cerebrale sub\u00ecta durante un match contro Bill Goldberg a \"Starrcade\".\nPer molti anni, ad ogni spettacolo che la WWF ha organizzato in Canada e alla presenza sul ring di uno qualunque dei protagonisti dello \"screwjob\" (soprattutto Vince McMahon e Shawn Michaels), i fan si sono ribellati nei confronti della federazione con pesanti cori di disapprovazione.\nLa riconciliazione.\nCon il passare degli anni, il rancore di Bret Hart e dei fan nei confronti della World Wrestling Federation si affievol\u00ec sempre di pi\u00f9 fino a raggiungere una graduale riconciliazione; a tal proposito, quando Shawn Michaels ritorn\u00f2 in Canada da \"babyface\" nel maggio del 2004, il pubblico non inton\u00f2 i soliti cori di disapprovazione nei suoi confronti.\nIl 3 novembre 2005, sul sito ufficiale della federazione, comparve un messaggio che sanciva la pace raggiunta tra Hart e Vince McMahon dopo diversi tentativi andati a vuoti nel corso degli anni precedenti; il canadese acconsent\u00ec all'uscita di un DVD celebrativo della sua carriera e sabato 1\u00ba aprile 2006, a Chicago, venne introdotto nella WWF Hall of Fame. \nNella puntata di \"Monday Night Raw\" andata in onda luned\u00ec 28 dicembre 2009, McMahon annunci\u00f2 che Hart sarebbe stato l'ospite speciale dell'episodio del 4 gennaio 2010; quella sera Michaels si scus\u00f2 con il canadese ma altrettanto non fece McMahon che, rimanendo fedele al proprio personaggio, lo colp\u00ec con un calcio basso ed esclam\u00f2 di \"averlo fregato un'altra volta\" (\"kayfabe\"). Fu dunque messa in atto una \"storyline\" tra Hart e McMahon che continu\u00f2 per il resto delle settimane, fino a quando non fu sancita una sfida tra i due in un Lumberjack match a \"WrestleMania 26\": Hart vinse l'incontro per sottomissione grazie alla \"Sharpshooter\" con la sua intera famiglia a supportarlo a bordo ring ed il fratello Bruce nel ruolo di arbitro."}
{"id": "606463", "revid": "1345932", "url": "https://it.wikipedia.org/wiki?curid=606463", "title": "EBCDIC", "text": "In informatica, la sigla EBCDIC (dall'inglese \"Extended Binary Coded Decimal Interchange Code\") indica un sistema di codifica dell'informazione a 8 bit usato in numerosi sistemi operativi di produzione IBM, sia per elaboratori di classe mainframe (ad es. z/OS, OS/390, VM e VSE) che per minicomputer (ad es. OS/400 e i5/OS). Viene inoltre utilizzato da varie piattaforme di altri produttori, quali BS2000/OSD di Fujitsu Siemens Computers, MPE/iX di Hewlett Packard e Master Control Program (MCP) di Unisys. Deriva dalla codifica a 6 bit binary-coded decimal, utilizzata nelle schede perforate e nella maggior parte delle periferiche IBM della fine degli anni 1950 e dell'inizio degli anni 1960.\nStoria.\nLa codifica EBCDIC, ideata da IBM tra il 1963 e il 1964, \u00e8 stata presentata al pubblico in occasione del lancio della propria linea di mainframe System/360. Si trattava di una codifica a 8 bit in grado di estendere in modo rilevante il sistema BCD a 6 bit allora in uso; il suo sviluppo \u00e8 stato indipendente rispetto alla ASCII, che \u00e8 una codifica a 7 bit.\nCuriosamente, IBM era anche tra i principali promotori del comitato di standardizzazione per la codifica ASCII. Tuttavia, l'azienda si trovava nell'impossibilit\u00e0 di approntare periferiche ASCII (ad es. perforatrici di schede) in tempo utile per il lancio del System/360, il che la spinse ad avvalersi del sistema EBCDIC come ripiego. D'altra parte, il System/360 fu un grande successo commerciale e ci\u00f2 favor\u00ec un'ampia diffusione dell'EBCDIC.\nTutte le periferiche e i sistemi operativi IBM di classe mainframe, con l'eccezione di Linux on zSeries, impiegano in modo nativo la codifica EBCDIC e dispongono di software per la traduzione da e verso altri sistemi. Anche molte periferiche hardware sono in grado di gestire la traduzione tra pi\u00f9 codifiche; i mainframe pi\u00f9 recenti come il citato zSeries sono dotati di istruzioni hardware, a livello del processore, per rendere pi\u00f9 rapida la conversione tra set di caratteri.\nAl momento della sua realizzazione, l'EBCDIC offriva il vantaggio di una relativa facilit\u00e0 di inserimento dei dati per mezzo delle schede perforate; poich\u00e9 tale supporto \u00e8 ormai del tutto obsoleto, negli elaboratori moderni il sistema EBCDIC viene usato solo per compatibilit\u00e0 verso il basso. Non presenta infatti alcun vantaggio di carattere tecnico rispetto alle codepage basate sulla codifica ASCII quali le varie ISO-8859 e Unicode. Analogamente a quanto avviene per le codepage basate su set di caratteri ASCII Estesi a singolo byte, la maggior parte delle codepage EBCDIC non consente l'uso contemporaneo di pi\u00f9 di due lingue (inglese e una seconda lingua) nell'ambito di ciascun database o file di testo.\nQualora sia necessario un supporto completo per testi multilingue, \u00e8 necessario disporre di sistemi in grado di trattare un numero molto pi\u00f9 elevato di caratteri. Di solito ci\u00f2 viene realizzato attraverso opportune implementazioni della specifica Unicode. Il consorzio che gestisce la specifica ha proposto un formato di trasformazione Unicode (Unicode Transformation Format) per EBCDIC chiamato UTF-EBCDIC ma non ne \u00e8 previsto l'uso in ambienti di interscambio aperti; peraltro, tale formato viene utilizzato molto di rado anche in sistemi del tutto basati su EBCDIC. I mainframe IBM supportano il formato UTF-16 ma non l'UTF-EBCDIC in modo nativo.\nCaratteristiche tecniche.\nLe codepage basate su EBCDIC e ASCII non sono compatibili tra loro. Poich\u00e9 i computer sono in grado di elaborare solo dati numerici, entrambe le convenzioni assegnano specifici caratteri a tali numeri. Pertanto, identici valori numerici sono interpretati come caratteri diversi in funzione della codepage utilizzata. Per utilizzare dei dati memorizzati in EBCDIC \u00e8 necessaria una conversione tra codepage per visualizzare correttamente le informazioni su elaboratori basati sulla codifica ASCII, quali i comuni personal computer.\nCiascun carattere della codifica EBCDIC occupa 8 bit (1 \"byte\"), diviso in due met\u00e0 chiamate \"nibble\". I 4 bit pi\u00f9 significativi, chiamati \"zonatura\", rappresentano la categoria di appartenenza del carattere, mentre i 4 bit meno significativi identificanti il carattere specifico vengono chiamati \"digit\".\nNella codifica EBCDIC esiste una opportuna corrispondenza tra i codici esadecimali che rappresentano i caratteri e i codici di perforazione su schede per gli stessi; questa caratteristica era importante nel momento in cui il codice fu sviluppato. Una perforatrice IBM poteva infatti codificare una scheda a 12 righe con un massimo di 2 perforazioni per colonna, la prima in una posizione compresa nelle prime tre righe (le \"righe di zonatura\") e la seconda nell'ambito delle restanti nove (le \"righe numeriche\"). Si poteva quindi interpretare la zonatura come un valore decimale compreso tra 0 e 3 e la parte numerica come una cifra compresa tra 0 (assenza di perforazione) e 9 (perforazione nella riga corrispondente). La prima versione della codifica EBCDIC rispondeva alla semplice formula:\ne definiva solo le 10 x 4 celle dell'angolo inferiore sinistro nella tabella riportata pi\u00f9 oltre. La zonatura fu a quanto pare invertita per consentire l'ordinamento alfabetico delle lettere.\nI primi 64 simboli (da 00 a 3F) sono dei caratteri di controllo, 33 dei quali possiedono un corrispettivo nella codifica ASCII. Una differenza rilevante tra i due schemi \u00e8 la presenza di simboli separati per il solo ritorno carrello (\"carriage return\", CR) e avanzamento riga (\"line feed\", LF) nella codifica ASCII, dove vengono generalmente usati come terminatori di riga nei file di testo; viceversa, la codifica EBCDIC possiede due ulteriori caratteri per questo scopo: nuova riga (\"new line\", NL) e nuova riga inversa (\"reverse newline\", RNL). I restanti 31 codici di controllo vengono utilizzati per varie funzioni di controllo di terminali e dispositivi, in gran parte legate a peculiarit\u00e0 dell'hardware IBM.\nEsistono pi\u00f9 versioni di EBCDIC, personalizzate in funzione delle esigenze dei vari Paesi. Alcune nazioni asiatiche ne usano un'estensione a doppio byte che consente ai mainframe la visualizzazione di caratteri cinesi, giapponesi e coreani. Tale estensione contiene anche opportuni codici per il passaggio dalla modalit\u00e0 \"a byte singolo\" a quella \"a doppio byte\" [0x0E,0x0F].\nDi norma IBM assegna a ciascuna codepage che definisce un codice numerico chiamato \"CCSID\" (Coded Character Set IDentifier). Occorre rilevare che un identico CCSID pu\u00f2 prevedere diverse posizioni dei caratteri nell'ambito di una codepage. Ad esempio, il carattere \"newline\" in UNIX System Services su z/OS pu\u00f2 corrispondere a valori numerici diversi rispetto agli altri sistemi operativi basati su EBCDIC. Di tale variabilit\u00e0 occorre tenere conto per evitare problemi nel trasferimento di dati testuali in codifica EBCDIC tra piatteforme diverse.\nDisposizione della codepage.\nLa tabella che segue presenta la CCSID 500, una delle varianti della codifica EBCDIC. In tale disposizione, i simboli da 00 a 3F e FF sono caratteri di controllo, il 40 rappresenta lo spazio, il 41 lo spazio insecabile (\"non-breaking space\") e CA il trattino opzionale (\"soft hyphen\"). Di ciascun carattere viene mostrato il corrispondente codice ISO 8859-1:"}
{"id": "606464", "revid": "486946", "url": "https://it.wikipedia.org/wiki?curid=606464", "title": "TNA Impact", "text": ""}
{"id": "606465", "revid": "486946", "url": "https://it.wikipedia.org/wiki?curid=606465", "title": "TNA Impact!", "text": ""}
{"id": "606467", "revid": "158913", "url": "https://it.wikipedia.org/wiki?curid=606467", "title": "IMPACT!", "text": ""}
{"id": "606469", "revid": "647919", "url": "https://it.wikipedia.org/wiki?curid=606469", "title": "Montreal Screwjob", "text": ""}
{"id": "606476", "revid": "2519", "url": "https://it.wikipedia.org/wiki?curid=606476", "title": "Kureishi", "text": ""}
{"id": "606477", "revid": "188116", "url": "https://it.wikipedia.org/wiki?curid=606477", "title": "UNMIK", "text": "Missione di Amministrazione ad interim delle Nazioni Unite in Kosovo (o UNMIK, dall\u2019inglese: \"United Nations Interim Administration Mission in Kosovo\"; in francese: MINUK, \"Mission d\u2019admninistration int\u00e9rimaire des Nations Unies au Kosovo\") indica l'amministrazione provvisoria da parte dell'ONU In Kosovo, decisa il 10 giugno 1999 dal consiglio di Sicurezza dell'ONU con la risoluzione 1244.\nL'operazione \u00e8 molto complicata a livello internazionale comprendendo non solo le Nazioni Unite, ma anche l'OSCE e l'Unione europea. In particolare l'intera missione \u00e8 stata divisa in quattro pilastri affidati ognuno ad un'organizzazione: l'Alto commissariato delle Nazioni Unite per i rifugiati (UNHCR) si occupa di rimpatriare tutti gli sfollati, l'amministrazione locale \u00e8 affidata direttamente alle Nazioni Unite, la costituzione delle istituzioni all'OSCE e la ricostruzione economica all'Unione Europea.\nSecondo le intenzioni dell'Unione europea, dal febbraio 2008 molte delle funzioni svolte dalla missione UNMIK avrebbero dovuto essere trasferite alla missione civile europea EULEX, istituita dall'Unione europea per accompagnare il Kosovo nel processo di istituzione delle strutture statali (polizia, magistratura, dogana, ecc.). La EULEX, tuttavia, \u00e8 contestata sia dalla Serbia, sia dalla Russia."}
{"id": "606484", "revid": "2149620", "url": "https://it.wikipedia.org/wiki?curid=606484", "title": "Repubblica Socialista Slovacca", "text": "Repubblica Socialista Slovacca (, abbreviato in RSS) \u00e8 stato il nome ufficiale della Slovacchia all'interno della Repubblica Socialista Cecoslovacca dal 1\u00ba gennaio 1969 al marzo 1990.\nStoria.\nDopo l'occupazione della Cecoslovacchia nel 1968, le riforme di liberalizzazione subirono un arresto: l'unica eccezione fu la trasformazione della nazione in uno Stato federale. L'ex-Stato centralistico della Cecoslovacchia fu diviso in due: la Repubblica Socialista Ceca e la Repubblica Socialista Slovacca, con la Legge Costituzionale del 28 ottobre 1968, che fu applicata il 1\u00ba gennaio 1969. Furono creati nuovi Parlamenti nazionali, quello ceco e quello slovacco, mentre il vecchio Parlamento della Cecoslovacchia fu chiamato \"Assemblea federale\" e fu diviso in due camere: la \"Camera del Popolo\" (, ) e la \"Camera delle Nazioni\" (, ). Vennero applicate norme molto complicate per le operazioni di voto.\nLa federazione fu solo formale, in quanto tutti i poteri reali erano detenuti dal Partito Comunista di Cecoslovacchia. Il maggiore numero di Parlamenti forn\u00ec nuovi seggi per i membri dei partiti, anche se il loro ruolo rimase solo simbolico.\nDopo la Rivoluzione di velluto in Cecoslovacchia, la parola \"socialista\" fu eliminata nei nomi delle due repubbliche: la Repubblica Socialista Slovacca divenne Repubblica Slovacca (facente parte della Repubblica Federale Ceca e Slovacca).\nIl sistema di voto parlamentare molto complicato (c'erano infatti 5 differenti corpi istituzionali che avevano diritto di veto) fu mantenuto anche dopo la caduta del socialismo, complicando e ritardando quindi le decisioni politiche durante quegli anni di cambiamenti radicali nel Paese.\nIn seguito, nel 1993, la Repubblica Slovacca divenne uno Stato indipendente e prese come denominazione abbreviata \"Slovacchia\"."}
{"id": "606485", "revid": "75435", "url": "https://it.wikipedia.org/wiki?curid=606485", "title": "Il censimento di Quirinio e i Vangeli", "text": ""}
{"id": "606487", "revid": "212348", "url": "https://it.wikipedia.org/wiki?curid=606487", "title": "Virus adeno-associati", "text": "I virus adeno-associati (AAV) sono un piccolo gruppo di virus a singola elica di DNA (appartenenti alla famiglia dei parvovirus), cos\u00ec chiamati perch\u00e9 isolati per la prima volta con gli adenovirus; sono difettivi e perci\u00f2 non riescono ad effettuare un'infezione produttiva (cio\u00e8 con replicazione del DNA virale, assemblaggio dei nuovi virus e infezione di altre cellule) senza la collaborazione di virus helper co-infettanti, ad esempio i suddetti adenovirus.\nGli AAV normalmente non si integrano nel genoma della cellula ospite, tuttavia, in assenza del virus helper, il virus adenoassociato instaura uno stato di latenza integrandosi, grazie all'azione della proteina ricombinasi Rep, nel genoma dell'ospite in 19q13.3 in maniera sito specifica. In caso di co-infezione della cellula ospite da parte di un virus helper o di stress cellulare, come in seguito all'esposizione di agenti fisici (come raggi X o UV, shock termico) o chimici (idrossiurea, cisplatino, mitomicina C inibitori di proteasi e topoisomerasi), si osserva l'attivazione del processo replicativo virale con lisi cellulare e rilascio di particelle infettive."}
{"id": "606490", "revid": "93328", "url": "https://it.wikipedia.org/wiki?curid=606490", "title": "Movimenti monarchici", "text": ""}
{"id": "606492", "revid": "228587", "url": "https://it.wikipedia.org/wiki?curid=606492", "title": "Peline Story", "text": " letteralmente \"La storia di Perrine\", \u00e8 un anime giapponese, ispirato al romanzo \"In famiglia\" del 1893 di Hector Malot. La serie \u00e8 stata prodotta dalla Nippon Animation e mandata in onda sulla Fuji TV nel corso del 1978. In Italia \u00e8 stata trasmessa per la prima volta nel 1980 sulle televisioni locali e replicata successivamente anche dal network Euro TV; la sigla dal titolo \"Peline Story\" di Paolo Cassella e Vito Tommaso, \u00e8 cantata da Georgia Lepore.\nLa serie, composta da 53 episodi, \u00e8 stata diretta da Hiroshi Sait\u014d nei primi 29 episodi e da Shigeo Koshi per i restanti e fa parte del progetto World Masterpiece Theater (Sekai Meisaku Gekijo) della Nippon Animation.\nTrama.\nAntefatto.\nLa storia inizia verso la fine dell'Ottocento. Durante un viaggio in India Edmond Paindavoine, figlio di un ricco industriale proprietario di uno dei pi\u00f9 grandi cotonifici francesi, in disaccordo con il padre Vulfran sposa Mary Doressany, una ragazza anglo-indiana. Edmond viene ripudiato dal padre, che non accetta che la giovane nuora entri nella sua famiglia. Dal matrimonio nascer\u00e0 Peline.\nDopo una dozzina d'anni i genitori di Peline decidono di partire dall'India per ritornare in Francia dal vecchio nonno di Peline, sperando di riallacciare i rapporti. La famiglia affronter\u00e0 un lungo viaggio con un carro trainato dall'asino Palikare, guadagnandosi da vivere con il mestiere di fotografi ambulanti.\nIl viaggio.\nLa serie animata inizia in Bosnia, all'indomani della morte del padre di Peline che lascia la giovane moglie e la figlia ormai tredicenne sole nel loro lungo viaggio.\nIn agosto, dopo altri cinque mesi di viaggio, Peline e la madre raggiungono Parigi, ma la donna, debilitata per il viaggio e per le privazioni muore, nonostante la figlia abbia venduto tutto ci\u00f2 che possedevano (carro, asino, gli ultimi gioielli, la macchina fotografica) per acquistare le medicine. Prima di morire la madre rivela a Peline l'amara verit\u00e0: suo nonno paterno sicuramente avrebbe accolto a braccia aperte il figlio, ma probabilmente la nuora e la nipote sarebbero state respinte in quanto il vecchio era stato da sempre contrario al matrimonio tra i genitori di Peline e si era sempre rifiutato di avere rapporti con la giovane nuora.\nIn ogni caso Peline avrebbe dovuto comunque raggiungere il nonno nella cittadina di Maroucourt dove c'era la sede centrale della sua compagnia, per tentare di conquistare il suo affetto, nonostante l'avversione che il vecchio avrebbe avuto per lei. Peline affronta a piedi gli ultimi 150\u00a0km di viaggio, sola, disperata e senza soldi, rischiando di morire di stenti, ma finalmente raggiunge Maroucourt.\nMaroucourt.\nUna volta arrivata nel paese del nonno paterno, Peline cerca prima di tutto di capire quale sia la situazione prima di agire. Si presenta in paese con il falso nome di Aulerie\ne riesce a farsi assumere come operaia carrellista nella fabbrica del nonno. Peline, anzi Aulerie scopre cos\u00ec che nonno Vulfran, reso cieco da una grave forma di cataratta, continua comunque a dirigere energicamente la ditta come se ci vedesse. Inoltre il vecchio \u00e8 nella disperata attesa del ritorno del figlio Edmond, che, suo unico erede, avrebbe dovuto prendere in mano le redini dell'impero industriale che egli aveva costruito negli anni.\nNel frattempo in un nuovo stabilimento del nonno che sta per essere ultimato in una cittadina vicina, arrivano dei tecnici inglesi per montare i macchinari. Purtroppo l'interprete e traduttore della ditta \u00e8 gravemente malato e i lavori rischiano di subire un pesante ritardo per l'impossibilit\u00e0 degli inglesi di comunicare con gli ingegneri francesi. Ad Aulerie, che conosce oltre al francese anche l'inglese insegnatole dalla madre, viene assegnato il nuovo compito di interprete. Aulerie assolve all'impegno in maniera estremamente brillante e i lavori di montaggio terminano con largo anticipo sui tempi previsti. La cosa viene notata dal nonno, che prende la ragazzina in simpatia anche se ovviamente non conosce la sua vera identit\u00e0. In un primo momento le assegna il lavoro di traduttrice della sua corrispondenza in inglese e poi, riconosciuta la sua estrema efficienza e lealt\u00e0, la promuove sua segretaria personale invitandola a vivere nella sua villa.\nIl nonno sta facendo ricerche per riuscire a rintracciare il figlio (non sa ancora che \u00e8 morto) e riceve dai suoi informatori in India lettere in inglese con frammentarie notizie, che Aulerie gli traduce. Aulerie prova un grande affetto e una gran pena per il nonno, nonostante egli abbia pi\u00f9 volte usato in sua presenza parole terribili verso sua madre, colpevole di tenere il marito \"prigioniero\" in India, impedendogli di tornare. Purtroppo Aulerie sa che le cose sono andate diversamente e che suo padre non torner\u00e0 mai pi\u00f9, ma non osa rivelare al nonno la sua vera identit\u00e0, sia per la paura di essere respinta, sia perch\u00e9 cos\u00ec facendo, avrebbe implicitamente comunicato al vecchio Vulfran la morte prematura del figlio Edmond.\nAlla fine, come era inevitabile, al nonno arriva dai suoi informatori la terribile notizia della morte del figlio in Bosnia, mentre con la moglie e la figlia tentava di raggiungere la Francia. Il vecchio cade in un terribile sconforto, sa di essere rimasto solo e che Edmond, il figlio adorato non torner\u00e0, ma Aulerie gli rimane accanto e lo salva dalla depressione con il suo affetto incondizionato.\nIl nonno, mentre si stava riprendendo dalla terribile notizia, si trova a parlare con nonna Fran\u00e7oise la vecchia balia del figlio, e le confessa il profondo affetto che ormai prova per questa ragazzina sconosciuta apparsa dal nulla, che da qualche mese lo allieta con la sua presenza. La vecchia donna gli rivela uno strano particolare: Aulerie assomiglia curiosamente al figlio Edmond quando era un bambino. Il nonno \u00e8 cieco, quindi non si \u00e8 mai accorto della cosa, ma questo fatto gli fa avere i primi sospetti su chi sia veramente Aulerie. Dopo alcune ricerche svolte in segreto, il suo avvocato riesce a risalire alla vera identit\u00e0 di Aulerie e finalmente Peline, ormai \"smascherata\" potr\u00e0 abbracciare il nonno come sua nipote.\nIn seguito Peline suggerir\u00e0 e sovrintender\u00e0 ai sostanziali cambiamenti che il nonno Vulfran apporter\u00e0 nelle condizioni di vita dei suoi operai. Verr\u00e0 costruito un asilo nido, dove le madri operaie potranno lasciare i figli durante l'orario di lavoro e verranno allestiti nuovi alloggi che sostituiranno i cameroni malsani dove erano costrette a vivere stipate decine di persone. Inoltre riuscir\u00e0 a convincere il nonno a farsi operare agli occhi, ed egli finalmente, riacquistata la vista, potr\u00e0 vedere nel volto della ragazza i lineamenti del figlio perduto.\nDopo il suo lungo ed avventuroso viaggio, Peline si render\u00e0 conto di avere trovato la felicit\u00e0.\nOsservazioni.\nDal romanzo all'anime.\nLa serie animata \u00e8 ispirata al romanzo \"In famiglia\" del 1893 di Hector Malot e secondo la tradizione del World Masterpiece Theater \u00e8 abbastanza fedele all'opera originale soprattutto nella trama e nella psicologia dei personaggi, nonostante gli ampliamenti della storia effettuati per permettere all'anime di coprire un'intera \"stagione\" televisiva. Le principali modifiche sono quindi riscontrabili nell'inserimento di numerosi episodi soprattutto iniziali, dal momento che il romanzo comincia con l'arrivo di Perrine e la madre a Parigi che nell'anime avviene nell'episodio 17 - \"Alloggio a Parigi\": la trasposizione vera e propria del romanzo inizia quindi da questo episodio. Questi episodi iniziali sono generalmente autoconclusivi e tutti i personaggi che vi sono presentati non sono quindi presenti nell'opera originale, se si escludono ovviamente Peline e Marie. Solamente Marcel, che nell'anime \u00e8 il ragazzo del circo e che Peline incontra nell'episodio 5 - \"Un ragazzo solo\", nel romanzo fa una breve apparizione all'inizio della storia.\nInoltre alcuni personaggi sono stati eliminati, aggiunti o hanno subito alcune modifiche nella loro psicologia:\nLe tematiche.\nLa storia di \"In famiglia\" di Hector Malot da cui \u00e8 stata tratta la serie animata, \u00e8 per certi versi simile a \"Il piccolo Lord\" di Frances Hodgson Burnett, pubblicato otto anni prima. In questo caso non abbiamo un conte, ma un ricco industriale; la nuora ripudiata non \u00e8 americana, ma indiana e al piccolo Cedric si sostituisce la tredicenne Peline, che come \"Il piccolo Lord\", conquister\u00e0 l'affetto del burbero nonno e lo spinger\u00e0 a intraprendere sostanziali miglioramenti sociali a favore di coloro che lavorano per lui (costruzione di nuovi alloggi, asili nido, ecc.).\nLa storia di \"In famiglia\" affronta per\u00f2 pi\u00f9 approfonditamente le tematiche dell'immigrazione e delle difficili condizioni di vita dei lavoratori, costretti a vivere stipati in stanze malsane, dei frequenti ed invalidanti incidenti sul lavoro, delle madri lavoratrici, che non sanno a chi affidare i figli durante l'orario di lavoro, del lavoro minorile. e dei pregiudizi razziali.\nLa serie animata si rivolge anche (ma non solo) a bambini ed adolescenti, quindi molti degli aspetti pi\u00f9 crudi del romanzo sono stati edulcorati. Ad esempio nel romanzo, Rosalie l'amica di Peline anche lei operaia, perde un dito della mano, schiacciato da un ingranaggio della macchina con cui stava lavorando: nella trasposizione televisiva Rosalie se la cava con qualche giorno di riposo.\nAnche la tematica razziale \u00e8 stata molto mitigata. Ne \"Il piccolo Lord\" la nuora \u00e8 ripudiata dal nonno perch\u00e9 plebea, nel romanzo \"In famiglia\" invece, la nuora non \u00e8 giudicata degna del figlio perch\u00e9 indiana, quindi non bianca, di razza inferiore. Anche la nipotina, per il nonno non sar\u00e0 mai accettata, perch\u00e9 \"mora\" come la madre.\nLe citazioni.\nIl romanzo \"I Miserabili\" di Victor Hugo \u00e8 esplicitamente citato dall'anime (ma non dal romanzo). L'ingegner Fabry, amico e confidente di Aulerie, legge e in seguito presta alla ragazza il romanzo. Aulerie noter\u00e0 subito la somiglianza tra la sua storia e quella di Jean Valjean che, come Peline, si nasconde dietro il falso nome di signor Madeleine per nascondere il suo passato e le sue origini. Inoltre, mutuato dal romanzo da cui l'anime \u00e8 tratto, c'\u00e8 l'implicito riferimento a \"Robinson Crusoe\" di Daniel Defoe. Peline \"approda\" a Maroucourt dopo aver perduto i compagni di viaggio (i genitori) e la nave (il carro). Non possiede nulla e deve costruirsi tutti gli utensili i vestiti e le scarpe con le proprie mani.\nIl personaggio.\nPeline \u00e8 un personaggio complesso, sicuramente pi\u00f9 profondo del suo omologo Cedric de \"Il piccolo Lord\", ma anche della Perrine/Pierina, protagonista del romanzo da cui la serie animata \u00e8 stata tratta.\nIn Peline troviamo il carattere dolce ed altruista della madre, ma anche quello intraprendente, freddo e determinato del nonno. Possiamo riscontrare questo dualismo gi\u00e0 dai primi episodi: la madre \u00e8 prostrata dalla morte del marito e vorrebbe restare presso la sua tomba in Bosnia, ma la figlia la incita a partire per la Francia e in questo \u00e8 quasi spietata nel costringere la madre ad abbandonare per sempre il marito morto. Durante il viaggio poi si assiste molte volte a un capovolgimento dei ruoli: spesso \u00e8 Peline che diventa la madre, accudendo la mamma ormai debilitata come se fosse sua figlia.\n\u00c8 Peline che suggerisce al nonno di costruire nuovi alloggi per gli operai (come avrebbe fatto la madre), ma \u00e8 sempre Peline che costringe con estrema determinazione il nonno a fare il suo dovere, partecipando ai funerali dei bambini morti nell'incendio di una casa adibita a fatiscente asilo nido\nA tutto ci\u00f2 si aggiunge il fatto che Peline \u00e8 dopotutto una ragazzina di 13 anni, con la sua paura di sbagliare, in balia di avvenimenti pi\u00f9 grandi di lei. Probabilmente il personaggio del cane Barone, non presente nel romanzo, \u00e8 stato introdotto anche per evidenziare questo aspetto pre-adolescenziale di Peline, inserendo inevitabilmente scene ludiche e divertenti che alleggeriscono la trama.\nL'edizione italiana.\nIl nome della protagonista.\nNel romanzo \"In famiglia\" da cui \u00e8 stata tratta la serie animata, la protagonista \u00e8 \"Perrine\", nome italianizzato in alcune traduzioni in \"Pierina\"; il falso nome che Perrine usa per presentarsi dal nonno \u00e8 \"Aur\u00e9lie\" (Aurelia in italiano). La serie animata, nella sua versione originale giapponese, rispetta i nomi del personaggio; per l'edizione italiana fu invece inizialmente scelto di chiamare la protagonista \"Valentina\" e solo in un secondo tempo fu deciso di ritornare ai nomi originali, ma per un'errata translitterazione del il nome Perrine divenne un improbabile Peline. Anche il falso nome di Peline ebbe la stessa sorte: Aur\u00e9lie divenne Aulerie nella edizione italiana. Anche altri nomi presenti nell'anime paiono presentare problemi di non perfetta traslitterazione dal giapponese. Ad esempio Maroucourt, il paese dove \u00e8 diretta Peline, nel romanzo \u00e8 Maraucourt, la signora LaLeclie, che salva Peline da una morte per stenti, nel romanzo \u00e8 Rouquerie, Tarel, il direttore della fabbrica, nel romanzo \u00e8 Talouel.\nIl doppiaggio.\nL'anime \"Peline Story\" ha oltre una cinquantina di personaggi, \u00e8 quindi fisiologico che gli stessi doppiatori abbiano prestato la voce a personaggi diversi. Purtroppo si assiste anche al fenomeno inverso, senz'altro pi\u00f9 fastidioso: alcuni personaggi, anche importanti, hanno infatti voci differenti nel susseguirsi delle puntate. Peline \u00e8 un caso emblematico e limite visto che ha ben quattro voci diverse, che si avvicendano durante i vari episodi. Nelle prime nove puntate la voce di Peline \u00e8 quella delle sorelle Rita e Antonella Baldini che si alternano anche nel corso della stessa puntata. Dall'episodio 10 (\"Il rivale pericoloso\") la voce di Peline diventa quella di Roberta Paladini che pu\u00f2 considerarsi la \"voce ufficiale\" di Peline e che accompagner\u00e0 il personaggio fino all'episodio 44. Nell'episodio 45 (\"Notizie dalla Bosnia\") la voce del personaggio passer\u00e0 definitivamente a Laura Lenghi che doppier\u00e0 tutti i rimanenti episodi, prestando contemporaneamente la voce anche a Rosalie, un altro importante personaggio.\nAltre voci: Vittorio Di Prima, Marco Guadagno, Gino Pagnani, Franco Latini, Mauro Bosco, Rino Bolognesi, Erasmo Lo Presto, Bruno Cattaneo, Leo Valeriano, Daniela Gatti, Laura Lenghi, Dario De Grassi, Franca De Stradis, Fabrizio Mazzotta, Laura Boccanera, Fabio Boccanera, Massimo Rossi, Vittorio Guerrieri, Liliana Jovino, Cristina Grado, Giovanna Avena, Oliviero Dinelli, Corrado Conforti, Riccardo Rossi, Mario Milita, Gastone Pescucci, Dante Biagioni\nCensure e tagli.\nIl romanzo originale ha aspetti decisamente crudi, ma la trasposizione televisiva, che ha ingentilito la storia nei suoi aspetti pi\u00f9 problematici, non ha dato adito a grandi interventi censori da parte dei curatori dell'edizione italiana. Si possono quindi riscontrare solamente alcuni tagli minori, probabilmente dovuti alla necessit\u00e0 di regolare la lunghezza degli episodi e solamente due tagli di scene lunghe e importanti, uno solo dei quali ascrivibile a censura vera e propria.\nL'edizione italiana in DVD per il mercato home video di Yamato Video \u00e8 integrale: le parti tagliate nella prima edizione e conseguentemente non doppiate, sono in lingua originale sottotitolate in italiano."}
{"id": "606494", "revid": "306856", "url": "https://it.wikipedia.org/wiki?curid=606494", "title": "Sporo", "text": "Biografia.\nDopo la morte della moglie Poppea nel 66 d.C., l'imperatore Nerone ordin\u00f2 di trovare qualcuno il cui volto somigliasse a quello della moglie, e quello che risult\u00f2 pi\u00f9 simile fu quello del giovane liberto Sporo. Si narra dunque che Nerone abbia ordinato ai suoi chirurghi di castrarlo e di trasformare il liberto in donna. I due si unirono cos\u00ec in matrimonio. Sporo ebbe tutti gli ornamenti propri delle imperatrici e ricevette il titolo di Sabina e accompagnava ufficialmente Nerone durante le visite, come per esempio quella in Grecia.\nNe parla, tra gli altri, lo storico romano Gaio Svetonio Tranquillo nella \"Vita di Nerone\" (28,1-2; 29, 1; 46, 1). Il fatto tuttavia parrebbe improbabile, se non caricaturale e diffamatorio, in quanto lo stesso Svetonio non ebbe modo n\u00e9 di conoscere Sporo, n\u00e9 di vivere all'epoca di Nerone, nascendo solo due anni dopo la morte dell'imperatore. Tuttavia il fatto viene riferito anche da altre fonti, come Aurelio Vittore (\"Epitome de Caesaribus\" 5, 7) e Cassio Dione (\"Epitome\" LXII, 28).\nIl matrimonio, secondo Cassio Dione (\"Epitome\" LXII, 12-13), sarebbe avvenuto in Grecia e Nerone avrebbe affidato il giovincello alle cure di Calvia Crispinilla, come dama di camera. Secondo vari autori, Nerone avrebbe contratto due \"matrimoni\" con persone dello stesso sesso. Gi\u00e0 in precedenza era \"maritato\" con un altro liberto di nome Pitagora. Quest'ultimo \"sarebbe stato per lui un marito, mentre Sporo sarebbe stato per lui una moglie\".\nSporo rimase accanto a Nerone fino all'ultimo giorno, e si tramanda che fu presente anche alla sua morte (\"Vita di Nerone\" 48, 1; 49, 3), e, addirittura, secondo Aurelio Vittore (\"Epitome de Caesaribus\" 5, 7), sarebbe colui che resse il gladio con cui egli si dava la morte. Un ruolo di rilievo che il suo personaggio compare anche in opere teatrali che descrivono tale evento (ad esempio Martello 1735).\nDopo la morte di Nerone e l'ascesa al potere di Galba, il prefetto del Pretorio, Ninfidio Sabino, rap\u00ec Sporo, mentre deponeva fiori sulla tomba di Nerone, con l'intenzione di farne il proprio amante, ma Sporo prefer\u00ec uccidersi poco dopo.\nAlcuni studiosi considerano quella effettuata su Sporo come la prima operazione di cambiamento di sesso storicamente descritta."}
{"id": "606498", "revid": "123981224", "url": "https://it.wikipedia.org/wiki?curid=606498", "title": "Virione", "text": "Un virione \u00e8 una singola particella virale. In questa forma il virus \u00e8 inattivo e fisicamente isolabile e cristallizzabile.\nFunzionamento.\nUn virione, infettando una singola cellula ospite, \u00e8 in grado di produrre migliaia di copie di se stesso utilizzando i meccanismi di replicazione del DNA, trascrizione e traduzione della cellula infettata. Tale replicazione virale \u00e8 spesso sufficiente a uccidere la cellula mediante lisi. Un esempio di virione \u00e8 costituito dal Suid Herpesvirus-1 (SHV-1), responsabile della malattia di Aujeszky nel suino. \u00c8 un virione sferico di 150-180\u00a0nm di diametro, costituito da un nucleo proteico contenente DNA ds e circondato da un capside a simmetria icosaedrica (162 capsomeri) e da un peplos contenente glicoproteine codificate dal virus stesso.\nL'acido nucleico conferisce potere infettivo al virione. Esso \u00e8 contenuto in un involucro proteico chiamato capside, il quale \u00e8 costituito da proteine dette subunit\u00e0 strutturali che, associandosi in maniera specifica tra di loro, formano complessi detti capsomeri. L'insieme di acido nucleico e proteine \u00e8 detto nucleocapside e pu\u00f2 essere racchiuso in un involucro pericapsidico. I virus privi di tale membrana vengono definiti \"nudi\". Le membrane dei virus sono costituite da un doppio strato lipidico, cui spesso sono associate proteine virus-specifiche."}
{"id": "606507", "revid": "117551720", "url": "https://it.wikipedia.org/wiki?curid=606507", "title": "Repubblica Socialista Ceca", "text": "Repubblica Socialista Ceca (, \u010cSR) \u00e8 stato il nome ufficiale della Cechia all'interno della Repubblica Socialista Cecoslovacca. Il nome fu in uso dal 1\u00ba gennaio 1969 al marzo 1990.\nStoria.\nDopo l'occupazione della Cecoslovacchia nel 1968, le riforme di liberalizzazione subirono un arresto: l'unica eccezione fu la trasformazione della nazione in un Paese federale. L'ex-stato centralistico della Cecoslovacchia fu diviso in due: la Repubblica Socialista Ceca e la Repubblica Socialista Slovacca, con la Legge Costituzionale del 28 ottobre 1968, che fu applicata il 1\u00ba gennaio 1969. Furono creati nuovi Parlamenti nazionali, quello ceco e quello slovacco, mentre il vecchio Parlamento della Cecoslovacchia fu chiamato \"Assemblea federale\" e fu diviso in due camere: la \"Camera del Popolo\" (, ) e la \"Camera delle Nazioni\" (, ). Vennero applicate norme molto complicate per le operazioni di voto.\nLa federazione fu solo formale, in quanto tutti i poteri reali erano detenuti dal Partito Comunista di Cecoslovacchia. Il maggiore numero di Parlamenti forn\u00ec nuovi seggi per i membri dei partiti, anche se il loro ruolo rimase solo simbolico.\nDopo la caduta del socialismo in Cecoslovacchia, la parola \"socialista\" fu eliminata nei nomi delle due repubbliche: la repubblica socialista ceca divenne repubblica ceca (ancora facente parte della Cecoslovacchia).\nIl sistema di voto parlamentare molto complicato (c'erano infatti 5 differenti corpi istituzionali che avevano diritto di veto) fu mantenuto anche dopo la caduta del socialismo, complicando e ritardando quindi le decisioni politiche durante quegli anni di cambiamenti radicali nel Paese.\nIn seguito, nel 1993, la Repubblica Ceca divenne uno stato indipendente."}
{"id": "606509", "revid": "6923", "url": "https://it.wikipedia.org/wiki?curid=606509", "title": "Fisvi", "text": "La FIS.VI era la finanziaria delle cooperative agricole lucane. Nel periodo della presidenza di Carlo Saverio Lamiranda \u00e8 stata una delle protagoniste della convulsa fase di privatizzazione della SME, e anche in seguito svolse compiti importanti nel mondo cooperativo.\nL'acquisto della Cirio-Bertolli-De Rica.\nNel 1993 l'IRI decise di scindere la SME in tre parti \u2013 Italgel, Cirio-Bertolli-De Rica, GS Autogrill \u2013 e metterla sul mercato.\nLamiranda, era presidente della Fisvi (finanziaria lucana controllata per il 60% da coop agricole meridionali), le cosiddette cooperative \"bianche\", ed era considerato dalla stampa vicino alla Democrazia Cristiana campana di Ciriaco De Mita.\nAcquist\u00f2 la Cirio-Bertolli-DeRica (CBD) per il prezzo di 310 miliardi di lire: una cifra inferiore al valore di borsa della CBD e alla stima peritale eseguita dal Consiglio di Borsa di Milano.\nLe cessioni.\nLamiranda cedette il solo ramo Bertolli (settore oli) per 253 miliardi di lire all'Unilever, multinazionale olandese e poco dopo si accord\u00f2 con Sergio Cragnotti per fondare la Sagrit: una scatola vuota che avrebbe poi contenuto la finanziaria CBD. Le vicende relative all'acquisto da parte della finanziaria Fisvi, presieduta dal Lamiranda, e delle successive vendite del ramo oli a Unilever fu oggetto a suo tempo di una indagine della magistratura. \nInizialmente il 51% della Sagrit era in possesso della Finsvi, il 49% della \"Cragnotti &amp; Partners Capital Investment NV\".\nQualche mese dopo, perfezionata la girata delle azioni di CBD, l'intero pacchetto Sagrit pass\u00f2 nelle mani del finanziere romano che conquist\u00f2 di conseguenza la Cirio con una discussa operazione in cui Cragnotti confer\u00ec il settore latte della Fedital con una valutazione che conferiva ad alcuni cespiti, come i marchi, un valore infinitamente superiore al prezzo di acquisto. Carlo Saverio Lamiranda, dopo otto mesi, si defil\u00f2 completamente dalla vicenda ex SME.\nLe successive iniziative.\nLa Fisvi rimase una assoluta protagonista di ambiziosi piani di rilancio dell'agricoltura della Basilicata, in collaborazione con il ministero e l'Unione Europea. In tale veste il Lamiranda fu anche ascoltato nel 1998 dalla XIII commissione della Camera. quando gi\u00e0 la Fisvi non era pi\u00f9 solvente . La Fisvi era tuttavia interessata ancora ad operazioni di ingente valore insieme all'Unioncoop, insieme al mondo bancario. Tuttavia l'iniziativa non ebbe successo e la Fisvi fu travolta da un fallimento le cui vicende giudiziarie e relativa imputazione di bancarotta, nel luglio 2007 non erano ancora terminate."}
{"id": "606518", "revid": "2068842", "url": "https://it.wikipedia.org/wiki?curid=606518", "title": "Adobe Flex", "text": "Adobe Flex \u00e8 stata la colonna portante per un gruppo di tecnologie inizialmente pubblicate a marzo 2004 da Macromedia (assorbita poi da Adobe) per supportare lo sviluppo e lo schieramento di applicazioni internet basate sulla loro piattaforma proprietaria Macromedia Flash poi diventata Adobe Flash, ufficialmente diventato obsoleto il 31 dicembre 2020.\nI programmatori tradizionali di applicazioni hanno trovato impegnativo doversi adattare alla metafora di animazione su cui la piattaforma Flash originalmente \u00e8 stata sviluppata. Flex cerca di minimizzare questo problema fornendo un workflow e un modello di programmazione noto a quegli sviluppatori.\nCaratteristiche.\nFlex inizialmente \u00e8 stato pubblicato come una applicazione Java EE o JSP che compilano MXML e ActionScript al volo in applicazioni Flash (file binari SWF). Le versioni successive di Flex supportano la creazione di file statici che vengono compilati nella fase di creazione e possono essere pubblicate online senza la necessit\u00e0 di una licenza server.\nL'obiettivo di Flex \u00e8 quello di permettere un rapido e facile sviluppo di applicazioni Rich Internet application, meglio conosciute come RIA.\nFlex utilizza per lo sviluppo di interfacce utente un linguaggio XML chiamato MXML. Flex \u00e8 gi\u00e0 provvisto di componenti e caratteristiche come Web service, remote object, drag and drop, colonne ordinabili, grafici, effetti animati precostruiti e altre semplici interazioni. Il client viene caricato una volta sola, il workflow \u00e8 migliorato rispetto alle vecchie applicazioni HTML (eg. PHP, ASP, JSP, CFMX) le quali richiedono l'esecuzione di interi processi per ogni azione.\nIl linguaggio Flex e la sua strutturazione in sorgenti MXML per la GUI ed ActionScript per la Business Logic sono studiati per distinguere la logica della programmazione dal design implementando di fatto il design pattern MVC.\nInoltre, il server Flex funziona come gateway per permettere al client di comunicare con XML Web Services le Remote Objects (come CFC Coldfusion, classi Java, e qualsiasi altra cosa che integra Action Message Format).\nComunemente menzionati come alternative a Flex sono OpenLaszlo e AJAX.\nPrime versioni (Flex Server 1.0 e 1.5).\nLe prime versioni di Flex avevano un target mirato alle imprese, la licenza si aggirava intorno ai $15000 per CPU. Ogni licenza include 5 Flex Builder.\nAdobe Flex 2.\nFlex 2 cambia il modello di licenza, per aprire un mercato gratuito chiamato \"Flex Framework\".\nIl nuovo Flex Builder 2 si basa su IDE Eclipse. I servizi Enterprise continuano a essere disponibili per chi ha necessit\u00e0 di funzioni avanzate.\nFlex 2 introduce l'uso di una nuova versione del linguaggio ActionScript, Actionscript 3, e richiede Flash Player 9 o superiore per il runtime.\nFlex \u00e8 il primo prodotto Macromedia a essere rinominato Adobe.\nAdobe Flex 3.\nA partire dalla versione 3, la tecnologia Flex \u00e8 open source. Viene pubblicato un SDK con tale licenza, anche se il Flex Builder continua ad essere a pagamento.\nAdobe Flex 4.\nA partire dalla versione 4, Flex Builder cambia nome in Flash Builder 4. Il nuovo IDE dispone di funzionalit\u00e0 di debugging migliorate e di una finestra di esplorazione per dati e servizi (Data/Service Explorer) che effettua l'analisi dei servizi Java, PHP, ColdFusion, REST e SOAP e rende possibile il drag and drop dei metodi nei componenti dell'interfaccia utente."}
{"id": "606520", "revid": "1208722", "url": "https://it.wikipedia.org/wiki?curid=606520", "title": "Harleian genealogies", "text": "Le Harleian genealogies sono il pi\u00f9 antico gruppo di linee genealogiche di nobili famiglie gallesi giunto ai giorni nostri. Sono conservate in un unico manoscritto datato al 1100 circa e stampato da Egerton Phillimore nel 1888.\nLe informazioni contenute non sono sempre sicure. Le genealogie iniziano con Owain ap Hywel e furono forse compilate durante il suo regno, cio\u00e8 attorno alla met\u00e0 del X secolo."}
{"id": "606522", "revid": "1305772", "url": "https://it.wikipedia.org/wiki?curid=606522", "title": "Plapparte", "text": "Plapparte \u00e8 una moneta della Svizzera e della Germania meridionale diffusa tra il XV e il XVII secolo.\nIl nome probabilmente deriva dal francese \"\"blafard\" (pallido) (lat. medioevale \"blafardus\"), per il colore delle monete. \u00c8 lo stesso etimo di \"Blaffert\", una contemporanea moneta della Germania del nord che per\u00f2 aveva valore completamente diverso.\nA volte si trovano anche le dizioni \"Plaparte\", \"Plappart\", \"Plapperte\" oppure \"Blafferte\".\nFu coniata per la prima volta probabilmente a Costanza nel 1388.\nA Zurigo il primo Plapparte furono coniati nel 1417 con il valore di uno Schilling. Verso il 1421 a Berna venne coniata un Plapparte da 15 Heller.\nCirca nello stesso periodo viene battuta a San Gallo (1424-1501) e Basilea (XV e XVI secolo).\nLa Rappenm\u00fcnzbund nel 1425 scelse il \"Plapparte\" come moneta di maggior valore, per un valore di 6 Batzen.\nAll'inizio pesava 1,62 g (1,52 g fino), verso il 1533 il fino era calato a ca. 1 g. Non fu pi\u00f9 coniata dopo il XVII secolo.\nA Lucerna e Berna veniva accettata per 15 Heller. A Basilea alla fine del XV secolo valeva 12 Pfennig.\nAnche la Lega monetaria sveva (\"Schw\u00e4bische M\u00fcnzverein\") emise dal 1501 dei Plapparte con il valore di 21 Heller. Furono coniati a Ulma, \u00dcberlingen e Ravensburg. Gli ultimi furono coniati nel 1623/24 dal granduca Leopoldo (1619-1632) a Ensisheim in Alsazia.\n\"Schlangenplapharde\"\" erano chiamati i grossi di Milano che mostravano le armi dei Visconti con il biscione (\"Schlange\" in ted.)"}
{"id": "606523", "revid": "74801", "url": "https://it.wikipedia.org/wiki?curid=606523", "title": "Alpi Cozie", "text": "Le Alpi Cozie sono una sezione della catena alpina che interessano l'Italia e la Francia.\nCollocate lungo la catena principale alpina, dal punto di vista orografico, insieme alle Marittime e alle Graie con la loro cresta segnano inoltre il confine tra Italia e Francia, prendendo il nome dell'antico regnante locale Cozio; nell'Alto Impero costituirono una provincia romana col nome di Alpes Cottiae. Secondo la Partizione delle Alpi, e secondo i testi recenti su questa basati, fanno parte delle Alpi Occidentali; secondo la SOIUSA, invece, appartengono alle Alpi Sud-Occidentali.\nCaratteristiche.\nIn Italia interessano la regione Piemonte ed in Francia i dipartimenti della Savoia, delle Alte Alpi e delle Alpi dell'Alta Provenza.\nA sud, il Colle della Maddalena (o \"Col de Larche\" - ) separa le Alpi Cozie dalle Alpi Marittime, a nord il Colle del Moncenisio () le separa dalle Alpi Graie; ad ovest il Colle del Galibier () le separa dalle Alpi del Delfinato.\nLa vetta pi\u00f9 alta di questo tratto alpino \u00e8 il Monviso (); altre vette importanti, da sud verso nord, sono l'Aiguille de Chambeyron (), il Pic de Rochebrune (), la Punta Ramiere (o \"Bric Froid\" - ), il Monte Chaberton () e il Pierre Menue (o \"Aiguille de la Scolette\" - ).\nTra le vette delle Alpi Cozie si aprono diversi importanti passi, tra cui il Colle della Maddalena (o \"Col de Larche\" - ), il Colle dell'Agnello (, il pi\u00f9 alto valico alpino internazionale, che collega l'Italia con la Francia), il Colle del Monginevro (), il Colle della Scala (, il pi\u00f9 basso valico stradale delle Alpi Occidentali, che collega l'Italia con la Francia), il Colle del Sestriere (, l'unico valico i cui versanti sono in territorio piemontese, che si eleva al centro delle cosiddette \"Valli Olimpiche\") ed il Colle del Moncenisio (2084), che con il Trattato di Parigi del 1947 fu annesso totalmente al territorio savoiardo; sotto il massiccio del Frejus sono stati scavati i due trafori del Frejus (ferroviario e autostradale).\nDalle Alpi Cozie nascono i seguenti fiumi: dal versante italiano nasce il Po ed alcuni dei suoi affluenti (principalmente la Dora Riparia, il Pellice, il Varaita, il Maira, il Grana, il Chisone e la Stura di Demonte); dal versante francese nascono principalmente l'Ubaye, la Durance e l'Arc.\nClassificazione e suddivisione.\nGeneralmente sono individuate in modo univoco dalle varie classificazioni del sistema alpino, e in particolare dalla Partizione delle Alpi e dalla Suddivisione Orografica Internazionale Unificata del Sistema Alpino (SOIUSA).\nAl loro interno vengono generalmente suddivise in:\nLa classificazione SOIUSA parla delle seguenti sottosezioni composte dai seguenti supergruppi:\nVette.\nLe vette principali delle Alpi Cozie sono:\nValichi.\nI principali valichi alpini delle Alpi Cozie sono:\nTrafori.\nNelle Alpi Cozie si trova il Buco di Viso, traforo alpino ai piedi del Monviso realizzato nel XV secolo dal Marchese di Saluzzo Ludovico II. Il traforo, il cui ingresso italiano si apre ad una quota di , \u00e8 attualmente percorribile a piedi, ed \u00e8 parte di diversi itinerari escursionistici (Giro di Viso, Grande Traversata delle Alpi, Via Alpina).\nNon vi sono altri trafori di collegamento internazionale nelle Alpi Cozie con l'eccezione del traforo del Frejus.\nValli.\nDalle Alpi Cozie discendono varie valli tanto dal versante italiano che francese. Le principali sono (elencate in senso orario):\nCuriosit\u00e0.\nNel detto usato per insegnare la partizione delle Alpi italiane \"Ma con gran pena le reca gi\u00f9\" le Alpi Cozie sono rappresentate dalla seconda sillaba, \"co\"."}
{"id": "606524", "revid": "1917962", "url": "https://it.wikipedia.org/wiki?curid=606524", "title": "Finalmente ho conosciuto il conte Dracula...", "text": "Finalmente ho conosciuto il conte Dracula... \u00e8 il trentottesimo album in studio della cantante italiana Mina, pubblicato nell'ottobre 1985 dalla PDU con distribuzione EMI Italiana.\nDescrizione.\nPer la prima volta nella discografia della cantante, e sar\u00e0 sempre cos\u00ec fino a \"Olio\" del 1999, anche il formato compact disc (PDU CDP 7462812/22) \u00e8 immediatamente disponibile il giorno della pubblicazione dell'album insieme a musicassetta (PDU PMA 747/48 e 7462814) e long playing.\nIn linea con la tradizione, la prima edizione su 33 giri e CD \u00e8 stampata con i due dischi in un'unica confezione non divisibile; in seguito i due volumi saranno venduti separatamente. L'elenco delle tracce rimane comunque lo stesso su tutti i tipi di supporto. Rimasterizzato su CD nel 2001 (PDU 5363792).\nMina continua il progetto cronologico musicale per la trasmissione \"Trent'anni della nostra storia\", anche se il terzo ciclo di quest'ultima andr\u00e0 in onda solo l'anno seguente, privilegiando questa volta cover di canzoni straniere degli anni 70, anche se sono presenti un paio di grandi classici italiani.\nPubblicato dalla EMI Records in Grecia (due cassette 777 7811744, due LP 777 7811741) e in Argentina nel 1985 (un solo disco LP contenente una selezione di canzoni) con titolo Finalmente he conocido al conde Dr\u00e0cula e copertina diversa.\nIl brano Mio di chi \u00e8 firmato da Vanera, che altro non \u00e8 che uno degli pseudonimi di Pasquale Panella, famoso per essere l'autore dei brani dell'ultimo periodo di Lucio Battisti.\nSuccesso e classifiche.\nTrainato dal singolo \"Questione di feeling\", cantata in coppia con Riccardo Cocciante, sigla della trasmissione tv \"Pentatlon\" di Mike Bongiorno, ma anche dall'interessante selezione di brani esteri riproposti e da inediti di indiscutibile qualit\u00e0 musicale, l'album registra la seconda posizione nella classifica settimanale e la 16\u00aa nelle vendite annuali del 1985."}
{"id": "606532", "revid": "37401", "url": "https://it.wikipedia.org/wiki?curid=606532", "title": "Salep", "text": "Il salep (dall'arabo \"sahlab\") \u00e8 una farina, anticamente considerata un ricostituente o un medicinale, e utilizzata ancora oggi in Turchia per la produzione di bevande e gelati da passeggio, come il dondurma.\nIl \"salep\" si ricava da tuberi essiccati di diverse orchidee appartenenti alla sottofamiglia delle Orchidoideae. Queste orchidee hanno due tuberi nel periodo di fioritura, uno appassito, ai costi del quale si \u00e8 sviluppato il fusto in fiore e uno non diviso, di forma sferica arrotondata, da cui si svilupper\u00e0 nell'anno successivo un fusto in fiore.\nSi raccolgono dopo il periodo di fioritura i tuberi dal sapore amarognolo e dal peculiare odore sgradevole, li si lava, si grattugia la pelle marrone esterna, si tostano e li si essicca ad una temperatura calda artificiale. Tutti i tuberi di orchidea possono fornire il \"salep\". Pi\u00f9 frequentemente si utilizzavano i tuberi non divisi di orchidee minore (\"Anacamptis morio\"), orchide maschia (\"Orchis mascula\"), orchide militare (\"Orchis militaris\"), orchide bruciacchiata (\"Neotinea ustulata\"), orchide piramidale (\"Anacamptis pyramidalis\"), un po' meno i tuberi divisi di \"Dactylorhiza maculata\", \"Dactylorhiza incarnata\" e \"Gymnadenia conopsea\".\nI tuberi rotondi pesano dopo l'essiccatura al massimo 2 g e sono lunghi 3\u00a0cm, hanno una forma molto irregolare, dura, fragile, giallognola, hanno un odore debolmente aromatico, un sapore indifferentemente insipido, contengono per il 27% amido, 48% bassorina, 1% glucidi, 5% proteine, 2% minerali, ecc. Se polverizzati e aggiunti ad acqua bollente nella quantit\u00e0 di 40-50 volte il loro peso, producono una pappetta densa.\nSecondo le usanze orientali, il \"salep\" nell'antichit\u00e0 orientale, in riferimento alla forma dei due tuberi rotondi posti uno a fianco all'altro, \u00e8 considerato un mezzo efficace per raggiungere nuovamente la forza di procreazione. Teofrasto di Ereso e Dioscoride Anazarbeo gli hanno ascritto una grande capacit\u00e0 nutritiva, che in realt\u00e0 non possiede. Tramite gli Arabi sono giunti in Europa tuberi di orchidee probabilmente di origine persiana o di altri paesi orientali, ma nel Medioevo si utilizzavano anche in Occidente i tuberi di orchidee locali.\nLe virt\u00f9 curative del \"salep\" sono in realt\u00e0 limitate a un blando effetto antidiarroico.\nOggigiorno, tutte le specie di orchidee sopra nominate sono sotto la tutela delle leggi nazionali ed internazionali, cosa che vale soprattutto per le porzioni di piante ipogee. All'interno dell'Unione europea, tutte le specie di orchidea sono altamente tutelate ed il commercio di \"salep\" \u00e8 proibito."}
{"id": "606534", "revid": "11694", "url": "https://it.wikipedia.org/wiki?curid=606534", "title": "Orchis maculata", "text": ""}
{"id": "606538", "revid": "1437722", "url": "https://it.wikipedia.org/wiki?curid=606538", "title": "Mazzini canta Battisti", "text": "Mazzini canta Battisti, pubblicato nel 1994, \u00e8 una raccolta della cantante italiana Mina.\nDistribuito anche su vinile.\nNel 2012, questa raccolta \u00e8 stata rimossa dalla discografia sul sito ufficiale minamazzini.com.\nIl disco.\nGiocando sulla suggestione risorgimentale, e sui cognomi della cantante \"Mazzini\" e dell'autore \"Battisti\", Mina presenta il secondo album dedicato al grande Lucio Battisti.\nContrariamente a \"Minacantalucio\" inciso di sana pianta, \"Mazzini canta Battisti\" \u00e8 una raccolta di brani provenienti da altri album, e contiene solamente due inediti incisi per l'occasione, \"Perch\u00e9 no\" e \"Il leone e la gallina\".\nLa traccia numero 12 \u00e8 presente sotto forma di medley, mentre nel disco originale (\"Mina Live '78\") i brani appaiono separati.\nPer la prima volta in tutta la sua carriera discografica Mina appare con il cognome in copertina.\nMusicisti.\nArrangiamenti-direzione d'orchestra:\nTecnico del suono: Nuccio Rinaldis"}
{"id": "606539", "revid": "186709", "url": "https://it.wikipedia.org/wiki?curid=606539", "title": "Internapoli", "text": ""}
{"id": "606545", "revid": "466539", "url": "https://it.wikipedia.org/wiki?curid=606545", "title": "Claudia Atte", "text": "Di lei non si conoscono le date di nascita e di morte ma dal 55 al 68 d.C. la sua vita si intrecci\u00f2 con quella dell'imperatore. Lo storico Cassio Dione Cocceiano ne d\u00e0 una breve presentazione nella sua \"Storia Romana\".\nNerone e Ottavia.\n\u00c8 necessario precisare che per \"lui\" si deve intendere, appunto, Nerone e non Attalo; e che Ottavia era al momento la moglie legittima di Nerone. Il giovane Tiberio Claudio Nerone Domiziano era stato spinto al matrimonio politico con Ottavia, figlia di Claudio e Messalina, dalla madre Agrippina minore. Costei - tesa verso il potere - vedeva la forza dinastica del legame con l'anziano imperatore.\nSoggiogato completamente il debole Claudio, nell'anno 51\nOttavia aveva circa undici anni, un carattere mite e non poteva certo competere con le donne che attraversavano la strada di un Nerone nel pieno della giovent\u00f9 che, ovviamente\nSotto la guida di Seneca e Afranio Burro, che Agrippina aveva messo a fianco del figlio per guidarlo nel percorso politico in quegli anni giovanili, Nerone inizi\u00f2 la sua vita pubblica. Con il passare del tempo e l'aumento della consapevolezza, Nerone inizi\u00f2 a scuotere progressivamente il giogo di una madre che lo voleva usare per detenere il vero potere dietro al trono. In questa fase Seneca e Burro furono probabilmente costretti a trovare una donna disposta a calmare le frenesie sessuali di Nerone, allo scopo di mantenere una parvenza di decoro nei confronti delle matrone di alto rango della corte imperiale. Claudia Atte fu quella donna.\nLa liberta.\nSvetonio ci racconta che Nerone\nSe da un lato Claudia Atte riusc\u00ec - forse - a frenare in parte l'imperiale esuberanza, certo rese chiaro a Nerone tutta l'ampiezza del suo potere e Agrippina vide inesorabilmente scemare il suo controllo sul figlio. La madre, ovviamente, tent\u00f2 in ogni modo, ma invano, di opporsi a questa deriva psicologica:\nUno dei parenti di Seneca, Anneo Sereno, finse di essere innamorato di Atte per nascondere l'innamoramento del principe \nAtte sembrava essersi impadronita delle notti di Nerone. Ma non per questo il giovane imperatore smetteva di cercare altri amori e altre dissolutezze.\nAgrippina si riavvicin\u00f2 a Britannico, possibile serio rivale per il trono e Nerone lo fece avvelenare. Agrippina si schier\u00f2 decisamente contro il figlio. Nerone prese come amante Sabina Poppea che lo istig\u00f2 a liberarsi prima della madre e poi dei consiglieri.\nNella convulsa vita della corte imperiale Atte sembra poi scomparire e le cronache non ne fanno cenno. Solo Tacito, decisamente contrario alla donna anche dopo decine di anni, la accomuna alle nefandezze dell'imperatore, in pratica accusandola - usando parole di Poppea - di essere la causa delle depravazioni dell'amante:\nL'amica.\nPer\u00f2 \u00e8 sempre Atte a venire spinta avanti da Seneca quando, a detta di Cluvio e come ci viene riportato da Tacito, Agrippina, nel tentativo di riprendere il potere, si offre al figlio ebbro. I cortigiani avevano notato l'atteggiamento e Seneca, non riuscendo a controllare il principe \nTacito non si lascia sfuggire l'occasione, come vediamo, di sferrare una sferzata alla povera donna; l'intervento non \u00e8 spontaneo ma comandato dal filosofo e, peggio, accettato non per amore ma in quanto \"preoccupata per il pericolo proprio\". In realt\u00e0 \u00e8 logico supporre che una donna, dal rango sociale bassissimo, una liberta, per quanto amante dell'imperatore, una volta soppiantata da Poppea non potesse prendere molte iniziative. Tacito di Atte non parler\u00e0 pi\u00f9.\nAgrippina verr\u00e0 uccisa nel 59 dal prefetto della flotta di Miseno, Aniceto. Nel 62 mor\u00ec Burro, Seneca fu costretto a ritirarsi in Corsica. Nel 63 Nerone e Poppea ebbero una figlia che per\u00f2 mor\u00ec ancora in fasce.\nE sar\u00e0 Svetonio a raccontare le ultime gesta della liberta asiatica.\nNerone morir\u00e0 nel 68, come sappiamo, in fuga e abbandonato da quasi tutti i suoi cortigiani. Ma una volta recuperato il corpo\nAtte a Olbia.\nDopo il matrimonio di Nerone con Poppea, Atte verr\u00e0 esiliata in Sardegna, a Olbia. Per disposizione dell'imperatore vi possedeva comunque vasti latifondi e una fabbrica di laterizi (con il bollo \"Actes Augu[sti] l[iberta]\"). Si ha notizia che Atte, ad Olbia, dedic\u00f2 un tempio alla dea Cerere; l'architrave del tempio - con la dedicazione di Atte - venne recuperata in epoca pisana ed \u00e8 conservata nel Camposanto monumentale di Pisa."}
{"id": "606547", "revid": "49022", "url": "https://it.wikipedia.org/wiki?curid=606547", "title": "Idwal Foel", "text": ""}
{"id": "606558", "revid": "28057", "url": "https://it.wikipedia.org/wiki?curid=606558", "title": "Selkie", "text": "Con il nome Selkie (o anche roan) si indicano delle creature mitologiche teriomorfe appartenenti alla mitologia irlandese, islandese, e scozzese. Secondo le leggende le selkie vivono nel mare come foche, ma sono in grado di rimuovere il loro manto per assumere un aspetto umano. Il mito \u00e8 particolarmente diffuso nelle isole Orcadi e le isole Shetland, in Scozia, in Irlanda, nelle F\u00e6r \u00d8er e, in misura minore, in Islanda e Norvegia.\nOrigine del nome.\nIl nome viene dal termine \"selich\" della lingua scozzese arcaica, a sua volta derivato dall'inglese antico \"seolh\", che significa semplicemente \"foca\". Ci sono poi diverse trascrizioni del termine in lingua scozzese, come: \"selch, selchie, sele, selcht, sealghe, selquh, saylche, selich, selyh, selck, seall, selech\u00e9, seilch\u00e9\" e \"selk\u00e9\".\nNel gaelico scozzese occorre anche il termine \"maighdeann-r\u00f2in\", fanciulle-foca, derivato dal termine \"r\u00f2n\", foca.\nLeggende.\nSelkie.\nNelle isole scozzesi si credeva che le foche fossero esseri umani trasmutati, per questo c'era una certa riluttanza nel far loro del male e si credeva che ucciderle portasse sfortuna. Si trovano diverse leggende sulle selkie ma le storie pi\u00f9 diffuse ruotano intorno a personaggi selkie femminili a cui viene rubato il manto e si trovano quindi costrette a restare sulla terraferma. Il manto delle selkie infatti, cos\u00ec come la livrea delle fanciulle cigno, \u00e8 l'elemento necessario perch\u00e9 possano trasformarsi nuovamente in animali e tornare in mare. Altre storie narrano di come dei personaggi umani non si accorgano di vivere con una selkie e si risveglino una mattina scoprendo che la loro partner \u00e8 sparita.\nUna leggenda, in particolare, narra che molto tempo fa un pescatore dell'isola di Unst, mentre stava pescando, ud\u00ec delle voci provenienti dalla spiaggia. And\u00f2 a dare un'occhiata e vide delle persone che ballavano: erano selkie. Tornando a casa vide una bellissima pelle di foca e la port\u00f2 con s\u00e9. Sent\u00ec bussare, era una di quelle selkie, il pescatore le chiese di sposarlo e lei accett\u00f2. La coppia ebbe anche dei bambini ma un giorno uno di questi trov\u00f2 la pelle di foca della madre e questa ritorn\u00f2 in mare, la sua vera casa.\nSecondo altre leggende i maschi selkie avrebbero il potere di scatenare le tempeste e far naufragare le navi e, durante l'alta marea, sarebbe possibile attirarli versando sette lacrime in mare.\nK\u00f3pakonan.\nLa leggenda della \"K\u00f3pakonan\", la donna-foca, \u00e8 una delle storie pi\u00f9 note delle F\u00e6r \u00d8er. Nel folklore locale si credeva che le foche fossero persone che si erano suicidate gettandosi in mare e, una volta all'anno, potessero tornare sulla terraferma, rimuovendo il loro manto e assumendo nuovamente forma umana. Nella storia, un ragazzo del villaggio di Mikladalur, nell'isola Kalsoy, va sulla spiaggia per vedere le foche mentre assumono forma umana e danzano, e sottrae il manto di una giovane ragazza che, in questo modo, non pu\u00f2 pi\u00f9 tornare in mare. Il giovane la costringe poi a restare con lui e sposarlo, mentre tiene il manto sotto chiave in uno scrigno. Un giorno, mentre \u00e8 in mare a pescare, si accorge di non aver portato con s\u00e9 la chiave dello scrigno e, quando torna a casa, trova che la sua sposa \u00e8 gi\u00e0 fuggita in mare, lasciando il figlio avuto nel frattempo.\nTempo dopo, durante una battuta di pesca, il giovane ritrova la selkie e uccide sia suo marito selkie che i suoi due figli. La ragazza allora promette vendetta e lancia un anatema sugli uomini di Mikladalur: alcuni di loro annegheranno, altri cadranno dalle scogliere, finch\u00e9 non ci saranno cos\u00ec tanti morti che, se si prendessero tutti per mano, riuscirebbero a circondare l'intera isola di Kalsoy."}
{"id": "606560", "revid": "77358", "url": "https://it.wikipedia.org/wiki?curid=606560", "title": "Flight of Earls", "text": ""}
{"id": "606561", "revid": "287204", "url": "https://it.wikipedia.org/wiki?curid=606561", "title": "Barbus barbus", "text": "Barbus barbus, conosciuto comunemente come Barbo \u00e8 un pesce d'acqua dolce della famiglia \"Cyprinidae\".\nDistribuzione e habitat.\nQuesta specie \u00e8 diffusa in Europa, dalla Francia alla Lituania. \u00c8 presente nel Regno Unito (Yorkshire) ed \u00e8 stato introdotto in Italia Centrale. \n\u00c8 un pesce di fondo, si raccoglie in piccoli branchi lungo il corso dei fiumi, nei laghi e nei torrenti con fondo preferibilmente sassoso o ghiaioso e preferisce acque limpide a forte corrente. Lo si pu\u00f2 trovare al di sotto dei salti d'acqua, che \u00e8 capace di risalire con agili guizzi, nei tratti maggiormente rocciosi e nelle zone accidentate sottoriva, inoltre presso i pontili. In estate, per le sue abitudini erratiche, lo si pu\u00f2 trovare un po' ovunque. Durante le ore notturne i branchi si disperdono nella fase di ricerca del cibo. In estate \u00e8 sempre alla ricerca di acque fresche, in inverno tende a sfuggire i freddi pi\u00f9 intensi che teme molto. A basse temperature vive in uno stato di torpore, raggruppandosi in branco in qualche polla sorgiva o di buche. Preferisce in genere la luce alla penombra.\nDescrizione.\nLa caratteristica principale del barbo \u00e8 rappresentata dai 4 barbigli posti nel labbro superiore. Il dorso \u00e8 di colore bruno, pi\u00f9 o meno chiaro, cosparso di punti neri che si estendono anche sul corpo e soprattutto sugli opercoli e sulle guance. Il ventre \u00e8 bianco argenteo. La pinna dorsale e caudale sono punteggiate di nero; la caudale \u00e8 sfumata di rosso verso l'apice, la dorsale ha il raggio pi\u00f9 lungo ossificato, robusto, flessibile e finemente seghettato. Le pinne pettorali ed anali sono di colore rossastro. La lunghezza media raggiunta \u00e8 di 30\u201335\u00a0cm, quella massima di 90, il peso pu\u00f2 raggiungere anche gli 8\u00a0kg.\nAlimentazione.\nSi nutre principalmente di larve, vermi, insetti, piccoli crostacei e molluschi che trova per lo pi\u00f9 sul fondo. Pur essendo prevalentemente carnivoro, all'occasione si nutre anche di vegetali acquatici. \nRiproduzione.\nLa riproduzione avviene da aprile a giugno. La femmina fissa le uova deposte sulle pietre del fondo, nei punti pi\u00f9 profondi del fiume e a correnti forti, nei laghi le uova vengono deposte nelle vicinanze della foce degli immissari.\nMetodi di pesca.\nLa pesca sportiva viene praticata con canne da lancio o semplici, con esche ancorate al posto o poste nelle vicinanze di questo. Le esche pi\u00f9 usate sono le larve di \"perla\", gamberetti d'acqua dolce, lombrichi, pasta di formaggio e larve di mosca carnaria. L'attacco all'esca da parte del barbo \u00e8 molto pi\u00f9 decisa quando si pesca con esca viva, in tutti i casi per\u00f2 affronta energicamente l'esca pi\u00f9 di quanto non facciano abitualmente altri Ciprinidi di fondo, come la carpa e la tinca. Le carni sono ottime seppur ricche di lische, si tenga per\u00f2 presente che le uova sono tossiche per cui prima del consumo specie se durante la stagione della deposizione, accertarsi che le eventuali uova siano completamente state asportate dalla cavit\u00e0 addominale del pesce"}
{"id": "606563", "revid": "339392", "url": "https://it.wikipedia.org/wiki?curid=606563", "title": "Bassorah", "text": ""}
{"id": "606564", "revid": "84217", "url": "https://it.wikipedia.org/wiki?curid=606564", "title": "Borgo (Arquata del Tronto)", "text": "Borgo (comunemente Borgo d'Arquata) \u00e8 una frazione del comune di Arquata del Tronto in provincia di Ascoli Piceno.&lt;br&gt;\nSorge vicinissimo all'abitato del capoluogo, ad una quota pi\u00f9 bassa, lungo il tracciato della vecchia Salaria in direzione Ascoli.\n\u00c8 stato un antico centro dedicato al commercio ed ha seguito le vicissitudini storiche di Arquata rimanendo sempre assoggettato al suo dominio. Il paese \u00e8 attraversato dal tracciato del Sentiero europeo E1 nel territorio di Arquata.\nToponimo.\nIl suo toponimo deriva dal latino \"\"borgus\", inteso come piccolo insediamento urbano.\nMonumenti e luoghi d'interesse.\nArchitetture religiose.\nChiesa dei Santi Pietro e Paolo.\nPercorrendo un breve tratto della strada provinciale della Valfluvione, appena fuori dal centro abitato, nel luogo di mezzo tra Piedilama, Camartina, Arquata e Borgo, si eleva la chiesa dedicata ai santi Pietro e Paolo.\nQuesto edificio religioso rivest\u00ec nel tempo molto interesse e si connot\u00f2 dall'essere conferito a canonici che si distinguevano \"per piet\u00e0, dottrina e nobilt\u00e0 di casato.\" Tra questi vi furono frate Barnaba, 1446, Francesco Berardelli, 1528 ed Adriano Fusconi che, nella seconda met\u00e0 del sec XVI, fu eletto vescovo di Aquino.\nStoria.\nS'ignora il tempo esatto della sua costruzione, la chiesa fu probabilmente edificata quando i monaci eutiziani oltrepassarono i valichi dell'Appennino tra Umbria e Marche e si stabilirono anche nelle terre di montagna appartenenti al circondario ascolano, lungo la valle del Tronto.\nLe prime notizie riportano che essa fu una pertinenza dell'abbazia di Sant'Eutizio di Norcia e si apprende che nel mese di giugno dell'anno 1115, il vescovo di Spoleto monsignor Enrico Gualfriedi, con il consenso del giudice Rainaldo, cedette al cenobio di sant'Eutizio alcune chiese che si trovavano sotto la sua giurisdizione con i relativi proventi, decime e diritti funerari.\nTra quelle elencate nel diploma dell'atto, \u00e8 citata anche la chiesa di san Pietro d'Arquata con le sue pertinenze: \"ecclesiam Sancti Petri in Arquata cum sui pertinentiis\". Con questa dicitura si comprendeva non solo l'edificio religioso, ma tutto il circondario dei paesi vicini a Borgo, quali: Camartina, Piedilama, Trisungo e buona parte del distretto della Terra d'Arquata. Come segno di autorit\u00e0 il vescovo spoletino impose l'offerta, simbolica ed annuale, di due ceri da ardere per il giorno della ricorrenza della festa dell'Assunta.\nA met\u00e0 del secolo XIII, la citt\u00e0 di Norcia esercitava il suo dominio su Arquata, Accumoli, Tufo e Capodacqua. I monaci eutiziani, preoccupandosi di un'eventuale espansione del dominio della cittadina umbra, sollecitarono l'intervento della Santa Sede nella persona di monsignor Bartolomeo Accoramboni, vescovo della diocesi di Spoleto dal 1236 al 1271, affinch\u00e9 fossero riconfermati i beni ricevuti in loro possesso. La loro petizione trov\u00f2 accoglimento a Roma ed il papa Innocenzo VI, mediante una lettera datata 12 novembre 1253, rinnov\u00f2 la conferma del possesso dei beni ceduti dall'imperatore Enrico IV.\nAltre notizie certe della chiesa emergono da documenti del 1444. In quell'anno fra Eutizio Corradi di Abeto, nominato vicario generale per i benefici eutiziani nel territorio di Ascoli Piceno, volle riordinare i beni ed i privilegi spettanti all'Ordine. Questi invi\u00f2 a Barnaba di Benedetto Fusconi, religioso e preposto di San Pietro, l'istanza di restituzione di alcune tazze in argento che dovevano essere rese al loro proprietario Tommaso Martini di Norcia.\nLa chiesa fu nuovamente menzionata quattro anni dopo in una lettera dell'abate Anastasio datata 25 gennaio 1448. Nella missiva il religioso dava licenza a fra Angelino Antonio Ambrici di Arquata, monaco professo, residente nella chiesa di San Pietro, ad abbandonare la sua sede per potersi trasferire in un nuovo monastero di uguale o di pi\u00f9 stretta osservanza.\nSecondo i dettami del \"Liber Censuorum\", dell'anno 1478, risulta che la chiesa di San Pietro doveva corrispondere all'abbazia di Sant'Eutizio di Norcia un censo annuale di \"cento piatti, cinquanta coltelli, e una libra di pepe per un canonicato\", letteralmente: \"sive scudellas et tagliera\".\nGli atti della visita pastorale del 1573 riportano che al tempo era rettore della chiesa don Benedetto Bonamici di Arquata e che questa chiesa costituiva ancora una dipendenza eutiziana. San Pietro di Borgo aveva una rendita annuale di cento aurei, gravata da una tassa di cinquanta scudi da versare al vescovo di Aquino come beneficio gi\u00e0 istituito dal 5 marzo 1565. Lo stesso padre Benedetto Bonamici si trova menzionato anche nelle carte della visita pastorale di monsignor d'Aragona avvenuta nell'anno 1580, quando la chiesa era ancora sotto la giurisdizione dell'abbazia eutiziana norcina.\nNell'anno 1853 la chiesa richiedeva interventi di restauro, lo stabile non aveva buona parte del soffitto, presentava pareti malridotte e finestre che non fornivano abbastanza luce.\nIl parroco del tempo era don Giovanni Saladini, questi con una lettera, del 5 dicembre 1853, indirizzata al vescovo di Ascoli monsignor Zelli Iacobuzzi lo informava di quanto necessario. Il vescovo si attiv\u00f2 per ristrutturare l'edificio ed autorizz\u00f2 gli interventi di recupero da eseguirsi come riportati nel progetto dell'ingegner Proclo Baldassarri. I lavori di ripristino furono commissionati a Nicola Trocchi che, obbligandosi per 230 scudi, doveva riconsegnare l'edificio sanato dopo tre mesi. Il tetto fu abbattuto e rialzato per avere una maggiore pendenza. Fu costruita la volta in mattoni sostenuta da una robusta centinatura inframmezzata da archi in mattoni poggianti su pilastri addossati alle pareti. Furono murate le finestre anteriori e sostituite dall'apertura del rosone centrale.\nL'interno.\nL'aula sacra della chiesa si allunga in una sola navata di forma rettangolare, senza mostrare alcuna fisionomia stilistica. Le pareti sono decorate da diversi dipinti, tra i quali il pi\u00f9 interessante \u00e8 costituito da una tavola ad olio, tagliata a forma di lunetta, metri 2,25 per 0,89, collocata al di sotto il rosone e raffigurante la Piet\u00e0. Nella deposizione sono ritratti la Vergine che sorregge il corpo di Cristo Morto con le due Marie ed i santi Giovanni e Pietro, che indossano vesti di colore rosso, verde e violaceo. Questa lunetta doveva far parte, come centina, di una pala che con il trascorrere del tempo \u00e8 andata perduta. Il dipinto \u00e8 stato attribuito da alcuni a Nicola Filotesio, pi\u00f9 noto come Cola dell'Amatrice, artista che fu particolarmente attivo in questa zona.\nUn'altra opera pittorica \u00e8 collocata sopra l'altare maggiore. In questa si trova rappresenta la Madonna in trono con il Bambino ed ai lati, in piedi, san Pietro e san Paolo, ai quali la chiesa \u00e8 dedicata. Il dipinto risale al XVII secolo, misura m. 3 per 1,57, ed \u00e8 attribuito ad uno sconosciuto artista locale influenzato dallo stile del Filotesio.\nPermane in un discreto stato di conservazione anche il ciborio, del XVII secolo. L'opera \u00e8 realizzata in legno dorato, a forma di tempietto che restringe verso l'alto, con due ordini sovrapposti di colonnine e nicchie, misura in altezza metri 0,86.\nNegli anni compresi tra il 1959 ed il 1966 sono stati collocati all'interno dell'invaso un nuovo altare in travertino, il fonte battesimale e banchi per i fedeli.\nNella sagrestia sono custoditi anche due angeli portacandelieri lignei dorati, con vesti svolazzanti, alti m. 1,10, catalogati come arte popolare del XVII secolo.\nLe campane.\nSulla vela del campanile, vi sono due campane di bronzo di diverse dimensioni e tipologia. La pi\u00f9 antica e pi\u00f9 piccola risulta fusa a Norcia nell'anno 1632, misura cm. 56 per 56, e vi si legge questa iscrizione: \"BENEDITTVS ANTELLI DE NVRSIA FECIT. DA NOBIS DOMNE AVXILIUM TVVM.\"\nLa pi\u00f9 grande, del 1700, misura cm 78 per 78, si fregia d'innumerevoli riproduzioni di medaglie dell'epoca, il suo epigramma recita cos\u00ec: \"DEO DEIPARE ET APOSTOLORVM PNCI DICATA, TPRE R.D. FRANC. CALVELLI 1713 CAROLVS MANZETTI ME FECIT\"\".\nChiesa di San Salvatore.\nQuesto edificio religioso, sebbene si trovi ubicato nel paese di Borgo, \u00e8 stato l'antica chiesa parrocchiale di Arquata e lo \u00e8 rimasto fino ai primi anni del XX secolo.\nLa sua posizione nella piana di San Salvatore sembra ricalcare quella dell'antica \"statio di Surpicanum\", riportata nella Tavola Peutingeriana, sulla via consolare Salaria situata proprio nel punto dove si dipartiva il bivio che raggiungeva la citt\u00e0 di Fermo.\nPrecedente a questa fabbrica vi fu la chiesa intitolata a Santa Maria del Piano chiamata anche Santa Maria della Pieve, costruita a sua volta sull'area di un primitivo edificio che per tradizione sarebbe risalito ai primissimi anni del 300 d.C. al tempo della predicazione di sant'Emidio. Le caratteristiche architettoniche della chiesa, costruita in pietra locale, si mostravano con l'essenziale semplicit\u00e0 dell'arte romanica. La facciata era aperta da un largo ingresso sovrastato da un arco a tutto sesto e da un finestrone quadrangolare. Negli spazi laterali del prospetto si aprivano due piccole finestre.\nSul fianco sinistro dell'edificio si trovava un ingresso secondario alloggiato sotto un modesto portico coperto da schiazze, ossia lastre della locale pietra arenaria, impostato su tre colonne. All'interno dello spazio della loggia vi era una raffigurazione dipinta con la tecnica dell'affresco di san Cristoforo. All'interno dell'invaso vi erano tre altari. Il principale fu dedicato all'esposizione del crocifisso ligneo del XIII secolo, un altro era dedicato alla Madonna del Carmine ed il terzo ai santi Filippo e Giacomo.\nA destra della chiesa sorgeva l'eremitorio, una fabbrica a due piani che ospitava l'alloggio del parroco.\nNel mese di novembre del 1681 fu intitolata a san Salvatore. Il cambio di denominazione avvenne quando gli arquatani riportarono nel loro paese il crocifisso trafugato dalla chiesa di San Salvatore di Sotto di Ascoli Piceno ed ora conservato presso la chiesa dell'Annunziata di Arquata. L'antico edificio religioso fu distrutto dal terremoto dell'anno 1915.\nLa chiesa attuale \u00e8 stata riedificata sui resti della precedente agli inizi del XX secolo. I lavori della nuova fabbrica terminarono nell'anno 1929. L'architettura della chiesa attuale \u00e8 sobria e di stile lombardo, si distingue dalle altre chiese del paese per avere il rivestimento del prospetto in laterizi. L'interno \u00e8 impostato a navata unica terminante nello spazio dell'abside semiottagonale.\nL'edificio religioso \u00e8 chiuso durante tutto l'anno, si apre solo nel giorno della ricorrenza della festa del Crocifisso ed accoglie, per una sola notte, la statua lignea conservata nella chiesa dell'Annunziata. Il crocifisso \u00e8 trasportato fino qui in processione solenne ed il giorno seguente \u00e8 ricondotto nella chiesa di provenienza.\nL'Hospitale di Santo Spirito.\nAffiancato alla fabbrica della chiesa di San Salvatore sorge il piccolo \"Hospitale di Santo Spirito\". L'edificio \u00e8 stato costruito con blocchi squadrati di pietra arenaria locale ordinati con buona cura. La sua semplice architettura mostra un portale d'ingresso ad arco ogivale sovrastato da una monofora, entrambi databili tra il XII ed il XV secolo. Il concio della chiave di volta dell'arco reca scalpellata la figura della croce di Lorena, simbolo che distingueva ed identificava gli hospitales.\nLa struttura appartenne all'Ordine degli Ospitalieri di Santo Stefano di Sassia, religiosi che nel periodo medievale del XIV secolo erano preposti a prestare assistenza e dare ricovero a pellegrini e viandanti. Di questi si ritrova la presenza anche in altri luoghi posti lungo il percorso della via Salaria quali: Accumoli, Amatrice, Cittaducale, Cittareale ed Ascoli Piceno. Giuseppe Fabiani ricorda anche quelli di Pescara del Tronto e Capodacqua.\nLe funzioni di accoglienza e ristoro dell'hospitale di Borgo cessarono sul finire del XVI secolo. Nei tempi che seguirono lo stabile fu utilizzato come casolare agricolo fino a quando fu completamente abbandonato.\nChiesa di San Francesco.\nLa chiesa appartiene al complesso del convento di San Francesco. Di origine romanica, con l'interno scandito in due navate, conserva un portale del Cinquecento. Arricchiscono l'arredo la cantoria, il pulpito ed altari lignei del XVI e XVII secolo.\nNella cappella di fondo, della navata di destra, \u00e8 conservata una copia esatta della Sacra Sidone, detta la \"Sindone di Arquata.\"\nIl Convento di San Francesco.\nIl convento di San Francesco, probabilmente fondato nel 1251, era uno dei novanta presenti nelle Marche nell'anno 1334 e di propriet\u00e0 dell'Abbazia Benedettina di San Pietro di Borgo.\nCostruito addossato alle pendici di una collinetta, in un secondo momento fu completato con la costruzione della chiesa anch'essa dedicata a san Francesco. Entrambi gli edifici furono restaurati e rimaneggiati pi\u00f9 volte e ricostruiti durante il Rinascimento. La storia del convento si lega spesso con il nome della locale famiglia Bucciarelli che pi\u00f9 volte, attraverso lasciti testamentari, donazioni ed il pagamento di spese per le migliorie dell'edificio, \u00e8 intervenuta nelle vicissitudini dello stabile. Il primo padre superiore del convento fu Giacomo da Montesanto. I frati francescani, rigidamente osservanti la regola della povert\u00e0, cedettero il convento ai frati conventuali della provincia umbra che annoverava anche le terre di Tufo ed Arquata. Padre Illuminato di San Severino, docente di teologia e predicatore, che si trovava ad Ascoli Piceno, nella Casa di Sant'Antonio, prese possesso del cenobio di Borgo.\nNei primi anni dell'Ottocento la struttura versava in critiche condizioni di conservazione. L'edificio era costituito da due piani ed un chiostro a pianta quadrata. Al primo piano c'erano: il refettorio, la cucina, la cantina e qualche altro locale. Al piano superiore si trovavano un modesto appartamento, per ospitare visitatori, e le celle dei religiosi. All'esterno una vasca di pietra raccoglieva le acque di una piccola sorgente che i frati utilizzavano per il loro fabbisogno..\nIl convento fu chiuso ed abbandonato nella prima met\u00e0 del XIX secolo. I padri francescani a causa della loro et\u00e0 avanzata si rifiutarono di risiedere nel monastero di Borgo per il clima particolarmente rigido della stagione invernale. Al tempo era vescovo di Ascoli Giovanni Francesco Capelletti che resse la diocesi tra il 1806 ed il 1831. Questi, dopo essere rientrato dall'esilio che lo aveva allontanato nella citt\u00e0 di Bergamo, seguendo le indicazioni di papa Pio VII, si rec\u00f2 ad Arquata. Durante la sua visita pastorale prese atto della scarsa presenza di religiosi nel territorio e della necessit\u00e0 di affidare il convento alla riformata Provincia Francescana delle Marche presieduta da padre Domenico di Montecosaro. Quest'ultimo incaric\u00f2 fra Biagio da Castignano, al quale il papa affid\u00f2 alcuni orti della selva di Macchia di San Pietro, di riaprire il convento e ripristinarne le funzioni.\nLa famiglia Bucciarelli, nel 1837, si preoccup\u00f2 di provvedere alla spesa dell'ampliamento e della ristrutturazione dello stabile, mentre il comune di Arquata si caric\u00f2 l'onere di versare la somma di 100 scudi ogni anno per il miglioramento delle condizioni di vita dei padri conventuali. Nell'anno 1854 il convento contava la presenza di dieci religiosi. Il parroco di Borgo Ercole Saladini annot\u00f2, nel \"Liber Mortuorum\", che i frati furono molto attivi durante l'epidemia di colera del 1855 che colp\u00ec Arquata. All'interno del monastero era stata istituita una scuola di retorica e grammatica.\nLa definitiva soppressione del convento avvenne nell'anno 1860 quando la regione Marche fu occupata dalle truppe piemontesi. I generali Pepoli e Valerio stabilirono la chiusura degli edifici che appartenevano ai religiosi e tra questi ci fu anche il convento di Borgo. I francescani restarono comunque nel monastero fino al 31 agosto 1861 aspettando l'esito dei ricorsi contro il decreto.\nArchitetture civili.\nMulini ad acqua.\nNel paese di Borgo, lungo il Fosso delle Pianelle, erano presenti le attivit\u00e0 commerciali di due mulini ad acqua non pi\u00f9 funzionanti dal dopoguerra del primo conflitto mondiale.\nArchitetture militari.\nNel paese erano presenti 2 torri di avvistamento della Rocca di Arquata."}
{"id": "606568", "revid": "4785269", "url": "https://it.wikipedia.org/wiki?curid=606568", "title": "Sunnite", "text": ""}
{"id": "606569", "revid": "330019", "url": "https://it.wikipedia.org/wiki?curid=606569", "title": "Abbazia di San Savino", "text": "Labbazia di San Savino, nota semplicemente come \"Badia\", \u00e8 un complesso architettonico religioso situato a Montione, frazione del comune di Cascina, in provincia di Pisa, in prossimit\u00e0 del fiume Arno.\nStoria.\nLe prime notizie sono rintracciabili in un documento risalente al 30 aprile 780, riguardante la fondazione del \"monastero di San Savino di Montione\", posto a difesa e aiuto della \"veneranda chiesa del Beatissimo San Savino di Ceragiolo\". L'erezione dell'edificio avvenne grazie a una donazione \"pro remedio animae\", disposta da tre fratelli di origine longobarda, Gumberto, Ildiberto (o Idelberto) e Gumbardo, figli di Aricaulo (o Aricauso), signore del castello di \"Tra Colli\". Essi lasciavano al monastero tutte le terre e gli edifici circostanti la chiesa, nonch\u00e9 le propriet\u00e0 \"trans fluvio Arno\", in \"loco Sambra\", ovvero nell'attuale cittadina di Zambra di Cascina; donarono anche una serie di beni immobili posseduti nelle diocesi di Pisa e Firenze e, in territorio lucchese, la \"curtem ad Porcari, cum omnibus suis pertinentiis\". Gumberto fu il primo abate e la regola adottata fu probabilmente quella dei monaci benedettini bianchi di San Colombano, che poi adotteranno definitivamente la regola benedettina verso il IX secolo. Il documento era conservato originariamente nell'Archivio del Monastero di Camaldoli, tuttavia adesso si trova presso l'Archivio di Stato di Firenze.\nSecondo lo stesso documento, l'abbazia era collocata allora sulla riva destra dell'Arno, in una localit\u00e0 detta \"Ceragiolo\" o \"Cerasiolo\", presso il torrente Zambra di Calci. Tra il 1115 e il 1122 una piena del fiume distrusse l'edificio, che venne subito ricostruito nella sede attuale, molto pi\u00f9 a sud, come rammentato dall'allora abate Guidone. Secondo alcuni studiosi, sulle macerie dell'antica abbazia sorse la pieve di Santa Giulia di Caprona, tuttora esistente. Secondo altri la collocazione sarebbe da porsi pi\u00f9 ad est, verso l'abitato di Caprona, pi\u00f9 precisamente nella zona del palazzo Bracci-Luperi, ai confini dell'attuale zona industriale locale. Nelle pietre verrucane delle mura del suddetto palazzo, alcuni studiosi scorgono, infatti, le resta dell'antica chiesa di San Giovanni di Ceragiolo, rammentata negli Annali Camaldolesi e costruita sulle rovine di quella di San Savino. La presenza nell'attuale edificio di un tabernacolo intitolato proprio a San Giovanni induce a pensare alla veridicit\u00e0 di questa ipotesi. Al suo rafforzamento concorrono anche testimonianze oculari, riportate da alcuni autori, riguardanti il riaffioramento di antichi selciati e fondamenta in occasione di scavi edilizi nella zona circostante il palazzo.\nLa ricostruzione dell'edificio sacro nel luogo attuale \u00e8 documentata da una pergamena che riporta l'atto di vendita dell'abate Guido di alcuni terreni presso Oratoio il 10 gennaio 1122.\nNel corso dei secoli divenne abbazia potente e ricca di possessi in gran parte ceduti in affitto, livello o mezzadria. Il suo vasto patrimonio fondiario si estendeva oltre che alla campagna circostante anche a Coltano ove possedeva una vasta tenuta con una fornace per le terraglie, lo sfruttamento delle cave e delle saline di Vada; con propri amministratori laici fin dal XII secolo venivano riscossi ricchi proventi per i diritti di macchiatico, ripatico, legnatico, la raccolta delle decime e i canoni dei vari terreni a livello.\nLa floridezza economica del monastero, la potenza politica dei suoi abati che riuscirono a renderlo indipendente per circa un secolo da Camaldoli da cui dipese fino al 1326, e soprattutto la sua posizione strategica, essendo posto sulla strada fiorentina che portava a Pisa, resero spesso il complesso abbaziale oggetto di invidie e cupidigia dei vari eserciti che scorrazzarono per il piano pisano. Si ricordi in particolare, che proprio in prossimit\u00e0 dell'edificio si combatt\u00e9 la famosa battaglia di Cascina.\nIn fase di decadenza, con i Medici l'abbazia fu assegnata con tutti i suoi beni all'Ordine di Santo Stefano che nel corso del XVII secolo attu\u00f2 una serie di interventi strutturali devastanti per la chiesa e il monastero con apertura di finestroni rinascimentali in sostituzione delle originarie monofore in pietra arenaria. Nel 1607 due delle antiche campane della chiesa furono donate al nuovo Duomo di Livorno su richiesta dello stesso granduca. Il complesso perse le sue funzioni di difesa ed assunse le connotazioni di una fattoria. Nel 1795 una famiglia di possidenti di Pisa acquist\u00f2 a livello tutta la fattoria (ad eccezione della chiesa), di cui tuttora i discendenti ne sono proprietari.\nStruttura.\nDagli \"Annali Camaldolesi\" si apprende che la costruzione dell'attuale abbazia continu\u00f2 per tutto il XII secolo. L'abbazia si erge su una collinetta di origini artificiali (Motta) per proteggersi dalle frequenti inondazioni del vicino fiume. Il complesso, concepito come struttura fortificata, ha un'ampia estensione misurando 56 m per 67,70; il tutto era coronato da una imponente merlatura ancora oggi riconoscibile, nonostante la copertura e le finestrelle aperte che danno luce a soffitte o abitazioni private.\nSi suddivide su due livelli: al terreno i locali di servizio (magazzini, stalle e cantine) che si aprono sui lati ovest e sud, sopra, salendo per una erta in pietra coperta a volta, gli ambienti dei monaci e dei servizi.\nSi accede al primo piano del monastero-fortezza, varcando un ampio portone con un arco a tutto sesto che si apre sul lato ovest e d\u00e0 accesso ad una gradinata, coperta da una volta a botte e a crociera, asimmetrica rispetto alla facciata della chiesa che dall'alto attira immediatamente l'attenzione.\nLa facciata, come il resto della chiesa, \u00e8 in stile romanico, larga 7,10 m, lunga 32,70 m e alta 13 m. La decorazione caratterizzata da lesene ed archetti ciechi accentua il verticalismo dell'edificio.\nLa chiesa, costruita con blocchi di calcare del Monte Pisano, presenta la tipica struttura monastica a navata unica, con presbiterio a \"T\" ed abside semicircolare. Un timpano conclude l'edificio con tetto a capanna. Nel tardo XVII secolo \u00e8 stata oggetto di ristrutturazioni che ne hanno trasformato l'originaria immagine, con l'apertura di un finestrone sulla facciata e varie finestre laterali, l'abbattimento di una tettoia sull'ingresso, la costruzione di una breve scalinata in prossimit\u00e0 dell'altare, il rifacimento del pavimento con lieve pendenza. Le finestre rinascimentali, ancora ben visibili, sono state nuovamente tamponate e sostituite da monofore.\nLa sommit\u00e0 del campanile, a pianta rettangolare, fu distrutta il 15 luglio 1944 dall'esercito tedesco in ritirata, per non lasciare punti sopraelevati da cui poter avere una buona visuale. Nel corso degli anni novanta il campanile \u00e8 stato ricostruito, su progetto dell'architetto Alessandro Baldassari, con l'aiuto di tutta la comunit\u00e0 parrocchiale guidata dal parroco don Alberto Armellin.\nSul lato sud della chiesa si apre l'antica cisterna del 1280, circondata da quello che era l'antico chiostro o \"hortus conclusum\" terminato nel 1282, e sul quale si affacciavano tutti gli ambienti della vita monastica (celle, dormitori, cucina, refettorio, biblioteca, foresteria, ecc.). Sopra la volta dell'ingresso si trova l'appartamento che ospitava l'abate, con alcune stanze con soffitti affrescati.\nNel corso del XVIII e XIX secolo gran parte dell'antico hortus fu sostituito da un piazzale in selciato contenente varie buche per la conservazione delle granaglie, la sommit\u00e0 merlata del complesso fu tamponata e coperta da tetto per ricavarne nuove abitazioni o soffitte.\nIl degrado strutturale si \u00e8 accentuato nel corso nella prima met\u00e0 del XX secolo, con la divisione ereditaria del patrimonio immobiliare e la cessione in locazione a vari inquilini, il crollo del muro di contenimento sul lato nord e parte est del complesso abbaziale..\nDa qualche anno \u00e8 iniziata, sempre sotto la spinta del parroco don Alberto Armellin, un lento e graduale recupero del monumento. \u00c8 stato inaugurato un piccolo museo delle pietre antiche e sta per iniziare la ricostruzione dell'antico muro di contenimento sul lato nord-est del complesso abbaziale."}
{"id": "606570", "revid": "77358", "url": "https://it.wikipedia.org/wiki?curid=606570", "title": "Cattoliche", "text": ""}
{"id": "606576", "revid": "767487", "url": "https://it.wikipedia.org/wiki?curid=606576", "title": "Lambro Meridionale", "text": "Il Lambro Meridionale, detto anche Lambro Morto o Lambretto (in lombardo \"Lambrett\"), \u00e8 un canale artificiale che nasce dalla confluenza dell'Olona con uno scaricatore del Naviglio Grande in localit\u00e0 San Cristoforo a Milano. Fu chiamato per secoli Lambro Merdario per il pesante carico, nelle sue acque, dei reflui fognari di Milano, che raccolse e convogli\u00f2 per secoli. Il Lambro Meridionale, che percorre l'antico alveo naturale del torrente Pudiga, \u00e8 il principale affluente del fiume Lambro.\nStoria.\nIl Lambro Meridionale percorre il tratto terminale dell'antico alveo naturale del torrente Pudiga, che \u00e8 stato poi ampliato per raccogliere gli scarichi fognari di Milano. Essendo stato un colatore, cio\u00e8 un recettore e convogliatore di acque reflue, la \"sorgente\" del Lambro Meridionale si \u00e8 spostata nel tempo, cos\u00ec come sono cambiati i suoi affluenti. Oltre al Lambro Meridionale, l'altro colatore dei reflui fognari di Milano era il canale Vetra, entrambi entrati in funzione con questo scopo in epoca romana.\nAnticamente il Pudiga percorreva il suo alveo naturale ricevendo da sinistra il torrente Bozzente e lambendo il centro storico di Milano garantendo, insieme al Seveso, le acque necessarie all'approvvigionamento idrico dei milanesi. Dopo aver lambito il lato occidentale del centro storico di Milano il Pudiga proseguiva verso sud seguendo il proprio alveo naturale, corrispondente a quello del moderno colatore Lambro Meridionale, confluendo poi nel Lambro presso Sant'Angelo Lodigiano. In origine, all'altezza del centro abitato di Milano, il Pudiga compiva un'ampia ansa verso est, che lo portava a sfiorare la citt\u00e0 all'altezza della moderna piazza Vetra, nei pressi dell'alveo naturale del torrente Nirone, per poi piegare verso meridione seguendo l'alveo del moderno Lambro Meridionale.\nOriginariamente, alla sua sinistra idrografica, il Pudiga, in luogo dell'Olona, riceveva il Bozzente. Il Bozzente in origine aveva infatti un alveo naturale autonomo che lo portava a raccogliere le acque del Lura e del Merlata per poi confluire nel Pudiga. L'Olona, che \u00e8 stato deviato verso il Bozzente, e quindi verso Milano, dagli antichi Romani, proseguiva originariamente lungo il suo alveo naturale verso sud attraversando la moderna Settimo Milanese e passando a diversi chilometri da Milano per poi percorrere l'alveo del moderno Olona inferiore o meridionale e sfociare quindi nel Po a San Zenone. Con questa deviazione l'Olona cess\u00f2 di esistere come fiume continuo dalle sorgenti alla foce. Il tratto milanese dell'Olona corrisponde pertanto agli antichi alvei naturali del Bozzente e del Pudiga.\nCome destinazione finale del nuovo percorso dell'Olona fu scelto il fossato delle mura romane di Milano, dove riversava le sue acque nel canale Vetra (nome dato dagli antichi Romani al tratto terminale dell'alveo naturale del Nirone) all'altezza della moderna e omonima piazza: per realizzare questo obiettivo, gli antichi Romani prolungarono e allargarono il \"canale Vetra\" verso la gi\u00e0 citata ansa naturale del Pudiga cos\u00ec da raccogliere anche le acque dell'Olona. Con la deviazione dell'Olona verso la citt\u00e0, venne meno la continuit\u00e0 idrica dell'antico letto del Pudiga, il cui tratto pi\u00f9 meridionale (ovvero il futuro \"Lambro Meridionale\") venne intercettato rimanendo privo di acque pulite, che provenivano da nord, trasformandosi quindi in collettore di fogna.\nL'Olona rimase affluente del canale Vetra fino al XII secolo, quando venne deviato nel fossato difensivo dei bastioni medievali all'altezza della moderna piazza della Resistenza Partigiana con lo scopo di rifornirlo d'acqua. Successivamente, nel 1603, l'Olona sub\u00ec una terza deviazione, che lo port\u00f2 a sfociare nella Darsena di Porta Ticinese con lo scopo di mantenervi costante il livello dell'acqua. Nel XIII secolo, con la realizzazione del Naviglio Grande, questo inizi\u00f2 a scaricare le sue acque in eccesso nel Lambro Meridionale diluendone il carico inquinante. Negli anni trenta del XX secolo l'Olona sub\u00ec la sua quarta deviazione, venendo dirottato verso il Lambro Meridionale: con questa deviazione la portata del Lambro Meridionale \u00e8 aumentata ulteriormente.\nVa ricordato che Milano, fino agli inizi degli anni duemila, ha sempre adottato per lo scarico delle sue acque (meteoriche o di fogna) quella che potremmo chiamare \"depurazione biologica\", cio\u00e8 lo sversamento nelle campagne; ma se per secoli questo ha significato una concimazione gratuita ed efficace del suo territorio, ritenuta persino uno dei fattori determinanti del suo benessere, con il crescere della popolazione, della consapevolezza igienica e soprattutto con il moltiplicarsi degli inquinanti di origine industriale, il sistema \u00e8 diventato controproducente, e quindi si \u00e8 resa necessaria la costruzione di depuratori.\nMilano \u00e8 stata infatti l'ultima delle grandi citt\u00e0 europee a dotarsi di un completo sistema di raccolta e depurazione delle acque, completato solo nel 2005 (in particolare, i tre depuratori cittadini sono situati a Peschiera Borromeo, a Milano Nosedo e a Milano San Rocco), dopo la minaccia di pesanti sanzioni da parte dell'Unione europea. Cos\u00ec, prima del completamento dei depuratori, il Lambro Meridionale riceveva due collettori di fogna tramite il \"collettore di magra del sud ovest\", che doveva garantire l'apporto minimo d'acqua necessario alla diluizione dei reflui inquinati.\nOggi la situazione \u00e8 radicalmente cambiata e il Lambro Meridionale non riceve pi\u00f9 reflui fognari, se non quelli che gli derivano indirettamente dalla residua portata dell'Olona: lungo questo corso d'acqua sono infatti ancora presenti molti scarichi abusivi. Inoltre, numerosi comuni lungo l'Olona sono ancora privi di impianti di depurazione dei propri reflui fognari.\nIdrografia.\nIl Lambro Meridionale nasce nel quartiere milanese di San Cristoforo dalla confluenza dell'Olona con uno scaricatore del Naviglio Grande (che serve, come gi\u00e0 accennato, a far defluire le acque in eccesso del naviglio) poco pi\u00f9 a sud di quest'ultimo.\nDa qui il corso d'acqua prosegue attraversando una fitta boscaglia costituita soprattutto da \"ailanthus\" verso via Santander per superare l'autostrada dei Fiori presso la stazione della metropolitana di Famagosta; da qui il Lambro Meridionale raggiunge il Naviglio Pavese, che sottopassa poco a valle della Conca Fallata ricevendo le acque del Deviatore Olona nonch\u00e9 la portata in eccesso del naviglio stesso. In seguito il colatore Lambro Meridionale costeggia il quartiere milanese di Gratosoglio uscendo poi dai confini comunali di Milano.\nDopo essere uscito da Milano il Lambro Meridionale entra nel territorio di Rozzano dalla frazione di Quinto Stampi e riceve le acque del Cavo Ticinello, canale scolmatore della Darsena di Porta Ticinese; giunto alla frazione rozzanese di Ponte Sesto riceve parte delle acque depurate dell'impianto Milano-San Rocco. Ancora a Rozzano ha origine, dalla sponda destra del Lambro Meridionale, la roggia Pizzabrasa.\nIl Lambro Meridionale scorre poi nelle campagne tra il Pavese ed il Lodigiano, dove riceve la Roggia Taverna e d\u00e0 origine, dalla sponda sinistra, alla roggia Bolognina, cos\u00ec chiamata perch\u00e9 fatta scavare da Matteo Bolognini Sforza Attendolo a met\u00e0 del XV secolo. Riceve poi la roggia Carlesca (derivata dal Naviglio Grande a Milano) e il ritorno della roggia Pizzabrasa, entrambe arricchite a Rozzano da acque depurate a Milano-San Rocco.\nA Pieve Emanuele, dopo la frazione Fizzonasco, il fiume genera una vera e propria valle fluviale che presenta un pendio alto mediamente 10-15 metri; la piccola depressione, chiamata Valle delle Volpi nella sponda pievese, \u00e8 probabilmente un antico alveo naturale del fiume il quale, successivamente, ha cambiato naturalmente il suo corso. La valle, nel territorio pievese, tocca gli 85 m s.l.m.\nAlla stessa latitudine della Valle delle Volpi, sulla sponda orientale e quindi nel territorio di Locate di Triulzi, si trova la frazione Moro; tale borgo \u00e8 immerso completamente nella valle fluviale generata dal Lambro Meridionale, essendo edificata a quote comprese tra gli 85 e 90 m s.l.m. Data la posizione, la frazione Moro viene frequentemente allagata dalle esondazioni del Lambro Meridionale, coinvolgendo in special modo le ex cascine Moro Basso e Paradiso.\nIl fiume e la sua valle continuano il loro corso verso sud-est, dove incontrano le risorgive del Santuario della Fontana; qui la valle si restringe ed il Lambro Meridionale continua il suo corso senza particolari tratti vallivi. Nonostante ci\u00f2, la profondit\u00e0 accertata all'altezza del ponte medievale di Pieve Emanuele \u00e8 di 3 metri e 10 centimetri. A Villanterio il Lambro Meridionale piega bruscamente verso est entrando poi a Sant'Angelo Lodigiano dove confluisce nel Lambro ponendo fine al suo corso.\nEtimologia.\nPer secoli il Lambro Meridionale ha sfogato parte della fogna e delle acque esauste di Milano. Dall'epoca romana al Medioevo abbiamo infatti testimonianze scritte (archivi del monastero di Sant'Ambrogio e di Chiaravalle) in cui viene definito \"Lamber merdarius\" con chiaro riferimento al suo utilizzo.\nIl motivo del cambiamento del nome del corso d'acqua, originariamente chiamato Pudiga, risiede probabilmente nell'etimologia del nome del fiume \"Lambro\", di cui il \"Lambro Meridionale\" \u00e8 affluente. Il toponimo \"Lambro\" deriverebbe dai termini in lingua accadica \"Luhm\u00fb\" (pantano) e \"Ambar\" (palude): esse farebbero riferimento alle larghe stagnazioni originate dai due fiumi. La stessa etimologia ce l'avrebbero anche altri corsi d'acqua come Ambra, Ombrone e Sambre, con il significato di \"fiume che dilaga in palude\".\nParchi.\nIl Lambro Meridionale attraversa, nella prima parte del suo percorso, il territorio del Parco agricolo Sud Milano, mentre poco pi\u00f9 a valle entra nel parco locale di interesse sovracomunale del Lambro Meridionale e nel parco agricolo del Ticinello."}
{"id": "606580", "revid": "1494380", "url": "https://it.wikipedia.org/wiki?curid=606580", "title": "Nicola di Fl\u00fce", "text": " Nacque, visse e mor\u00ec nel piccolo paese di Fl\u00fceli (oggi Fl\u00fceli-Ranft, nel Canton Obvaldo), dove fu contadino, magistrato, deputato alla Dieta federale, soldato e ufficiale dell'esercito confederato. Venerato come santo dalla Chiesa cattolica, \u00e8 il patrono della Svizzera.\nBiografia.\nNato in una famiglia di contadini di montagna, da Heinrich von Fl\u00fce e Hemma Ruobert, a Fl\u00fceli-Ranft, piccolo villaggio nel comune di Sachseln, pass\u00f2 gran parte della sua vita svolgendo questa attivit\u00e0.\nDopo aver partecipato come soldato e poi come ufficiale alle guerre che i confederati tennero contro gli Asburgo dal 1440 al 1444, spos\u00f2 Dorotea Wyss di Schwendi, da cui ebbe dieci figli. Fu anche giudice, consigliere e deputato alla Dieta federale.\nIstruito alla mistica dal suo amico sacerdote Heimo am Grund, nel 1467 chiese alla moglie il permesso di lasciare la famiglia e di ritirarsi in solitudine. Il figlio pi\u00f9 piccolo non aveva ancora un anno e il pi\u00f9 grande, Hans ne aveva venti. Ottenuto il consenso dalla famiglia il 16 ottobre di quell'anno, si ritir\u00f2 a vita eremitica nella vicina valle del Ranft. Qui visse vent'anni in meditazione e nelle pi\u00f9 aspre penitenze.\nIn un brano riportato da Geiler di Kaisersberg, egli racconta la discussione avuta con l'eremita: \u00abMio caro Nicolao, voi conducete una vita dura, pi\u00f9 dura, mi hanno detto, di quella di qualsiasi certosino e di qualsiasi sacerdote. Non avete paura di sbagliarvi, di essere sulla falsa strada?\u00bb La risposta di Nicolao fu: \u00abSe ho umilt\u00e0 e fede, non posso sbagliare rotta.\u00bb\nFin dalla fanciulezza ebbe molte visioni. Dal suo ritiro al Ranft, rimase fino alla sua morte senza nutrirsi di null'altro che del Santissimo Sacramento.\nUomo politico.\nPur essendo solo un contadino analfabeta, che aveva abbandonato il mondo per vivere da eremita, il mondo e i suoi concittadini vennero spesso a cercarlo, per ottenere consiglio. Molte sono le cronache del tempo che testimoniano questi suoi interventi. La pi\u00f9 importante, per la nascente nazione svizzera, fu il suo contributo alla dieta di Stans del 22 dicembre 1481. Riportiamo la cronaca del contemporaneo lucernese Diebold Schilling.\nDi quanto Nicolao abbia veramente detto in quell'occasione, non ci sono pervenute testimonianze. Abbiamo invece la risposta che Nicolao diede nel 1482 alla citt\u00e0 di Costanza, in lite con la Confederazione a proposito dell'esercizio del diritto di suprema giustizia in Turgovia, e che aveva chiesto il suo intervento. \u00abPer quel che mi concerne, dice Bruder Klaus, mi auguro che le mie parole possano condurre alla pace e che gli Svizzeri vi accordino la vostra richiesta. Il mio consiglio \u00e8 che voi diate prova di benevolenza in questo affare, poich\u00e9 un bene ne porta un altro. Se l'amicizia non arriva a regolare le contese, allora la cosa migliore sar\u00e0 il diritto.\u00bb\nNegli \"Annales de Hirsau\", redatti tra il 1511 e il 1513, Giovanni di Trittenheim attribuisce a Nicolao la seguente frase: \u00abSe rimanete entro le vostre frontiere, nessuno vi batter\u00e0 mai; ma sarete in ogni epoca pi\u00f9 forti di tutti i vostri avversari, e li vincerete. Ma se, sedotti dalla cupidigia e dalla passione di dominare, cominciate a dilatare il vostro impero nel mondo, la vostra forza vi abbandoner\u00e0 presto\u00bb.\nAltra testimonianza ci giunge da Bernardino Imperiali, che nel 1483 fu inviato dal duca di Milano, preoccupato per le relazioni tese con i Confederati, presso l'anacoreta. Bernardino porta in dono un'auna di raso verde, e un messaggio del duca. Bernardino trascorre al Ranft una sera e il mattino seguente. Lo trova \"bene informato su ogni cosa\". Nicolao fa portare al duca il messaggio \u00ab... di non tener conto dei dettagli e di vivere in pace con gli Svizzeri.\u00bb Al che il duca far\u00e0 rispondere che le sue intenzioni sono pacifiche.\nTeologia.\nSan Nicolao contemplava il simbolo della ruota a sei raggi, che raffigurava l'attivit\u00e0 interna (\"ad intra\") della Trinit\u00e0 e l'attivit\u00e0 esterna (\"ad extra\"). Un pellegrino che fece visita al santo cos\u00ec ne descrive la spiegazione che l'eremita gli diede.\nDiversa fu l'interpretazione data a questa ruota dal protestantesimo. Mattia Flacio Illirico, padre della storia ecclesiastica protestante, nel 1556 la interpreta in questo modo nel suo \"Catalogo dei testimoni della verit\u00e0 che, nei tempi andati, hanno protestato contro il papato\":\nIl culto.\nVenne canonizzato il 15 maggio 1947 da papa Pio XII che lo proclam\u00f2 anche patrono della Svizzera, dove viene festeggiato il 25 settembre, invece i vetero-cattolici lo venerano il 22 marzo.\nLa preghiera.\nQuesta preghiera veniva recitata giornalmente da Nicolao.\nDiscendenza.\nIl luogotenente Ludwig von Fl\u00fce, comandante delle guardie svizzere a difesa della Bastiglia il 14 luglio 1789, era un suo discendente diretto."}
{"id": "606581", "revid": "1025188", "url": "https://it.wikipedia.org/wiki?curid=606581", "title": "Hawks &amp; Doves", "text": "Hawks &amp; Doves \u00e8 un album discografico del musicista canadese Neil Young pubblicato nel 1980. Pu\u00f2 considerarsi il seguito ideale di \"American Stars 'n Bars\", ha un contenuto filoamericano molto politico che vuole richiamare una sorta di \"discorso di Stato dell'Unione\".\nIl disco.\nL'album \u00e8 diviso in due lati: \"Colombe\" \"(Doves)\" (frutto di registrazioni del 1975) e \"Falchi\" \"(Hawks)\". La prima facciata, include \"Little Wing\" e \"The Old Homestead\", canzoni che erano state originariamente intese per la pubblicazione sull'album del 1975 \"Homegrown\" poi rimasto inedito. \"The Old Homestead\" contiene dei velati riferimenti alla carriera dello stesso Young, incluso un accenno a quanti rimproveravano a Young la sua insistenza nel voler utilizzare i Crazy Horse come gruppo di spalla quando c'erano in circolazione musicisti molto pi\u00f9 tecnici e professionali. Poich\u00e9 \u00e8 risaputo che David Crosby aveva spesso fatto quest'osservazione a Young, la canzone potrebbe essere una risposta diretta a lui, tenendo anche conto del brano di Crosby \"Cowboy Movie\" sul suo album solista \"If I Could Only Remember My Name\" del 1971, nel quale erano presenti riferimenti allegorici alla storia dei Crosby, Stills, Nash &amp; Young. La traccia \"Captain Kennedy\", peraltro forse la migliore di questo lato, mostra similitudini con il brano \"My Name Is John Johanna\" inciso da Kelly Harrell con la Virginia String Band nel 1927, e incluso nella celebre \"Anthology of American Folk Music\" compilata da Harry Smith nel 1952.\nIl secondo lato dell'album, consiste in registrazioni di stampo prettamente country &amp; western, ancora pi\u00f9 di quelle contenute sul primo lato di \"American Stars 'n Bars\" o in \"Comes a Time\". Questo gruppo di canzoni tendenti come sempre a rappresentare sagacemente la societ\u00e0 americana di quegli anni, venne da alcuni attaccato per i suoi contenuti patriottici considerati reazionari quasi a rinnegare da parte di Neil Young il suo passato da hippie libertario autore di alcune delle canzoni di protesta pi\u00f9 celebrate del passato, come \"Ohio\" o \"Southern Man\". In realt\u00e0 l'autore non conferm\u00f2 mai questa tesi, puntualmente e coerentemente smentita anche da tutti i suoi lavori successivi. \nCome per molti altri album di Young, le reazioni critiche alla pubblicazione di \"Hawks &amp; Doves\" furono miste. \u00c8 interessante come l'album possa essere stato recepito all'epoca, per calcolo di chi voleva probabilmente portare acqua al proprio mulino, una presunta dichiarazione di voto, non si sa bene quale, essendo uscito nei negozi in prossimit\u00e0 delle elezioni presidenziali statunitensi che vedevano fronteggiarsi Carter e Reagan."}
{"id": "606584", "revid": "1632387", "url": "https://it.wikipedia.org/wiki?curid=606584", "title": "Leccinum scabrum", "text": "Il Leccinum scabrum \u00e8 un fungo edule appartenente alla famiglia Boletaceae.\nDescrizione della specie.\nCappello.\nFino a 12\u00a0cm di larghezza, da bianco sporco a grigio chiaro con tonalit\u00e0 giallastre. Vellutato oppure liscio, diventa vischioso con l'umidit\u00e0.\n\u00c8 emisferico in fase giovanile per poi diventare convesso e con l'et\u00e0 tende a spianarsi. Pu\u00f2 presentare macchie pi\u00f9 chiare o pi\u00f9 scure. Il bordo \u00e8 abbastanza regolare.\nTubuli.\nBiancastri, poi verdognoli, sottili, facilmente asportabili, molto pi\u00f9 lunghi della carne del cappello.\nPori.\nPiccoli, circolari; da biancastri a grigi.\nGambo.\nMolto lungo rispetto all'ampiezza del cappello, 15 x 2\u00a0cm circa.\nSodo, cilindrico, leggermente assottigliato in prossimit\u00e0 del cappello; di colore bianco sporco oppure grigio, ricoperto da tante piccole squamette color grigio scuro.\nSi pu\u00f2 staccare facilmente dal cappello.\nCarne.\nDi colore bianco sporco, tenera nel cappello e coriacea nel gambo.\nDiventa nera se manipolata oppure dopo cottura.\nSpore.\nGialle in massa con sfumature cannella, fusiformi, lisce, guttulate, 13-21 x 4-6\u00a0\u00b5m.\nHabitat.\nEstate-autunno, nei boschi di latifoglie, soprattutto betulle.\nNon ama l'ombra e si pu\u00f2 in zone di erba, anche alta, o ai margini del bosco.\nCommestibilit\u00e0.\nBuona, nonostante la carne diventi nerastra alla cottura.\nAsportare il gambo in quanto coriaceo e di sapore cattivo, aspro. Si consiglia di consumare esemplari giovani in quanto con l'et\u00e0 la carne diventa un po' molle e di sapore leggermente sgradevole. A questo inconveniente per\u00f2, si pu\u00f2 ovviare frullando il fungo dopo averlo trifolato e facendo diventare il tutto una crema, da mettere sulle pietanze a piacimento.\nEtimologia.\nDal latino \"scabrum\" = scabro, riferito alla granulosit\u00e0 del gambo."}
{"id": "606589", "revid": "87499", "url": "https://it.wikipedia.org/wiki?curid=606589", "title": "G3 tour", "text": ""}
{"id": "606591", "revid": "16066", "url": "https://it.wikipedia.org/wiki?curid=606591", "title": "Alteriosclerosi", "text": ""}
{"id": "606594", "revid": "7336", "url": "https://it.wikipedia.org/wiki?curid=606594", "title": "Selva di cadore", "text": ""}
{"id": "606620", "revid": "1543377", "url": "https://it.wikipedia.org/wiki?curid=606620", "title": "Bombesina", "text": "La bombesina \u00e8 un peptide microsinaptico, appartenente alla famiglia della bombesine, isolato per la prima volta a Roma dal gruppo di Vittorio Erspamer nel 1971 dalla pelle degli anfibi dell'ordine Anura \"Bombina bombina\" e \"Alytes obstetricans\".\nClassificazione.\nLa bombesina appartiene in realt\u00e0 a una famiglia di sostanze, chiamate \"bombesine\", che si ritrovano negli anfibi. Queste possono essere raggruppate in tre classi:\nStruttura.\nOgni membro della famiglia delle Bombesine ha un residuo di leucina nella penultima posizione. Le ranatensine hanno una Fenilalanina nella penultima posizione, mentre nelle fillolitorine, il terzo residuo dal Dominio C-terminale \u00e8 una serina.\nBombesine vere e proprie.\nLe bombesine vere e proprie sono caratterizzate dall'eptapeptide &lt;br&gt;\"C-terminale-Trp-Ala-Val-Gly-His-Leu--Met-N-terminale\".\nIl polipeptide \"bombesina\" \u00e8 composto da 14 aminoacidi con sequenza:\n\"C-terminale-Glu-Gln-Arg-Leu-Gly-Asn-Gln-Trp-Ala-Val-Gly-His-Leu-Met-N-terminale\". \nLitorine (ranatensine).\nLe litorine sono caratterizzate dall'eptapeptide &lt;br&gt;\"C-terminale-Trp-Ala-Val-(Thr)-Gly-His-Phe-Met-N-terminale\".\nFillolitorine.\nLe fillolitorine sono caratterizzate dall'eptapeptide terminale&lt;br&gt; \"C-terminale-Trp-Ala-Val-Gly-Ser-Phe-(Leu)-Met-N-terminale\".\nAnaloghi nei mammiferi.\nLe bombesine sono ormoni degli anfibi. Eccetto per le fillolitorine, esistono anche omologhi delle bombesine nei mammiferi: \nMeccanismo d'azione.\nAgisce attivando i recettori BBR1, BBR2 e BBR3 accoppiati alla proteina G nel cervello e nel tratto gastrointestinale (dove stimolano il rilascio di gastrina). "}
{"id": "606625", "revid": "2194416", "url": "https://it.wikipedia.org/wiki?curid=606625", "title": "Prova", "text": ""}
{"id": "606626", "revid": "1318658", "url": "https://it.wikipedia.org/wiki?curid=606626", "title": "Leccinum aurantiacum", "text": "Il Leccinum rufum ex aurantiacum \u00e8 un fungo edule appartenente alla famiglia delle Boletaceae, abbastanza pregiato ma poco conosciuto.\nDescrizione della specie.\nCappello.\nAbbastanza grande, fino a 20\u00a0cm di larghezza; inizialmente emisferico, poi convesso infine piano; cuticola di colore aranciato oppure rosso mattone, opaca e quasi vellutata a tempo secco, viscida con l'umidit\u00e0.\nTubuli.\nPi\u00f9 lunghi della carne del cappello, alti fino a 2\u00a0cm, di colore grigio.\nPori.\nPiccoli, circolari; da biancastri a grigi, 2-3 per mm.\nGambo.\n10-16 x 2\u20133\u00a0cm, molto lungo, cilindrico o fusiforme, pi\u00f9 sottile in prossimit\u00e0 del cappello, coriaceo, ricoperto di squamette inizialmente chiare, poi di colore rosso (concolori al cappello).\nCarne.\nBianca, al taglio vira lentamente al grigio.\nTenera nel cappello, coriacea nel gambo. Dopo cottura diventa compatta, leggermente croccante e di colore molto scuro.\nSpore.\n13-18 x 3,5-5\u00a0\u00b5m, lisce, ellissoidali, verde oliva in massa.\nHabitat.\nEstate-autunno, nei boschi, predilige il Pioppo.\nCommestibilit\u00e0.\n Ottima. I cappelli pi\u00f9 grossi sono anche quelli pi\u00f9 saporiti, purch\u00e9 integri.\nAsportare il gambo in quanto coriaceo, scadente ed indigesto.\nEtimologia.\nDal latino \"aurantiacum\" = aranciato, per via del colore del cappello."}
{"id": "606632", "revid": "1543377", "url": "https://it.wikipedia.org/wiki?curid=606632", "title": "Lucio Bianco", "text": "Biografia.\nLaureato il 20 dicembre 1966 in ingegneria elettronica presso l'Universit\u00e0 \"La Sapienza\" di Roma e abilitato alla professione di ingegnere nel 1967 ha conseguito una seconda laurea in ingegneria aerospaziale presso la medesima universit\u00e0 per poi avere un incarico di ricerca presso il Laboratorio di ingegneria dei sistemi applicati al volo del Consiglio Nazionale delle Ricerche (CNR). \nNel triennio 1990-1993 \u00e8 stato professore straordinario di ricerca operativa presso l'Universit\u00e0 di Roma \"Tor Vergata\". Inoltre \u00e8 stato direttore del dipartimento di Ingegneria dell'Impresa presso lo stesso ateneo dal novembre del 2004 fino al dicembre del 2010.\nHa ricoperto il ruolo di presidente del Consiglio Nazionale delle Ricerche fra il 1997 e il 2003. Si \u00e8 dimesso dalla carica dopo un contrasto con l'allora ministro Moratti e il commissariamento del consiglio, provvedimento successivamente annullato dal TAR.\nDal gennaio 2005 \u00e8 coordinatore nazionale del Centro interuniversitario di ricerca operativa (CIRO) e dal 2006 \u00e8 direttore del master in \u201cIngegneria dei sistemi a rete\" presso l'Universit\u00e0 di Roma \"Tor Vergata\".\nDal 2007 \u00e8 presidente del Consiglio scientifico del Consorzio interuniversitario NITEL per i trasporti e la logistica. \n\u00c8 fratello di Gerardo Bianco, deputato dal 1968 al 2006 ed ex segretario nazionale del Partito Popolare Italiano."}
{"id": "606634", "revid": "767487", "url": "https://it.wikipedia.org/wiki?curid=606634", "title": "Cressida (gruppo musicale)", "text": "I Cressida sono stati un gruppo musicale di rock progressivo britannico.\nBiografia.\nLa band nasce nel 1968 sulla scia dei primi gruppi britannici progressivi, con particolare riferimento ai Moody Blues ed in quello stesso anno registra un singolo promozionale comprendente tre brani, tra i quali \"Lights in my mind\", poi incluso - in altra versione - nell'album d'esordio, pubblicato nel 1970 su etichetta Vertigo.\nIl disco, intitolato semplicemente \"Cressida\" (il nome si ispira alla tragedia shakespeariana \"Troilo e Cressida\"), si distingue per le delicate e melodiche ballate, con intrecci ed alternanze strumentali tra flauto, tastiera e chitarra, che conferiscono all'opera un'atmosfera sognante e vagamente triste.\nNel 1971 esce il secondo ed ultimo lavoro del gruppo, \"Asylum\", che comprende brani simili ai precedenti per ispirazione, ma pi\u00f9 complessi e talvolta decisamente lunghi, come nel caso di \"Let Them Come When They Will\", ottimo esempio di suite progressiva. Da segnalare inoltre la presenza dell'orchestra e la sostituzione del chitarrista John Heyworth, che aveva avuto un ruolo essenziale nella composizione dell'album precedente, con John Culley. Il successo comunque non arriva e la formazione si scioglie poco dopo. Riscoperti nei primi anni del 2000 ed oggetto di numerose ristampe su CD, i Cressida sono ormai considerati uno dei gruppi pi\u00f9 interessanti di quella prima generazione progressiva che qualcuno definisce con il termine \"proto-prog\"."}
{"id": "606646", "revid": "767487", "url": "https://it.wikipedia.org/wiki?curid=606646", "title": "American Psycho (film)", "text": "American Psycho \u00e8 un film del 2000 diretto da Mary Harron, ispirato all'omonimo romanzo di Bret Easton Ellis.\nTrama.\nNew York, 1987. La vita di Patrick Bateman, agiato consulente finanziario e spietato assassino, ruota intorno al tentativo di salvare le apparenze davanti alla fidanzata Evelyn, con cui non ha intenzione di sposarsi, davanti all\u2019amante Courtney e davanti ai ricchi e superficiali colleghi di lavoro, per la maggior parte dei quali prova un sentimento di odio.\nDurante tutta la durata del film Bateman fa allusioni al suo bisogno di uccidere, alla sua sete di sangue e al suo assassinio con chiunque parli nei momenti che mettono a pi\u00f9 dura prova il proprio autocontrollo, eppure nessuno fa caso a queste sue affermazioni, prendendole come esagerazioni ironiche.\nQuando il collega Paul Allen dimostra di avere un biglietto da visita migliore del suo, Bateman viene preso da un impeto d'ira e la sera stessa uccide un senzatetto e un cane. Durante la festa d'ufficio per il Natale, Bateman cerca di organizzare una cena con Allen, poich\u00e9 quest\u2019ultimo lo ha scambiato per il collega Marcus Halberstram.\nDopo la cena, successivamente ad averlo fatto ubriacare e ad averlo condotto nel suo appartamento, Bateman lo uccide con un'ascia. Entrato a casa di Allen, Bateman lascia un messaggio in segreteria fingendo che il collega sia partito per un viaggio di lavoro a Londra. Nei giorni successivi, la sparizione di Allen viene indagata dal detective Donald Kimball, che interroga anche Bateman.\nLa sera successiva, Bateman invita a casa due prostitute, nominate da lui Christie e Sabrina. La mattina seguente, mentre stanno lasciando l\u2019appartamento, sono visibilmente ferite e ricoperte di tagli, inflitti dallo stesso Bateman.\nQuando il collega Luis Carruthers si presenta con un nuovo biglietto da visita, simile a quello di Allen, Bateman cerca di strangolarlo nel bagno di un ristorante. Tuttavia, Luis scambia il tentato omicidio per un tentativo di approccio sessuale e dichiara il suo amore davanti a un Bateman disgustato. Dopo aver ucciso una modella, Bateman invita la segretaria, Jean, a cena da lui con l'intento di assassinarla con una sparachiodi, ma la fa invece andar via dopo aver ricevuto un messaggio da Evelyn al telefono.\nIl detective Kimball invita a pranzo Bateman, dicendogli che non rientra pi\u00f9 fra i sospettati perch\u00e9 un collega di lavoro ha visto Allen a Londra. Bateman, rincuorato di non essere pi\u00f9 indagato, inizia a dubitare di se stesso.\nBateman invita nuovamente a casa la prostituta Christie (promettendole di non farle del male un\u2019altra volta per riuscire a convincerla) e la sua amica Elizabeth per avere un rapporto sessuale. Durante il rapporto uccide Elizabeth e Christie viene uccisa con una motosega mentre tentava di scappare per le scale.\nDopo aver rotto il fidanzamento con Evelyn, Bateman si dirige verso un bancomat e, quando vede un gatto, sullo schermo gli appare la scritta \"feed me a stray cat\" (dammi da mangiare un gatto randagio). Una donna tenta di fermarlo, ma Bateman la uccide; durante l'inseguimento della polizia, Bateman uccide tutti e quattro i poliziotti. Cercando di scappare verso il suo ufficio entra nell'edificio sbagliato, dove uccide una guardia notturna e il custode. Entrato in un ufficio che crede erroneamente essere il suo, Bateman chiama il suo avvocato, Harold Carnes, lasciandogli sulla segreteria una confessione di tutti gli omicidi.\nIl mattino successivo, Bateman visita l'appartamento di Allen, convinto di dover pulire e disporre del cadavere del collega, ma lo scopre vuoto ed in vendita. Dopo che l'agente immobiliare capisce che Bateman non \u00e8 l\u00ec per comprare la casa, gli dice che l'appartamento non \u00e8 mai appartenuto a Paul Allen e lo obbliga ad andarsene. Dopo una telefonata a Jean in preda ad una crisi, quest\u2019ultima trova nei cassetti della scrivania l\u2019agenda di Bateman contenente disegni di omicidi e mutilazioni.\nMentre si trova con l'avvocato Carnes al ristorante, Bateman gli accenna la confessione lasciatagli sul telefono la sera prima, ma Carnes scambia Bateman per un altro collega e ride del messaggio, pensando che fosse uno scherzo. Bateman cerca di spiegare chi sia e prova a confessarsi di nuovo, ma Carnes ride della situazione, dicendogli di aver cenato di recente con Allen stesso a Londra. Confuso ed esausto, Bateman torna dai colleghi, che stanno discutendo su se Ronald Reagan sia un innocente vecchietto o un completo psicopatico. Consapevole che nessuno lo crede un assassino, o che abbia avuto delle allucinazioni su tutti gli omicidi, Bateman si rende conto che per lui non esister\u00e0 n\u00e9 punizione n\u00e9 catarsi: \"Questa confessione non ha nessun significato\".\nProduzione.\nMary Harron, che aveva precedentemente diretto \"Ho sparato a Andy Warhol\", diresse il film e lo sceneggi\u00f2 in collaborazione con Guinevere Turner. Il loro script venne scelto fra quattro diversi, uno dei quali era firmato dallo stesso autore del romanzo, Ellis. Le differenze con il libro non sono molte: Harron e Turner citano perfino gli artisti musicali preferiti da Bateman, ovvero Huey Lewis and the News, Whitney Houston e i Genesis, a ciascuno dei quali \u00e8 dedicato un capitolo del romanzo.\nColonna sonora.\nLe musiche originali del film sono di John Cale, ma la colonna sonora annovera brani di David Bowie, Phil Collins e Dope nella cover della celebre \"You Spin Me Right 'Round (Like a Record)\" dei Dead or Alive. In alcune edizioni del disco \"American Psycho: Music from the Controversial Motion Picture\", pubblicato dalla Koch Records nel 2000, al posto di \"Sussudio\" di Phil Collins \u00e8 presente \"Hip to Be Squared\" dei Huey Lewis and the News.\nAccoglienza.\n\"American Psycho\" debutt\u00f2 al Sundance Film Festival il 21 gennaio 2000. Il film ricevette critiche positive dal New York Times. Deve la sua celebrit\u00e0 specialmente ai contenuti molto forti, all'umorismo nero e alla rappresentazione dello stile di vita degli yuppies americani degli anni ottanta. Il film ha incassato 34,266,564$ in tutto il mondo.\n\u00c8 stato citato dalla rivista \"Journal of Psychoanalytic Psychology\" come una fedele rappresentazione cinematografica del narcisismo maligno.\nSequel, spin-off e musical.\nNel 2002 venne distribuito \"American Psycho 2\", sequel del film della Harron prodotto e diretto da Morgan J. Freeman, ed interpretato da Mila Kunis e da William Shatner.\nNel film 2002 \"Le regole dell'attrazione\", spin-off di \"American Psycho\", l'attore James Van Der Beek ha interpretato il fratello minore di Patrick Bateman.\nNel 2009 la rivista Variety diede la notizia che \"American Psycho\" sarebbe stato trasposto in un musical."}
{"id": "606651", "revid": "181699", "url": "https://it.wikipedia.org/wiki?curid=606651", "title": "Comitato di G\u00f6m\u00f6r-Kishont", "text": "Il comitato di G\u00f6m\u00f6r-Kishont (in ungherese \"G\u00f6m\u00f6r-Kishont v\u00e1rmegye\" o anche \"G\u00f6m\u00f6r \u00e9s Kishont v\u00e1rmegye\", in slovacco \"Gemersko-malohontsk\u00e1 \u017eupa\", in tedesco \"Komitat Gemer und Kleinhont\", in latino \"Comitatus G\u00f6m\u00f6rinum\", \"G\u00f6m\u00f6riensis\", \"Gemeriensis\", \"Geomoriensis et Kishonthensis\", \"Kishontensis\") \u00e8 stato un antico comitato del Regno d'Ungheria, situato nell'attuale Slovacchia centromeridionale. Capoluogo del comitato era Rimavsk\u00e1 Sobota (in ungherese Rimaszombat).\nGeografia fisica.\nIl comitato di G\u00f6m\u00f6r-Kishont era situato al centro dei Carpazi e confinava con gli altri comitati di Szepes, Aba\u00faj-Torna, Borsod, Heves, N\u00f3gr\u00e1d, Z\u00f3lyom e Lipt\u00f3.\nStoria.\nIn seguito al Trattato del Trianon (1920) la quasi totalit\u00e0 del comitato venne assegnato alla neocostituita Cecoslovacchia, salvo una piccola parte a sud che rimase ungherese e divenne parte del neocostituito comitato di Borsod-G\u00f6m\u00f6r-Kishont (oggi parte della provincia di Borsod-Aba\u00faj-Zempl\u00e9n).\nDall'indipendenza della Slovacchia (1993) la parte ex cecoslovacca dell'antico comitato \u00e8 confluita in massima parte nell'attuale regione di Bansk\u00e1 Bystrica."}
{"id": "606670", "revid": "228587", "url": "https://it.wikipedia.org/wiki?curid=606670", "title": "JAR (formato di file)", "text": "In informatica un file con estensione JAR (Java Archive) indica un archivio dati compresso (ZIP) usato per distribuire raccolte di classi Java. Tali file sono concettualmente e praticamente assimilabili a package, e quindi talvolta associabili al concetto di libreria.\nDescrizione.\nVantaggi.\nL'utilizzo di questi archivi ha molteplici benefici:\nCreazione di una raccolta.\nPer la creazione di un archivio jar si utilizza la seguente istruzione da linea di comando:\n jar cf nomeArchivio fileOPackage"}
{"id": "606676", "revid": "200568", "url": "https://it.wikipedia.org/wiki?curid=606676", "title": "Aram Khachaturian", "text": ""}
{"id": "606687", "revid": "712828", "url": "https://it.wikipedia.org/wiki?curid=606687", "title": "Johnny Bravo", "text": "Johnny Bravo \u00e8 una serie televisiva animata statunitense del 1997, creata da Van Partible.\nLa serie \u00e8 stata trasmessa per la prima volta negli Stati Uniti su Cartoon Network dal 14 luglio 1997 al 27 agosto 2004, per un totale di 65 episodi (e 178 segmenti) ripartiti su quattro stagioni. In Italia la serie \u00e8 stata trasmessa su Cartoon Network dall'ottobre 1998.\nTrama.\nLa serie \u00e8 incentrata su Johnny Bravo, un giovane muscoloso e narcisista che vive con sua madre e cerca di convincere le donne a uscire con lui, anche se di solito non ha successo. Finisce in situazioni bizzarre, spesso accompagnato da personaggi famosi come Donny Osmond o Adam West.\nPersonaggi.\nGuest star.\nNella serie ci sono diverse apparizioni di personaggi famosi, che comprendono: Michael Jordan, Don Knotts, Jessica Biel, Alec Baldwin, \"Weird Al\" Yankovic, Luke Perry, Farrah Fawcett, Vendela Kirsebom, Adam West, Dionne Warwick, Mick Jagger, Richard Simmons, Mr. T, Mark Hamill, Shaquille O'Neal, Donny Osmond, Seth Green, Allyce Beasley, Curtis Armstrong, Chuck D, Jeffrey Tambor, Tia Carrere, e Laraine Newman."}
{"id": "606694", "revid": "1048993", "url": "https://it.wikipedia.org/wiki?curid=606694", "title": "Lucio Flauto", "text": "Biografia artistica.\nDopo una carriera sottotraccia come attore generico in diversi film musicali (i cosiddetti \"musicarelli\") e commedie balneari degli anni sessanta e anni settanta, Flauto divenne noto come protagonista della grande produzione fiction \"Qui radis?\" su Tele Norba, nel ruolo dello schiavo della triremi che arriva per ultima a Lipari, nella terza puntata, e poi come conduttore de \"Il Pomofiore\", trasmissione in onda prima su Tele Altomilanese e poi su Antennatre tra la fine degli anni settanta e i primi anni ottanta. La trasmissione prosegu\u00ec col nome di \"Circo Pomofiore\" e \"Ciperita\", fino a poco dopo che Flauto lasci\u00f2 l'emittente.\nLucio Flauto fu anche l'anchorman dell'unico concerto in Italia all'aperto dei Beatles, al velodromo Vigorelli di Milano, dove oggi una targa ricorda la sua partecipazione all'evento.\nLucio Flauto partecip\u00f2 ad alcuni spettacoli Rai come \"Il gran simpatico\" con Enzo Cerusico, e \"La gnagnera\" con Pietro De Vico e Isa Barzizza ma la sua principale attivit\u00e0 televisiva \u00e8 legata ad Antennatre, dove approd\u00f2 dopo l'esperienza di Tele Altomilanese: qui condusse oltre al gi\u00e0 citato \"Pomofiore\", \"Ciperita\", \"Bazar 80\", \"Bazar domani\", \"Posta e risposta\", \"Il salotto di Lucio Flauto\", \"Casa Flauto\", \"Sogno di Mezzanotte\" e fu ospite fisso di altri programmi quali \"Il Bingo\" e \"La festa\".\nOltre che con Antenna 3, Lucio Flauto collabor\u00f2 anche per un breve periodo con Telemontepenice sulle cui frequenze riport\u00f2 i dilettanti allo sbaraglio con il programma \"La Margherolla\". Amico di Walter Chiari, sovente veniva citato nei monologhi dell'attore."}
{"id": "606702", "revid": "438678", "url": "https://it.wikipedia.org/wiki?curid=606702", "title": "Remondini", "text": "I Remondini furono una famiglia di stampatori che operarono a Bassano del Grappa da met\u00e0 del XVII a met\u00e0 del XIX secolo.\nStoria.\nGiovanni Antonio Remondini nacque a Padova nel 1634. Nel 1657, poco pi\u00f9 che ventenne, prese casa nella piazza principale di Bassano. Apr\u00ec un negozio di telerie, lane, sete e attrezzi di ferro. In seguito aggiunse alle sue merci anche xilografie di santi e di soggetti popolari, che i contadini acquistavano a protezione delle loro case.\nLa carta proveniva dal veronese, dal trevigiano e dal padovano. Successivamente Remondini si affranc\u00f2 dai propri fornitori e svilupp\u00f2 una propria stamperia, acquistando un vecchio torchio. Da quel primo torchio ebbe origine una delle pi\u00f9 importanti calcografie d'Europa.\nAlle stampe dai colori vivaci si aggiunsero giochi, come il \"giro dell'oca\" o i soldatini di carta, e i \"libretti\" di storie per soddisfare i gusti del popolo minuto. Giovanni Antonio allacci\u00f2 rapporti con i girovaghi delle povere vallate del Tesino (valle trentina laterale della Valsugana) e gli sloveni veneti di Cividale del Friuli (detti \"Schiavoni\"), li organizz\u00f2 in compagnie (con una guida, o \u00abcapocompagnia\u00bb) e affid\u00f2 loro lo smercio delle stampe. Attraverso il loro lavoro i Remondini riuscirono a diffondere il proprio marchio in Europa.\nNel 1711, alla morte del fondatore, il patrimonio fu diviso tra gli eredi e la stamperia tocc\u00f2 al figlio Giuseppe e ai suoi discendenti. Giuseppe impresse un deciso sviluppo all'impresa, assumendo la propriet\u00e0, o quantomeno il controllo, di diverse cartiere: un opificio era gi\u00e0 attivo nel 1725 a Oliero, un altro era situato a Vas, nel trevigiano, un terzo a Cogollo, nel vicentino. Tra il 1735 e il 1739 Giuseppe Remondini (1700-1769) entr\u00f2 in possesso di altre tre cartiere, che da allora funzionarono esclusivamente per rifornire di carta la sua stamperia di Bassano. La stamperia dei Remondini produceva anche altre tipologie\u02d0 la carta da parati e molte serie di piccole stampe da incollare sui mobili, per ottenere le tipiche decorazioni settecentesche veneziane note come \"lacca povera\" o \"arte povera\".\nGiuseppe fu molto abile anche nel trattare con il potere politico. Nel 1738 ottenne, dai Magistrati dei V Savi alla Mercanzia di Venezia, il privilegio esclusivo di libera commercializzazione delle proprie stampe religiose su tutto il territorio nazionale esente da dazi.\nNel 1750 i Remondini aprirono una libreria a Venezia, entrando in diretta concorrenza con i librai della capitale del libro. Ebbero dalla loro parte il vantaggio di essere i produttori della materia prima impiegata, ovvero la carta. Ci\u00f2 permise l'immissione sul mercato nazionale e internazionale a costi nettamente pi\u00f9 contenuti, rispetto a quelli praticati da tutti gli altri stampatori veneziani.\nLa tipografia continu\u00f2 a stampare libri e atlanti geografici di qualit\u00e0. Vi lavorarono anche molti valenti incisori, tra cui l'abate Paolo Santini, che fu uno dei principali autori delle immagini sacre. La raccolta del Santini fu ristampata - in grande e piccola edizione - per molto tempo.\nLa produzione aument\u00f2 fino a raggiungere un livello planetario. La vecchia rete dei venditori porta a porta fu sostituita da un'efficiente rete di distributori in proprio, organizzati per aree geografiche. I Tesini percorrevano l'Europa dalla Germania ai Paesi nordici, per poi spingersi a ovest verso le Americhe; gli Schiavoni, cui era affidato l'intero est del mondo, giungevano sino all'Oceano Pacifico. Con queste due grandi centrali distributive, la rete commerciale della stamperia era in grado di raggiungere quattro continenti.\nLa decadenza cominci\u00f2 nella prima met\u00e0 dell'Ottocento, dopo le invasioni napoleoniche. All'inizio del secolo la stamperia dei Remondini contava 18 torchi per impressioni tipografiche e xilografiche, 24 per incisioni in rame, attrezzature per la stampa di carte speciali e le carte da parati, 4 cartiere e una fonderia per i caratteri in piombo, che davano lavoro ad oltre 1.000 operai.\nNel 1840 la produzione era ancora notevole, ma gi\u00e0 si accumulava l'invenduto. Nel 1848 cominci\u00f2 il tracollo e nel 1861 l'azienda chiuse i battenti.\nCollezioni e musei.\nAlla chiusura dello stabilimento il fondo delle stampe venne ceduto ad Achille Bertarelli, che in seguito dar\u00e0 origine alla raccolta conservata all'interno dei Musei del Castello Sforzesco di Milano, mentre i legni e il magazzino delle carte fiorate trasmigrano a Varese presso la cartiera Molina, dando origine alla \"carta Varese\", diffusa sino alla met\u00e0 del Novecento.\nNel 1957 Giorgio Tassotti fonda a Bassano una stamperia, ancora attiva, che in breve tempo viene considerata la continuatrice di Remondini per la produzione e diffusione di stampe artistiche nel mondo, carte decorative \"tipo Varese\" e altre edizioni remondiniane. Nei pressi del Ponte degli Alpini, nei locali della Carteria Tassotti, \u00e8 visitabile la Raccolta Remondini-Tassotti con originali del Settecento di stampe popolari, libri e carte fiorate.\nUna notevole \"Collezione remondiniana\", iniziata dai fratelli Giuseppe e Antonio poi aumentata da Francesco, figlio di Giuseppe, fino ai primi dell'Ottocento, raccoglie 8.522 incisioni di vari autori ed \u00e8 conservata al Museo civico (Bassano del Grappa). Nel 2007, a Palazzo Sturm di Bassano del Grappa, \u00e8 stato aperto il Museo Remondini con l'esposizione di gran parte di questa Collezione.\nPresso il Piccolo Museo Remondini di Palazzo Thiene, a Vicenza, sono inoltre conservate circa 300 incisioni, delle quali 50 facenti parte di un campionario legato, e oltre 100 vedute ottiche di citt\u00e0 d'Italia e d'Europa."}
{"id": "606703", "revid": "46931", "url": "https://it.wikipedia.org/wiki?curid=606703", "title": "Costa della Morte", "text": ""}
{"id": "606704", "revid": "588670", "url": "https://it.wikipedia.org/wiki?curid=606704", "title": "Biblia Hebraica Stuttgartensia", "text": "La Biblia Hebraica Stuttgartensia, o BHS, \u00e8 una edizione della Bibbia ebraica pubblicata dalla Societ\u00e0 biblica tedesca (Deutsche Bibelgesellschaft) di Stoccarda, in Germania. . \nIl testo \u00e8 una copia precisa (errori inclusi) del testo masoretico come \u00e8 contenuto nel Codex Leningradensis (L). L'unica differenza sostanziale \u00e8 che 1-2 Cr compare in L prima dei Salmi, mentre nella BHS \u00e8 stato spostato alla fine, in conformit\u00e0 con le altre bibbie ebraiche. Il libro di Giobbe precede il Libro dei Proverbi, come in L ma non nelle altre bibbie ebraiche.\nNei margini sono riportate le notazioni masoretiche presenti sul Codex Leningradensis, ma sono state pesantemente rieditate per ampliarle e facilitarne la consultazione. \"A latere\", sono stati scritti interi libri per spiegare tali notazioni.\nLe note a pi\u00e8 di pagina contengono possibili correzioni del testo ebraico. Molte di esse si basano sul Pentateuco samaritano, sui manoscritti biblici di Qumran, sulle altre antiche versioni come la Settanta, la Vulgata e la Peshitta.\nCronologia.\n1906: I edizione della \"Biblia Hebraica\" a cura di Rudolf Kittel a partire dal \"textus receptus\" di Ben Hayyim, contenuto nella Bibbia Bomberg stampata a Venezia nel 1524-5. \u00c8 nota anche come Biblia Hebraica Kittel, BHK. Edita da J. C. Hinrichs di Lipsia. \n1925: II edizione della \"Biblia Hebraica\", a cura dell'istituto biblico di Stoccarda. Si tratta di una revisione della prima edizione, basata dunque ancora sulla Bomberg.\n1937: III edizione della \"Biblia Hebraica\", a cura di Rudolf Kittel, Otto Eissfeldt, Albrecht Alt e Paul Kahle. Il testo di riferimento non \u00e8 pi\u00f9 la Bomberg ma il Codex Lenigradensis.\n1955: IV e ultima versione della \"Biblia Hebraica\", sostanzialmente conforme ancora alla BH3 del 1937.\n1966-1967: rielaborazione della BH ad opera di Karl Elliger e Wilhelm Rudolph. Assume il nome col quale \u00e8 tuttora conosciuta: \"Biblia Hebraica Stuttgartensia\", o anche \"Biblia Hebraica 4\". Le note a pi\u00e8 di pagina sono completamente riedite. Il testo venne stampato a fascicoli tra 1968 e 1976, con l'uscita del volume unico nel 1977. Da allora ha subito varie ristampe.\n2004: uscita del primo volume della \"Biblia Hebraica Quinta\", collana in fase di elaborazione a cura di una ventina di studiosi. Non contiene un testo eclettico, derivato dal confronto dei vari manoscritti, ma riporta L come testo di riferimento. L'opera tiene conto del fatto che per diversi libri biblici, almeno in alcune loro parti, sono disponibili versioni pi\u00f9 antiche ma non ebraiche."}
{"id": "606705", "revid": "1516087", "url": "https://it.wikipedia.org/wiki?curid=606705", "title": "Iso Rivolta", "text": "La Iso Rivolta \u00e8 stata una casa automobilistica e motociclistica italiana attiva nel settore dei veicoli a motore dal 1948 al 1974 che, negli anni, ha assunto varie denominazioni, da S.A Isothermos dal 1940, Iso SPA Autoveicoli nel 1952, Iso SPA Automotoveicoli nel 1957, Iso Rivolta nel 1962, per finire a Iso Motor Company SPA nel 1973. \nStoria.\nLe origini.\nLa Iso Rivolta affonda le sue origini nella Isothermos di Bolzaneto, una fabbrica di caloriferi e refrigeratori elettrici, acquistata dall'ingegnere Renzo Rivolta nel 1939 e trasferita a Bresso nel 1942, dopo che un bombardamento su Genova ne aveva distrutti gli opifici.\nI motocicli.\nSubito dopo la fine del conflitto, Renzo Rivolta decise di indirizzare la propria Azienda alla produzione di motociclette, un tipo di mercato che in quegli anni offriva degli ottimi sbocchi commerciali.\nNel 1948 Rivolta acquist\u00f2 i progetti e la piccola catena di montaggio delle Officine Ottavio Quadrio di Milano, dove si costruiva un piccolo scooter completamente carenato, progettato dall'ingegner Gianfranco Scarpa e dallo stesso commercializzato come Giesse Furetto. Il \"Furetto\", che mantenne identica denominazione anche col marchio Isothermos, sebbene dotato di ottime qualit\u00e0 per il comfort e la sicurezza di marcia, non ebbe successo a causa delle prestazioni poco brillanti.\nNe segu\u00ec dunque lo studio di un nuovo progetto che nel 1949 diede alla luce lo scooter \"Iso 125\" (oggi popolarmente conosciuta col nome \"Isoscooter\"), equipaggiato da un motore a cilindro sdoppiato ispirato al 125 Puch. L'anno successivo ne venne proposta una versione motoleggera \"Isomoto\". Entrambi riscossero un buon successo di vendite che incoraggi\u00f2 l'azienda ad affiancare nuove versioni e modelli, che comprendevano motocarri \"Isocarro\" e motoleggere con ruote a medio (Iso GT) e alto raggio (Iso Sport) sempre utilizzado lo stesso gruppo termico. All'inizio del 1952, fu presentato l'Isomoto 200, sempre con motore a cilindro sdoppiato da 198\u00a0cm\u00b3 a canna cromata, in grado di erogare circa 9 CV a 4.750 giri/min. Nello stesso anno la ragione sociale vari\u00f2 in \"Iso Autoveicoli Spa\", mentre la produzione di frigoriferi e caloriferi era gi\u00e0 dismessa dal 1951.\nNel 1955 venne proposto pure un ciclomotre \"Isociclo\" che adottava un motore con cambio a 2 rapporti della austriaca Rex Motoren Werk ma che non incontrer\u00f2 particolare favore del pubblico. L'anno successivo si ripropose con nuovi motori a 4 tempi sia da 125 che 175 cm\u00b3 che impreziosirono la gamma.\nNel 1957, sviluppando un progetto nato per conto della Maserati, sostitu\u00ec l'Iso 125, ormai obsoleto, con un nuovo modello (Iso F/150) con linee pi\u00f9 conformi che non deluse le aspettative.\nRimarr\u00e0 in produzione fino al 1962, quando la Iso si dedic\u00f2 esclusivamente alle autovetture.\nDa ricordare nel 1961 la presentazione di un'ultima motocicletta da 500 cm\u00b3 con motore boxer, che non entr\u00f2 mai in produzione.\nLe automobili.\nNei primi anni cinquanta Renzo Rivolta stava pensando ad un salto di qualit\u00e0: voleva infatti realizzare un autoveicolo che stesse a met\u00e0 strada tra la moto e l'automobile, in maniera tale da colmare il divario tra la classica motocicletta e la vettura italiana pi\u00f9 economica del momento, cio\u00e8 la Fiat Topolino. L'idea era quella di proporre una motocicletta dotata di carrozzeria, per avere un mezzo ugualmente economico, ma che consentisse di viaggiare al chiuso come nelle normali automobili.\nFu cos\u00ec che la ragione sociale dell'azienda fu mutata in \"Iso Autoveicoli\" e nel 1953 fu lanciata Isetta, una particolarissima autovettura dalla forma \"ad uovo\", mossa dal motore gi\u00e0 in uso sulla Isomoto 200 portato a 236\u00a0cm\u00b3 con cilindro in alluminio e canna cromata. Una sorta di scooter cabinato, con quattro ruote (le due posteriori ravvicinate) e l'abitacolo (per 2 persone) con un'unica via d'accesso: la porta frontale (che faceva anche da muso alla vettura), inglobante anche parabrezza e volante.\nIn Italia la Isetta non colse un gran successo e Renzo Rivolta decise di dare in licenza il prodotto all'estero. Nacquesto cos\u00ec le VELAM Isetta per il mercato francese e le ROMI Isetta per il mercato brasiliano e sudamericano in generale. Infine la BMW Isetta. L'azienda Bavarese navigava in acque tutt'altro che tranquille, a causa dei riassetti post-bellici molto poco favorevoli e dei modelli d'alta fascia da essa proposti dopo il conflitto, che non riscossero molto successo. \nLa situazione della BMW era quasi critica e il lancio della BMW 250, ossia l'Isetta marchiata BMW, non pot\u00e9 che portare buoni risultati, anzi quasi ottimi, visto che l'Isetta prodotta su licenza in Germania raccolse molti pi\u00f9 consensi che non in Italia, tanto che ne vennero prodotte e vendute 160.000. \nAlla fine del 1956 la Iso Isetta usc\u00ec di produzione. Nel frattempo, la Casa di Bresso realizz\u00f2 la \"Iso 400\", una piccola vettura dall'impostazione pi\u00f9 convenzionale, con carrozzeria a tre volumi, che per\u00f2 rimase allo stadio di prototipo.\nAll'inizio del 1957 la Iso termin\u00f2 la propria attivit\u00e0 nel settore delle microvetture e delle moto. Renzo Rivolta decise di effettuare un nuovo cambio di rotta e, sulle ceneri della \"Iso Autoveicoli\", fond\u00f2 la \"Iso Rivolta\", una casa automobilistica orientata al ristretto mercato delle granturismo di alta gamma, caratterizzata da una produzione posta a met\u00e0 strada tra le GT di scuola tedesca o statunitense e le GT di scuola italiana. \nIl passaggio vero e proprio verso la produzione di autovetture avvenne nel 1962, con la presentazione al pubblico della GT 300, una lussuosa coup\u00e9 a 3 volumi disegnata da Bertone (attraverso la matita di Giorgetto Giugiaro), il cui telaio era progettato dall'ing. Giulio Alfieri e mossa dal motore V8 della Chevrolet Corvette. Il \"300\" della sigla indicava la potenza del motore: 300 CV.\nDa quel momento fu chiaro anche che tipo di automobili avrebbe prodotto la Iso: gran turismo ad alte prestazioni dalle finiture di altissimo livello.\nNel 1963 venne realizzata la Iso A3, esposta allo stand Iso Rivolta al Salone dell'automobile di Torino. Destinata alle corse con la sigla A3/C, venne affidata a Giotto Bizzarrini (assunto in azienda come ingegnere di pista), mentre la carrozzeria venne realizzata a Modena, presso la Carrozzeria Sports Cars di Piero Drogo, con l'utilizzo di 1.500 rivetti, tanto che il secondo modello Iso fu soprannominato \"millechiodi\". \nNel 1965 la versione \"berlinetta\" stradale della A3 fu venduta all'attore e cantante Johnny Hallyday, che contribu\u00ec a farla diventare un'icona di lifestyle. \nCon l'avvio delle vendite anche negli Stati Uniti e la stipula di un contratto di fornitura stabile di propulsori con la General Motors, la Casa del grifone avvi\u00f2 la produzione di una serie di nuovi modelli, tutti basati sul telaio (standard, allungato o accorciato) della GT 300.\nCos\u00ec nacquero la coup\u00e9 sportiva Grifo (1965), con motori da 5,4 a 7 litri, la berlina di lusso Fidia (1968) e la gran turismo 2+2 Lele (1969), disegnata da Marcello Gandini, capo progettista della Bertone.\nDalla fine del 1971, a causa delle svantaggiose condizioni economiche imposte da GM (che pretendeva il pagamento anticipato dei motori, che dovevano essere, oltretutto, acquistati in blocco), la Casa adott\u00f2 motori Ford \"Cleveland\".\nLa concorrenza di marchi prestigiosi, soprattutto Maserati e Aston Martin (ma anche, per certi modelli, Ferrari e Lamborghini), e la crisi petrolifera del 1973, misero in crisi finanziaria la Iso Rivolta.\nAll'inizio del 1973 la famiglia Rivolta quot\u00f2 la societ\u00e0 alla borsa di New York. \nUn accordo con la Philip Morris e il giovane team manager Frank Williams port\u00f2, sempre nel 1973, alla formazione della squadra di Formula 1 \"Iso-Marlboro\" (prima denominazione della Frank Williams Racing Cars).\nA seguito del rastrellamento delle quote in borsa da parte del finanziere italo-americano Ivo Pera, la societ\u00e0 cambi\u00f2 la ragione sociale, che divenne Iso Motors &amp; Co; la famiglia Rivolta, che nel frattempo era entrata nel mercato delle motoslitte, producendone 10.000 con il marchio Iso, cedette le quote dell'azienda in suo possesso nel 1974. \nLe spese per la gestione del Team, il calo delle vendite per la crisi economica e sociale della prima met\u00e0 degli anni settanta e il miraggio del mercato USA (dove la Casa ottenne con ritardo lo status di \"Piccolo costruttore\", che implicava norme di omologazione meno severe) portarono, il 31 dicembre 1974, alla cessazione della produzione automobilistica.\nLa ORSA.\nIn previsione dell'impatto della crisi petrolifera sulle automobili da granturismo, sul finire del 1972 la famiglia decise di entrare anche nella societ\u00e0 ORSA, proprietaria di un modesto impianto industriale fondato da un piccolo gruppo di imprenditori sardi alle porte di Cagliari, attrezzato per la costruzione in piccola serie di vetture scoperte in stile retr\u00f2.\nAllo scopo vennero rilevate le catene di montaggio della Spring dalla SIATA (che aveva chiuso i battenti). Visto che la Fiat 850, sul cui autotelaio era costruita la Siata Spring, non era pi\u00f9 in produzione, venne fatto un accordo con la SEAT, che, invece, ancora la costruiva in Spagna.\nSorti successive del marchio.\nNel 2020 il marchio Iso Rivolta \u00e8 tornato ad essere utilizzato per iniziativa di Marella Rivolta, figlia del fondatore dell'ex azienda bressese, e del marito Andrea Zagato, che hanno realizzato alcuni modelli granturismo in edizione limitata, costruiti dalla carrozzeria Zagato di Rho.\nEredit\u00e0.\nPresso gli ex capannoni della storica fabbrica di Bresso \u00e8 da anni al vaglio l'ipotesi dell'allestimento del \"Museo Iso Rivolta\", che dovrebbe raccogliere motocicli e autovetture; il progetto tuttavia appare attualmente fermo. Nell'ex area della fabbrica di Bresso, nel 2008, l'amministrazione comunale ha dedicato una via di nuova costruzione alla Isetta. Uno dei due capannoni superstiti della fabbrica di Bresso, dal 2013, ospita la nuova sede dell'Ufficio Postale del comune.\nFormula 1.\nLa Iso Rivolta ha partecipato anche a due stagioni di Formula 1 come costruttore nel 1973 e 1974, fornendo le vetture per la Frank Williams Racing Cars. Ha corso complessivamente 30 Gran Premi senza ottenere successi, e cogliendo un totale di 6 punti, con il 4\u00ba posto di Arturo Merzario al Gran Premio d'Italia 1974 come miglior risultato."}
{"id": "606715", "revid": "924361", "url": "https://it.wikipedia.org/wiki?curid=606715", "title": "Megadrome", "text": "Megadrome \u00e8 un nome di fantasia che viene adottato spesso nel mondo musicale, in particolare per locali, eventi e organizzazioni. Megadrome significa \"Grande corsa\", \u201cDrome\u201d, in italiano \u201cdromo\u201d, \u00e8 utilizzato come secondo elemento in parole come autodromo, ippodromo, ecc. e deriva dal greco antico, traducibile con \u201ccorsa\u201d.\nL'associazione con la musica Techno avviene da sola, se pensiamo che lo sforzo fisico di chi balla questo genere musicale \u00e8 paragonabile alla corsa, ma non solo, corsa \u00e8 sinonimo di velocit\u00e0 e qui l'associazione diventa quasi perfetta.\nIn Germania dal 1993 \u00e8 nato un locale notturno, il \"Megadrome\" a Radebeul, con una superficie di circa 4000 metri quadrati.\nIn Italia tra il 2000 e il 2001 sono stati realizzati da RND Promotion alcuni party hardcore col nome di \"MEGADROME\", ma ci sono tracce anche precedenti del suo utilizzo, si presume sempre nell'ambito dance legato al progressivo diffondersi della notoriet\u00e0 del locale tedesco.\nOggi questo nome in Italia \u00e8 utilizzato da un'organizzazione artistica indipendente creata da \"Air Teo\", attiva fin dall'inizio del 2005, i suoi componenti sono un gruppo di storici artisti techno hardstyle italiani del calibro di \"Daniele Mondello\", \"Vortex\", \"Pincky\", \"Tatanka\", \"Micky Vi\", \"Mr.Fudo\", Gianni Parrini, \"Bruno power\", \"Air Teo\", \"Simon Beta\", \"dj Cecco\", \"Micky Joint\", \"Flower 2k\". Come organizzazione artistica indipendente si intende un'associazione senza scopo di lucro, attiva nel promuovere la musica techno che negli ultimi anni ha subito un progressivo abbandono di pubblico a discapito del genere house."}
{"id": "606721", "revid": "729019", "url": "https://it.wikipedia.org/wiki?curid=606721", "title": "Riconquista di Costantinopoli", "text": "La riconquista di Costantinopoli \u00e8 la rioccupazione della citt\u00e0 di Bisanzio da parte dei bizantini dell'Impero di Nicea avvenuta con un colpo di mano il 25 luglio 1261. L'evento pose fine all'effimero Impero latino e permise la ricostituzione dell'Impero di Bisanzio.\nPrologo.\nNel 1204 la Quarta Crociata, deviata su Costantinopoli a seguito degli accordi tra i Veneziani e Alessio IV Angelo, era sfociata nella caduta della citt\u00e0 in mani crociate e nella costituzione di un nuovo stato feudale, l'Impero latino, spartito tra le potenze vincitrici.\nAi bizantini rimasero per\u00f2 il controllo del Despotato d'Epiro, dell'Impero di Trebisonda e, soprattutto, dell'Impero di Nicea, esteso sulla fascia anatolica dirimpetto a Costantinopoli.\nNell'estate del 1261, Michele Paleologo, reggente dell'Impero niceno, si apprest\u00f2 ad abbattere il traballante impero crociato.\nPer prima cosa strinse il 13 marzo un accordo, noto come trattato di Ninfeo, con la Repubblica di Genova, allora impegnata contro Venezia nella guerra di San Saba, per controbilanciare la potenza sul mare dalla flotta veneziana disposta a difesa di Costantinopoli.\nDopodich\u00e9 invi\u00f2 un piccolo contingente (ottocento uomini) al comando di Alessio Strategopulo in Tracia per compiere piccole azioni di disturbo e saggiare le difese dell'antica capitale.\nQuando Alessio Strategopulo arriv\u00f2 a Selimbria, venne a sapere che i latini insieme ai veneziani erano partiti per attaccare il forte Dafnusio che dominava l'accesso al Bosforo dal Mar Nero. I suoi informatori gli indicarono anche una porticina attraverso la quale un manipolo di soldati poteva entrare facilmente senza essere notato. L'occasione era troppo ghiotta per non essere sfruttata.\nLa battaglia.\nNella notte i bizantini entrarono e scaraventarono gi\u00f9 dalle mura le guardie latine.\nAll'alba del 25 luglio 1261 tutto l'esercito di Alessio Strategopulo entr\u00f2 a Costantinopoli dalla Porta aurea. Baldovino II di Costantinopoli, si svegli\u00f2 a causa del tumulto e fugg\u00ec prontamente con un mercantile veneziano nell'isola di Eubea, ancora in mano ai latini. Alessio Strategopulo insieme ai suoi soldati appicc\u00f2 il fuoco nel quartiere veneziano. Tutti gli abitanti veneziani di Costantinopoli fuggirono al molo per prendere una nave che li portasse in salvo.\nI francesi nella citt\u00e0 erano ormai meno di un migliaio e si nascosero nei monasteri o nelle fogne; tuttavia i bizantini non stavano facendo saccheggio, vedendo ci\u00f2 i francesi uscirono dai loro nascondigli, ed andarono al molo ad imbarcarsi. Le cronache ci raccontano che le trenta navi veneziane cariche di profughi non fecero neanche rifornimenti per andare ad Eubea e molti morirono di fame ancora prima di scendere dalle navi.\nConseguenze.\nDopo aver conquistato Costantinopoli, Alessio prese le insegne imperiali di Baldovino e le diede ad un messaggero ordinandogli di portarle al reggente Michele, che si trovava a Metrorian in Anatolia. L'imperatore ricevette la notizia dalla sorella, Eulogia Paleologa, ma non le credette: quando Eulogia gli mostr\u00f2 allora le insegne imperiali di Baldovino, Michele part\u00ec immediatamente per Costantinopoli, senza dimenticare di imprigionare e accecare l'imperatore legittimo Giovanni IV Lascaris.\nIl 15 agosto del 1261 Michele entr\u00f2 trionfante attraverso la Porta aurea con in mano la grande icona della Vergine Odigitria dipinta da San Luca: arriv\u00f2 fino alla Basilica di Santa Sofia dove lo attendevano Alessio Strategopulo ed il patriarca Arsenio di Costantinopoli, che gli pose sul capo la corona di Imperatore di Bisanzio. Divenuto cos\u00ec il \"basileus\" Michele VIII Paleologo, egli provvide a incoronare co-imperatore il figlio, Andronico II Paleologo.\nLa riconquista, oltre a restaurare l'Impero Bizantino, che sopravvisse ancora, con alterne vicende, sino alla definitiva caduta di Costantinopoli del 1453, apr\u00ec una guerra con Venezia, conclusasi solo nel 1265 con il reciproco riconoscimento delle due potenze."}
{"id": "606732", "revid": "76963", "url": "https://it.wikipedia.org/wiki?curid=606732", "title": "Nati per niente", "text": "Nati per niente \u00e8 il secondo album del gruppo Oi! bolognese Nabat, pubblicato nel 1996 dall'etichetta Banda Bonnot.\nDopo lo scioglimento avvenuto nel 1987, i Nabat tornano in studio per registrare questo album, il cui ricavato andr\u00e0 alla famiglia del loro manager Tiziano Ansaldi scomparso poco prima."}
{"id": "606739", "revid": "119769128", "url": "https://it.wikipedia.org/wiki?curid=606739", "title": "L'ispettore generale", "text": "L'ispettore generale \u00e8 un'opera teatrale satirica di Nikolaj Gogol'. Scritta nel 1836, \u00e8 considerata uno dei capolavori dello scrittore russo.\nTrama.\nIn una piccola citt\u00e0 russa giunge un giorno un giovanotto di ventitr\u00e9 anni, Chlestakov. I funzionari locali, tutti corrotti, si convincono che il giovanotto sia in realt\u00e0 un ispettore giunto da San Pietroburgo per controllare l'operato degli impiegati del posto. Essi iniziano pertanto a foraggiare il giovane con mance e omaggi che lo inducono a mentire spudoratamente in diverse situazioni. Egli tuttavia prende atto del malinteso solamente dopo un po' di tempo. Appare spesso come un irresponsabile, ma gli abitanti del luogo si convincono che egli agisca in questo modo non perch\u00e9 sprovveduto, bens\u00ec perch\u00e9 molto potente, come un ispettore generale. La commedia si conclude con un colpo di scena: il vero ispettore generale giunge in citt\u00e0.\nGenere.\nL'opera \u00e8 una commedia degli equivoci: ci\u00f2 che emerge nella commedia \u00e8 la derisione e la mascalzonaggine, l'imbroglio e l'assenza di buona fede, da parte del protagonista, nonch\u00e9 una denuncia della burocrazia corrotta della Russia zarista. Nel complesso, i personaggi appaiono tutti corrotti, approfittatori, affaristi, sfruttatori, dipinti ironicamente come grotteschi.\nGenesi dell'opera.\nL'opera \u00e8 stata ispirata da un'idea suggerita da Aleksandr Sergeevi\u010d Pu\u0161kin a Gogol' nel 1835. Nell'opera sono inclusi anche alcuni riferimenti biografici alla vita dello stesso Pu\u0161kin.\nCinema.\nA \"L'ispettore generale\" si ispirano i film:"}
{"id": "606741", "revid": "404338", "url": "https://it.wikipedia.org/wiki?curid=606741", "title": "4X4", "text": ""}
{"id": "606744", "revid": "33689", "url": "https://it.wikipedia.org/wiki?curid=606744", "title": "L'ispettore Generale", "text": ""}
{"id": "606745", "revid": "767487", "url": "https://it.wikipedia.org/wiki?curid=606745", "title": "Fame di diritti", "text": "Fame di diritti \u00e8 un film del 2002, diretto dai registi Francesco Tanzi e Fulvio Wetzl.\nAltre immagini sono state girate da Alfredo Angeli, Francesco Maselli, Ettore Scola, Ugo Gregoretti, Sabina Guzzanti, Massimo Sani, Paolo e Vittorio Taviani.\nIl film descrive la grande manifestazione sindacale del 2002 al Circo Massimo di Roma."}
{"id": "606754", "revid": "174925", "url": "https://it.wikipedia.org/wiki?curid=606754", "title": "Teorema di Borsuk", "text": "Il teorema di Borsuk \u00e8 un teorema di matematica, e pi\u00f9 precisamente di topologia algebrica. Ha come conseguenza importante il teorema di Borsuk-Ulam.\nEnunciato.\nIl teorema di Borsuk asserisce il fatto seguente.\nNon esistono applicazioni continue formula_1 \ndalla sfera in s\u00e9 tali che formula_2 per ogni punto formula_3 della sfera.\nDimostrazione.\nSia formula_4 un'applicazione continua, vogliamo dimostrare che esiste \"x0 \u2208 S2\" tale che formula_5 diverso da - formula_6.\nConsideriamo il rivestimento universale formula_7; per un corollario relativo al teorema del sollevamento dell'omotopia esiste un'applicazione continua formula_8 che solleva formula_9, ossia tale che formula_10.\nPer un lemma della teoria topologica esiste un punto \"x0\" appartenente a \"S2\" tale che formula_11 e di conseguenza: formula_12; in particolare formula_13, c.v.d.\nApplicazioni.\nIl Teorema di Borsuk-Ulam \u00e8 una applicazione importante del teorema. Asserisce che per ogni applicazione continua formula_14 : S2 \u2192 R2 esiste un punto formula_15 appartenente a S2 tale che formula_16 = formula_17."}
{"id": "606759", "revid": "74801", "url": "https://it.wikipedia.org/wiki?curid=606759", "title": "Kempten", "text": "Kempten (ufficialmente Kempten (Allg\u00e4u); in dialetto svevo \"Kempte im Allgai\") \u00e8 una citt\u00e0 extracircondariale di abitanti nel distretto governativo bavarese di Svevia, in Germania.\n\u00c8 una delle pi\u00f9 antiche citt\u00e0 della Germania, chiamata dai romani \"Cambodunum\", italiano obsoleto \"Campidonia\", fu capitale della provincia romana della Raetia prima di Augusta, conserva reperti romani, un'area sacra e delle terme. Situata nella regione turistica dell'Algovia (in tedesco \"Allg\u00e4u\"), \u00e8 un centro culturale, amministrativo e commerciale. In particolare \u00e8 un centro di produzione del latte.\nKempten \u00e8 situata alle rive del fiume Iller, a dal lago di Costanza, a 100 da Monaco di Baviera e da Augusta, il capoluogo svevo. Dal 1852 la citt\u00e0 \u00e8 collegata alla ferrovia.\nStoria.\nCentro celtico e romano, \u00e8 ricordata da Strabone gi\u00e0 nel 50 a.C. Sotto gli Alemanni ed i Franchi il suo centro fu spostato dalla collina alle rive del fiume Iller. Verso il 747 alcuni monaci di San Gallo vi fondarono una famosa abbazia. Con le distruzioni degli Ungari la cittadina fu ricostruita insieme al monastero nel 941.\nL'imperatore Federico II nel 1213 dichiar\u00f2 gli abati principi dell'impero, acquistando successivamente diritto di voto al \"Reichstag\". Tuttavia, nel 1289, per concessione di Rodolfo d'Asburgo il centro divenne citt\u00e0 libera dell'Impero, con autonomia rispetto ai suoi principi-abati. Ma \u00e8 solo nel 1525 che i cittadini riuscirono a riscattare la libert\u00e0 ed i diritti sovrani dalla vicina abbazia con il cosiddetto \"Grande acquisto\" che segn\u00f2 la coesistenza di due entit\u00e0 politiche distinte (principato abbaziale e citt\u00e0 imperiale).\nAlcuni momenti di tensione si ebbero nel 1527, quando i cittadini, abbracciata la fede luterana, ebbero interessi e politica opposta a quella dei principi-abati rimasti cattolici. La citt\u00e0 tuttavia riconobbe pari diritti alle due fedi religiose divenendo una delle cosiddette \"Citt\u00e0 imperiali paritarie\". Trovandosi su un tratto navigabile dell'Iller i suoi commerci furono fiorenti con la Germania e l'Italia, esportando tele, pellicce e lana. Mediatizzata nel 1802, fu annessa con il principato ecclesiastico dalla Baviera.\nGli abati del monastero benedettino ebbero nel 1213 il titolo di principi e duchi dell'impero, acquistando per\u00f2 l'ufficialit\u00e0 di tale posizione nel 1360 come secondo prevostato abbaziale dell'impero dopo Fulda e dal 1524 con diritto di voto al \"Reichstag\" nel Banco dei Prelati svevi.\nParzialmente danneggiata durante la guerra dei trent'anni, su iniziativa del duca abate Roman Giel von Gielsberg, furono ricostruite la chiesa parrocchiale, la chiesa claustrale e la residenza degli abati. Dal 1714 fu favorito lo sviluppo del nuovo borgo cattolico intorno all'abbazia (\"Neustadt\"), in antagonismo con la citt\u00e0 imperiale. Nel 1801 aveva ancora diritto di voto nel \"Reichstag\" ma nel 1803 \u00e8 secolarizzato e annesso alla Baviera che nel 1818 riunisce amministrativamente le due cittadine.\nCuriosit\u00e0.\nNel periodo della caccia alle streghe in Germania, Kempten nel 1775 fu la citt\u00e0 che ne ospit\u00f2 l'ultimo processo."}
{"id": "606765", "revid": "287204", "url": "https://it.wikipedia.org/wiki?curid=606765", "title": "Lepista personata", "text": "Lepista personata \u00e8 un fungo autunnale che come aspetto ricorda la \"Lepista nuda\" ma che possiede una livrea completamente differente.\nCappello.\nLargo in media 8-10 cm; inizialmente umbonato ottuso, poi emisferico e convesso, infine piano-depresso; margine ondulato, spesso anche involuto. Di colore nocciola oppure grigio-caffellatte, con l'et\u00e0 schiarisce e diventa rosa-slavato con tonalit\u00e0 di grigio.\nLamelle.\nDa bianche a grigio-chiare; molto fitte. Col tempo assumono una colorazione rosata per via delle spore.\nGambo.\nTozzo, cilindrico, pi\u00f9 corposo alla base. Piuttosto fibroso con evidenti tonalit\u00e0 violacee oppure lilla.\nCarne.\nElastica, di colore biancastro con tonalit\u00e0 lilla.\nSpore.\nRosate in massa.\nDistribuzione e habitat.\nCresce in autunno, nei boschi di latifoglie su terreni erbosi; predilige i cespugli.\nCommestibilit\u00e0.\nDiscreto commestibile."}
{"id": "606767", "revid": "7336", "url": "https://it.wikipedia.org/wiki?curid=606767", "title": "Giuseppe Avati", "text": ""}
{"id": "606770", "revid": "92723", "url": "https://it.wikipedia.org/wiki?curid=606770", "title": "Giacomo Insanguine", "text": "Nella sua epoca era anche conosciuto con il nome di \"Monopoli\".\nBiografia.\nA undici anni, nel 1737, entr\u00f2 al Conservatorio dei Poveri di Ges\u00f9 Cristo, dove rimase fino al 1743, anno in cui l'istituto napoletano fu chiuso. Dunque il 19 gennaio dello stesso anno fu ammesso al Conservatorio di Sant'Onofrio a Porta Capuana: in quest'ambiente fu allievo di prestigiosi insegnanti come Girolamo Abos e Francesco Durante. Di quest'ultimo fu \"mastricello\" dal 1749 fino alla morte dello stesso avvenuta nel 1755.\nDurante l'inverno dell'anno successivo diede il suo primo lavoro operistico al Teatro dei Fiorentini, \"Lo funnacco revotato\"; da quest'anno sino al 1782 compose numerose opere, delle quali quelle fino al 1770 furono prevalentemente di stampo comico e vennero rappresentate per lo pi\u00f9 presso i teatri napoletani, mentre dal 1770 in poi primeggiarono principalmente le opere serie. Per mettere in scena le proprie opere effettu\u00f2 anche alcuni viaggi a Roma, Venezia e Torino.\nIl 23 agosto 1767 divent\u00f2 insegnante presso il Conservatorio di Sant'Onofrio. Nell'inverno del 1768 fu la volta dell'opera comica \"L'osteria di Marechiaro\", grazie alla quale riscosse numerosi consensi, mentre il 20 gennaio il 1770 rappresent\u00f2 al teatro San Carlo \"La Didone abbandonata\", lavoro precedentemente commissionato a Baldassarre Galuppi.\nDal 1774 prese dapprima il posto di \"secondo organista\", succedendo a Joseph Doll, e successivamente, nel 1781, quello di maestro di cappella del Duomo di Napoli. Concluse la sua carriera operistica con l'opera \"Calipso\", scritta per il Teatro San Carlo di Napoli e andata in scena il 30 maggio 1782, la quale per\u00f2 non ebbe successo. Nel 1785 divent\u00f2 \"primo maestro\" del Sant'Onofio, succedendo a Carlo Cotumacci. Mantenne questa carica fino alla morte.\nConsiderazioni sull'artista.\nMolti suoi pezzi sacri sono caratterizzati da una sostanziale ingenuit\u00e0 di scrittura ben evidenziata, ad esempio, da violini I e II che suonano costantemente all'unisono o in terza. Le sue opere ad eccezione de \"L'osteria di Marechiaro\" e dell\"'Adriano in Siria\" non riscossero particolare successo. La produzione operistica di Insanguine non fu regolare, infatti essa sub\u00ec regolari interruzioni da parte del compositore stesso. Tra l'altro egli era solito a \"rappezzare\" le opere di altri compositori (come Michele Gaballone, Johann Adolph Hasse e Nicola Bonifacio Logroscino). Giovanni Paisiello lo defin\u00ec \"maestro delle pezze\".\nLavori.\nOpere.\nSono note 31 opere di Insanguine; l'anno e la citt\u00e0 si riferiscono alla prima rappresentazione."}
{"id": "606772", "revid": "729019", "url": "https://it.wikipedia.org/wiki?curid=606772", "title": "Attacotti", "text": "Gli Attacotti (anche Atecotti, A-t-ticotti e Ategutti) erano un \npopolo della Britannia che compare in numerose fonti romane. Lo storico Ammiano Marcellino (IV secolo) include questo \"popolo bellicoso\" tra quelli (insieme a Scoti, Sassoni e Pitti) che creavano problemi alla dominazione romana in Britannia. Il suo contemporaneo, san Girolamo (IV secolo) afferma di aver visto personalmente, quando era giovane, alcuni Attacotti in Gallia, evidenziando i costumi promiscui e il cannibalismo (quindi i costumi selvaggi) di questa popolazione della Britannia, identificando apparentemente le usanze degli Attacotti con le notizie sulla poligamia degli antichi Britanni e con il cannibalismo dei popoli irlandesi.\nSe si vuole credere alle parole di San Girolamo, bisogna pensare che egli aveva incontrato un gruppo di Attacoti al servizio dei Romani mentre si trovava nella capitale dell'Impero Romano d'Occidente, Treviri (ca 365-70). Di certo, a partire dal 395 circa alcuni attacotti furono reclutati nell'esercito romano. Infatti, la \"Notitia Dignitatum\" li elenca tra i reggimenti che stazionavano in Gallia, in Italia e nell'Illirico, sebbene sia improbabile che queste unit\u00e0 restassero etnicamente distinte. Attacotti ostili sono ricordati solo dopo il 367 ca.\nStudiosi moderni hanno ubicato questo popolo sulla frontiera settentrionale della Britannia romana, anche se non ci sono fonti antiche a supportare quest'ipotesi. Nei secolo XVIII e XIX, gli antichisti scozzesi hanno pi\u00f9 volte piazzato gli attacotti nel\nDunbartonshire (oggi Dunbartonshire). Non esistono comunque prove tangibili di ci\u00f2.\nTeoria dell'origine irlandese.\nPer alcuni studiosi, il nome di Attacotti (e le sue varianti: Atecotti, A-t-ticotti, Ategutti nei testi latini) altro non \u00e8 se non il tentativo di rendere l'antico irlandese \"aithechth\u00faatha\", che non \u00e8 un nome tribale, ma una descrizione collettiva per indicare gruppi di popolazioni di basso status esistenti in Irlanda e indicati in inglese con gli equivalenti di termini come \"trib\u00f9 tributarie\" e \"comunit\u00e0 vassalle\" o \"popoli tributari\". La comparsa di Attacotti ostili nelle fonti romane negli anni sessanta del IV secolo corrisponde cronologicamente con le migrazioni dinastiche e tribali dall'Irlanda meridionale e, quindi, con il seguente insediamento di elementi irlandesi nella Britannia occidentale nel IV secolo, forse con il permesso dei Romani. Successive tradizioni irlandesi e gallesi riguardanti questi movimenti di popoli hanno tramandato i nomi di alcuni gruppi irlandesi tributari, che sembrano essere stati costretti a spostarsi dall'espansione degli E\u00f3ganachta, un gruppo di clan che domin\u00f2 il Munster nel tardo IV secolo.\nTeoria dell'origine pre-celtica.\nSecondo alcuni antichi storici, gli Attacotti erano una popolazione aborigena pre-indoeuropea della Britannia settentrionale. D'altronde, sono state scoperte numerose pietre monumentali a Caithness e in altre zone della Scozia del nord con iscrizioni in alfabeto ogamico che non rientrano nelle lingue indoeuropee."}
{"id": "606773", "revid": "287204", "url": "https://it.wikipedia.org/wiki?curid=606773", "title": "Villa d'Este", "text": "Villa d'Este"}
{"id": "606775", "revid": "109369678", "url": "https://it.wikipedia.org/wiki?curid=606775", "title": "Dinastia Zhou", "text": "La dinastia Zhou () \u00e8 una dinastia di regnanti che governarono nella Cina antica fra il XII e il III secolo a.C. Viene tradizionalmente suddivisa in due sottodinastie principali, la dinastia Zhou occidentale (cinese: \u897f\u5468; pinyin: X\u012b Zh\u014du) (XIII secolo a.C.-VIII secolo a.C.) e la dinastia Zhou orientale (cinese: \u4e1c\u5468; pinyin: D\u014dng Zh\u014du) (VIII secolo a.C.-III secolo a.C.). Alla famiglia Zhou afferisce anche una terza dinastia, detta \"dinastia Zhou settentrionale\", che govern\u00f2 per breve tempo, nel VI secolo a.C., sul regno Wei.\nDinastie e datazione.\nLa dinastia Zhou occidentale (circa 1122 a.C. oppure 1045 a.C. - 770 a.C.) aveva capitale a Zongzhou/Hao. La sua fine viene fatta coincidere con un'invasione di nomadi che nel 771 a.C. uccisero il re You e saccheggiarono la capitale. La successiva dinastia Zhou orientale (770-256 a.C.) aveva capitale a Chengzhou, presso Luoyang.\nLa dinastia Zhou settentrionale, chiamata anche Bei-Zhou, regn\u00f2 per breve tempo dal 581 a.C. al 557 a.C., come effimero successore del regno Wei.\nUn'altra suddivisione tradizionale si basa sulla cronologia degli annali imperiali nel ducato di Lu per gli anni tra il 722 e il 481, che distinguono due periodi detti Periodo delle primavere e degli autunni (770-476 a.C.) e Periodo dei regni combattenti (476-221 a.C.). La datazione storica \u00e8 poco chiara fino all'841 a.C. Solo per l'epoca successiva lo storico Sima Qian (145-84 a.C.) d\u00e0 inizio a una datazione universalmente accettata.\nRecentemente, nuovi studi sulle iscrizioni dell'epoca hanno fatto spostare la data tradizionale di inizio della dinastia Zhou dal 1122 a.C. al 1045 a.C.\nDinastia Zhou occidentale.\nNella decisiva battaglia di Muye i resti dell'esercito dell'ultimo re Shang Di Xin si consegnarono agli Zhou. Il re Wu (1046 a.C.-1043 a.C.) fu il fondatore della dinastia Zhou.\nIl governo Zhou fu inizialmente instabile, nonostante la sottomissione di varie popolazioni barbare. Gli Zhou stabilirono la capitale a Zongzhou/Hao nella valle di Wei (Shanxi) e fondarono il loro potere su un sistema che viene definito spesso feudale, e che con termine cinese \u00e8 chiamato \"F\u0113ngji\u00e0n zh\u00ecd\u00f9 \" (\u5c01\u5efa\u5236\u5ea6). Il territorio degli Zhou era formato da un insieme di piccole citt\u00e0-stato. Ufficiali e funzionari non venivano pagati, ma ricevevano doni dal re, spesso terre assegnate in modo semi-permanente. Questo port\u00f2 alla formazione di un'aristocrazia che spesso rivendicava la sua autonomia e si ribellava al re.\nIl re Li (878 a.C.-827 a.C.) fu costretto a lasciare la capitale a seguito di una rivolta. Il suo successore Xuan (827 a.C.-782 a.C.) venne incoronato in esilio. L'ultimo re della dinastia occidentale fu You (781 a.C.-771 a.C.), che non seppe fermare l'avanzata degli invasori barbari. La capitale fu conquistata e saccheggiata.\nDinastia Zhou orientale.\nUn esercito di nobili cacci\u00f2 quindi i barbari e il nuovo re Ping (770-719 a.C.) spost\u00f2 la capitale a Chengzhou presso Luoyang (Provincia di Henan), per proteggersi da ulteriori attacchi. Il signore di Qin (stato) copr\u00ec la sua ritirata e per questo fu ricompensato con il titolo di re e con le vecchie terre gi\u00e0 parte del nucleo centrale degli Zhou. A questo punto inizi\u00f2 l'ascesa della successiva dinastia Qin.\nAl tempo della dinastia Zhou orientale si acceler\u00f2 il processo di disgregazione del vecchio impero. I diritti reali vennero rivendicati dai grandi feudatari, la cui contesa diede luogo a una lunga serie di faide. Leghe mutevoli, tradimenti, omicidi, guerre civili e depauperamento delle usanze erano all'ordine del giorno; per questo motivo si giunse agli attacchi dei barbari.\nIl re Huan (719-696 a.C.) volle restaurare l'autorit\u00e0 reale sui proprietari terrieri, ma venne colpito e ferito. In seguito anche i grandi feudatari, primo tra questi il duca di Chu nel 704 a.C., assunsero il titolo di \"wang\" (re). In seguito il potere pass\u00f2 nelle mani di duchi e re come Haun di Qi nello Shandong (685-643 a.C.) e Wen di Jin nello Shaanxi (636-626 a.C.).\nLa dinastia Zhou orientale, da tempo indebolita, venne debellata dalla dinastia Qin nel 256 a.C., anno che rappresenta anche la fine del periodo degli stati combattenti.\nStato ed economia, cambiamenti/sviluppi.\nL'impero era suddiviso in 9 province e 1700 trib\u00f9. Vi erano 5 classi di amministratori, un codice di corte con viaggi di ispezione reali e un protocollo diplomatico per il rapporto tra il re e i suoi amministratori. Tre granduchi e sei ministri costituivano l'ossatura della burocrazia statale.\nLa potenza dei signori feudali era concentrata sul numero dei carri da guerra, dei privilegi religiosi (vittime sacrificali, danze, inni), sull'et\u00e0 delle tradizioni, sul rapporto con la famiglia reale e naturalmente sulla ricchezza. I recipienti di bronzo venivano utilizzati per il culto degli antenati, le iscrizioni contenevano indicazioni sul rango della famiglia coinvolta. In generale si pu\u00f2 dire che erano un sistema complesso delle gerarchie di culto e i riti a decidere l'assetto dello Stato.\nVi erano imposte (\"quadrato di mezzo\"), corv\u00e9es (dai 3 ai 10 giorni) e servizi militari. Nel VI secolo a.C. si registra per esempio l'imposta agraria negli stati temporanei di Lu e di Zheng, le armi e i tributi, nel quale il popolo non veniva oberato dalle tasse e dalle corv\u00e9es ma tutto si risolveva con le continue lotte tra clan.\nLe leggi vennero da questo momento in poi scritte con il bronzo, tuttavia vi erano pochi impiegati che potevano sorvegliarle. Ci si accontentava della presenza di simulacri.\nIn campo filosofico sono degni rappresentanti di questo periodo Lao Tzu, Confucio, Mencio, Mo Zi. In particolare negli annali scritti nel periodo delle primavere e degli autunni e nel periodo dei regni combattenti la filosofia fior\u00ec a causa dei rapporti difficili. Alcuni consiglieri ambulanti (Confucio aveva da solo 72 discepoli significativi) cercarono di organizzare in maniera efficiente gli stati temporanei e di rinsaldare l'ordine interno.\nL'organizzazione pi\u00f9 rigida dei ducati nel IV e III secolo a.C. port\u00f2 anche ad uno sviluppo economico e ad innovazioni nella tecnica. Il rendimento dell'agricoltura venne perfezionato, si utilizzavano concime, utensili in ferro (vi sono testimonianze della lavorazione del ferro nel 513 a.C.) e imbragature a pettorina, che non soffocavano pi\u00f9 gli animali da traino. Inoltre si distinguevano diversi tipi di terreno, irrigati e drenati in grandi impianti, i cui costruttori sono riusciti a far pervenire i loro nomi fino ai nostri tempi.\nIn seguito la popolazione aument\u00f2 rispetto al precedente periodo Zhou arcaico. Anche il tipo di conduzione della guerra cambi\u00f2 da privilegio ritualizzato della nobilt\u00e0 ad impiego cosciente di grandi eserciti rurali che potevano comprendere pi\u00f9 di 100.000 uomini. In questo campo modificato si formarono i fondamenti della potenza militare della futura dinastia Qin."}
{"id": "606776", "revid": "49022", "url": "https://it.wikipedia.org/wiki?curid=606776", "title": "Eugein I of Alt Clut", "text": ""}
{"id": "606784", "revid": "339392", "url": "https://it.wikipedia.org/wiki?curid=606784", "title": "Konohagakure", "text": ""}
{"id": "606787", "revid": "110157", "url": "https://it.wikipedia.org/wiki?curid=606787", "title": "Fl\u00e5 (Norvegia)", "text": "Fl\u00e5 \u00e8 un comune norvegese della contea di Viken. Nel 1972 viene istituito il Vassfaret Bj\u00f8rnepark."}
{"id": "606788", "revid": "726373", "url": "https://it.wikipedia.org/wiki?curid=606788", "title": "Il terminale uomo", "text": "Il terminale uomo (\"The Terminal Man\") \u00e8 un romanzo di fantascienza di Michael Crichton pubblicato nel 1972. Il libro si incentra sulle incognite del controllo della mente sugli esseri viventi.\nDa esso \u00e8 stato tratto un film, \"L'uomo terminale\" (\"The Terminal Man\", 1974) per la regia di Mike Hodges.\nTrama.\nHarry Benson \u00e8 un uomo che soffre di epilessia psicomotoria, che lo rende spesso violento e nocivo per le altre persone. Inoltre l'uomo, dopo aver commesso delle violenze durante i suoi scatti d'ira, subisce delle amnesie totali che cancellano ogni ricordo dei suoi atti. Benson \u00e8 perci\u00f2 il primo candidato per un'operazione chirurgica sperimentale che consiste nell'inserimento di un minicomputer provvisto di elettrodi nel cervello che, attraverso piccole scosse elettriche, sarebbe capace di controllare questi scatti violenti.\nL'operazione, eseguita dai dottori Morris e Ellis, si svolge sotto il controllo della psichiatra Janet Ross, che ha seguito l'uomo nei suoi anni passati di cure. L'intervento chirurgico si rivela ottimamente eseguito e viene espressa la piena soddisfazione dei medici. Dopo due soli giorni dalla fine dell'operazione, Benson riesce per\u00f2 a sfuggire dall'ospedale e inizia a commettere una serie di crimini comandato involontariamente dallo stesso minicomputer impiantato nel suo cervello. Toccher\u00e0 quindi alla psichiatra Ross e ai due dottori Morris e Ellis ritrovare Benson prima che la situazione diventi critica."}
{"id": "606789", "revid": "16066", "url": "https://it.wikipedia.org/wiki?curid=606789", "title": "Defcon", "text": ""}
{"id": "606790", "revid": "1566286", "url": "https://it.wikipedia.org/wiki?curid=606790", "title": "Jennifer Connelly", "text": "Ha fatto il suo debutto nel cult del 1984 \"C'era una volta in America\" di Sergio Leone nella parte della giovane Deborah. Dopo una serie di film, tra i quali \"Phenomena\" del regista Dario Argento e \"Labyrinth - Dove tutto \u00e8 possibile\" con protagonista David Bowie, ha guadagnato il plauso della critica per i suoi ruoli in film come \"Dark City\", \"Requiem for a Dream\" e \"Pollock\". Nel 2002 ha ottenuto enormi consensi la sua interpretazione di Alicia Nash in \"A Beautiful Mind\", per il quale ha vinto l'Oscar alla miglior attrice non protagonista, il Golden Globe per la migliore attrice non protagonista e il BAFTA alla migliore attrice non protagonista. Tra i suoi ruoli successivi vi sono il dramma \"La casa di sabbia e nebbia\", il film Marvel \"Hulk\", l'horror \"Dark Water\", il film d'azione \"Blood Diamond - Diamanti di sangue\", la commedia romantica \"La verit\u00e0 \u00e8 che non gli piaci abbastanza\" e l'epico \"Noah\".\n\u00c8 stata il volto della pubblicit\u00e0 della casa di moda Balenciaga, cos\u00ec come per i prodotti cosmetici, Revlon. Nel 2012 molte riviste, tra cui \"Time\", \"Vanity Fair\" ed \"Esquire\" cos\u00ec come il quotidiano \"Los Angeles Times\", l'hanno inserita nelle loro liste di \"donne pi\u00f9 belle del mondo\".\nBiografia.\nL'infanzia, gli studi e la moda.\nJennifer \u00e8 nata a Cairo, nello stato di New York, precisamente sulle Catskill Mountains. Figlia unica, sua madre Eileen era un'antiquaria e gestiva un negozio a Woodstock, mentre suo padre Gerard \u00e8 proprietario di una piccola industria tessile ed in precedenza ha lavorato nel settore dell'abbigliamento per bambini a New York. La famiglia possedeva un'altra propriet\u00e0 a Bellport, Long Island, sita nella contea di Suffolk.\nI suoi nonni paterni erano rispettivamente di religione cattolica irlandese e ascendenza norvegese, mentre quelli materni erano ebrei, appartenenti a famiglie provenienti dall'Impero russo e dalla Polonia (sua madre fu educata in una Yeshivah). Quando Jennifer aveva quattro anni, la famiglia si trasfer\u00ec a Brooklyn Heights, nei pressi del Ponte di Brooklyn, dove frequent\u00f2 la scuola privata Saint Ann's School, ad eccezione del quarto anno a causa del trasferimento a Woodstock, per poi diplomarsi.\nUn dirigente pubblicitario amico di famiglia sugger\u00ec al padre di Jennifer che sua figlia sarebbe potuta diventare un'importante baby modella, viste le particolari doti fisiche, ragion per cui consigli\u00f2 di fare un provino in una agenzia di moda. Andarono cos\u00ec alla ricerca di un rappresentante, trovandolo nella prestigiosa Ford Agency e, dopo la scuola, Eileen port\u00f2 la figlia in citt\u00e0 per le audizioni. All'et\u00e0 di dieci anni Jennifer esord\u00ec lavorando come modella e sfondando nel campo della pubblicit\u00e0 per poi dedicarsi a spot televisivi. Di quei giorni Jennifer afferma di non ricordare molto, a parte una r\u00e9clame per la carta igienica della Scott.\nIl debutto al cinema.\nInizi\u00f2 a recitare per il cinema negli anni dell'adolescenza. Il suo lavoro la port\u00f2 ovunque, in particolare in Europa e, mentre si trovava in Inghilterra, fece il suo debutto sullo schermo nel video musicale della canzone \"Union of the Snake\" dei Duran Duran. Nel 1982 ottenne una parte in un episodio della fortunata serie televisiva thriller \"Il brivido dell'imprevisto\", sinistra trasposizione delle storie di Roald Dahl.\nIl suo primo ruolo cinematografico, piccolo ma significativo, fu quello della giovane ballerina Deborah Gelly (la donna agognata dal protagonista Noodles, interpretato da Scott Schutzman Tiler), una parte da non protagonista affidatale da Sergio Leone su consiglio di un direttore di casting, nell'epico gangster movie \"C'era una volta in America\", uscito nel 1984, ma girato in gran parte nel 1982, quando aveva undici anni. Robert De Niro interpreta Noodles, James Woods interpreta Max, c'erano anche Joe Pesci, James Russo ed Elizabeth McGovern nel ruolo di Deborah adulta, l'amore della vita di Noodles. Leone aveva bisogno di una ragazza che interpretasse il ruolo di Deborah da giovane, qualcuno che fosse anche in grado di danzare con grazia. La Connelly dichiar\u00f2 che quella fu l'audizione pi\u00f9 facile della sua vita. Il primo giorno danz\u00f2; il secondo giorno fece un incontro con Leone; il terzo giorno fece un incontro con Leone e De Niro e fu ingaggiata. A quanto pare, il suo naso le fu d'aiuto: era proprio come quello della McGovern.\nI primi film da protagonista.\nLavor\u00f2 in seguito a fianco di Daria Nicolodi e di Donald Pleasence nell'horror italiano \"Phenomena\" (1985) diretto da Dario Argento, dove interpret\u00f2 un'adolescente statunitense in grado di comunicare con gli insetti, impegnata ad affrontare un feroce assassino in un ovattato collegio svizzero, e in \"Sette minuti in Paradiso\", recitando la parte di una studentessa modello che ospita in casa un suo amico problematico, con grande dispiacere del suo fidanzato.\nDivenne presto conosciuta recitando a fianco di David Bowie in \"Labyrinth - Dove tutto \u00e8 possibile\", film fantastico del 1986 di Jim Henson, ormai un cult anche se all'epoca non aveva riscosso il successo sperato. In \"Labyrinth\", la Connelly ricopre il ruolo di una giovinetta che, frustrata dal dover fare da babysitter al fratello, chiama i goblin perch\u00e9 se lo portino via, compito che svolgono con cura. Questo film, diretto dal creatore dei Muppet Jim Henson e prodotto da George Lucas, vede la protagonista andare alla scoperta della chiave del labirinto del Re dei Goblin e salvare il suo fratellino, incontrando mostri bizzarri e tutti i tipi di animali fantastici durante il percorso. David Bowie, che aveva anche scritto alcune canzoni appositamente per il film, disse che la ragazza gli ricordava Elizabeth Taylor da giovane.\nSegu\u00ec \"Some Girls\" (1988), il debutto da regista di Michael Hoffman che avrebbe poi continuato con \"Restoration - Il peccato e il castigo\" e \"Un giorno, per caso\". Si trattava di una bizzarra commedia nera nella quale lo studente Patrick Dempsey va in Qu\u00e9bec per trascorrere il Natale con la sua ragazza, Gaby D'Arc, interpretata dalla Connelly. Al suo arrivo, ella dichiara di non amarlo pi\u00f9, ma lui rimane nei paraggi per ricevere lezioni di vita e d'amore dalle avvenenti sorelle di Gaby, da suo padre che passa la maggior parte del suo tempo nudo e da sua nonna, convinta che egli sia il suo defunto marito. La Connelly ha continuato la sua carriera a livello internazionale interpretando una ballerina nel film italiano \"\u00c9toile\" (1989).\nPausa di riflessione e carriera altalenante.\nDopo tutto ci\u00f2 arriv\u00f2 una pausa ed una seria valutazione della sua vita. \"Ho cominciato a lavorare che ancora non avevo capito com'ero dentro\", spieg\u00f2 pi\u00f9 tardi; \"quando ero ancora un burattino che camminava. Alcuni dei film che ho girato... guardo indietro e rabbrividisco\". D'allora si domand\u00f2 se davvero avesse voluto essere un'attrice, se davvero intendeva crescere davanti a un pubblico. Decise di s\u00ec. Dopo aver frequentato discoteche non avendo l'et\u00e0 per farlo, inizi\u00f2 a vestirsi di nero e ad ascoltare la musica dei The Cure.\nCon gli anni novanta arriv\u00f2 il meglio e il peggio della sua precoce carriera. In \"The Hot Spot - Il posto caldo\" (1990), diretto da Dennis Hopper (che l'aveva notata in \"Some Girls\"), Don Johnson ricopre il ruolo di un ragazzo violento che giunge in auto in una piccola cittadina del Texas, trova un lavoro, pianifica una rapina in banca, attrae le attenzioni della moglie del capo, Virginia Madsen, e si innamora della giovane ragazza della contabilit\u00e0 interpretata dalla Connelly. Jennifer, che ora \u00e8 una donna voluttuosa, riceve le attenzioni di molti critici maschi, soprattutto quando \u00e8 seminuda. Parlando della sua occasionale nudit\u00e0 nel film Jennifer ha poi dichiarato: \"Sono state esperienze formative, in passato ero molto riservata e timida. Ero una brava bambina e volevo esserlo, ma ci\u00f2 non pu\u00f2 portare ad una riservatezza tale da essere ostacolante. \u00c8 stato un processo graduale\". Il film non fu comunque un successo n\u00e9 di critica n\u00e9 commerciale.\nInsieme a una serie di film commerciali di minore successo, segu\u00ec la commedia \"Tutto pu\u00f2 accadere\", una romantica commedia scritta da John Hughes, che vedeva la Connelly nei panni di una ricca ragazza intrappolata per una notte in un negozio con un ragazzo privo di fascino, interpretato da Frank Whaley. I due iniziano a comprendersi a vicenda, quando improvvisamente il negozio viene scassinato da due ladri. La rivista \"People\" accus\u00f2 il fatto che il film strumentalizzasse il corpo dell'attrice e la campagna pubblicitaria conferm\u00f2 la loro opinione. Tra le pubblicit\u00e0 c'era una silhouette di cartone, ripresa da una scena che includeva un cavallo meccanico, dove Whaley sta guardando Jennifer e la didascalia recitava \"Lui sta per avere la corsa della sua vita\".\nGli studi di recitazione e la breve parentesi musicale.\nVenne definita sulla copertina di \"Esquire\" del mese di agosto 1991 uno dei personaggi pi\u00f9 amati dalle donne. Apparve accanto a Jason Priestley nel video musicale della canzone \"I Drove All Night\" di Roy Orbison nel 1992, entrata nella \"top ten\" 4 anni dopo la morte dell'artista. Su invito del padre, desideroso che la figlia completasse gli studi non ostacolando mai la sua carriera come modella, inizi\u00f2 a frequentare il corso di letteratura inglese alla Yale University, dove si laure\u00f2 per poi passare due anni dopo alla Stanford University dedicandosi al teatro classico e drammatico. In seguito si applic\u00f2 nella recitazione sotto la guida di prestigiosi insegnanti come Roy London, Howard Fine e Harold Guskin. Divenne quindi famosa nel Sol Levante quando incise un singolo in Giappone intitolato \"Monologue of Love\", nel quale l'attrice canta in giapponese e rilascia - nel lato B - un'intervista accompagnata dal sottofondo musicale.\nGli anni novanta.\nNel 1991 fu impegnata nel costoso film \"Le avventure di Rocketeer\" della Disney, recitando con il suo fidanzato di allora Billy Campbell; tale esperienza non diede una svolta alla sua carriera, anzi si rivel\u00f2 un fallimento, tanto da indurla a prendersi un periodo di pausa. Il film, che narra di un giovane pilota che scopre uno zaino a razzo e lo utilizza per salvare la sua fidanzata e combattere contro gangster e nazisti negli anni trenta a Hollywood, avrebbe dovuto raggiungere nelle intenzioni il successo delle pellicole di \"Indiana Jones\". Nonostante fosse godibile, il film fu surclassato al botteghino da \"Terminator 2\" e \"Robin Hood - Principe dei ladri\".\nRecit\u00f2 in \"The Heart of Justice\", film tv in cui Eric Stoltz ricopriva il ruolo di un giornalista coinvolto negli affari sospetti e probabilmente vergognosi di una facoltosa famiglia della Upper East Side. Jennifer era la bellissima figlia attorno a cui girava il sospetto e c'erano anche delle comparsate di Hopper, Dermot Mulroney (con cui aveva recitato in \"Career Opportunities\"), Vincent Price e William H. Macy. Ci fu quindi \"D'amore e ombra\", tratto dall'omonimo romanzo di Isabel Allende, dove recita al fianco di Antonio Banderas nella parte di Irene, una giornalista di famiglia benestante durante la dittatura cilena del generale Pinochet. Incarn\u00f2 poi un altro personaggio distaccato, questa volta una collegiale lesbica, mentore di Kristy Swanson, nel film \"L'universit\u00e0 dell'odio\" di John Singleton.\nNel film indipendente \"Far Harbor\" del 1996 , recitando nella parte di una dei sette giovani che passano un fine settimana a Long Island. Questo film fu girato a Sag Harbour, una ex citt\u00e0 baleniera vicina a Bellport, dove Jennifer Connelly aveva passato parte della sua giovinezza. Un'altra sua coprotagonista \u00e8 stata Marcia Gay Harden, che ha fatto ancora coppia con lei - vincendo un Oscar - nel film \"Pollock\".\nNel 1996 nel thriller \"Scomodi omicidi\" interpret\u00f2 la sirena che ammalia sia Nick Nolte che John Malkovich in una Los Angeles degli anni quaranta. A quel punto la sua vita cambi\u00f2. Incontrato il fotografo David Dugan durante un'arrampicata a nord di New York, intraprese con lui un'attiva relazione che condusse la coppia ad affrontare la scalata dei Grand Tetons di Wyoming e del Monte Shasta in California. Dalla stessa nacque il piccolo Kai, il cui imminente arrivo fu annunciato al Rosie O'Donnell Show da Jennifer. L'attrice afferma che l'arrivo di Kai la obblig\u00f2 a fare il punto sulla sua vita e sulla sua carriera.\nInizi\u00f2 ad apparire in piccoli ruoli in film notevoli, come \"Innocenza infranta\" del 1997, dove si fece notare nel ruolo di cattiva ragazza insieme a Billy Crudup, Joaquin Phoenix e Liv Tyler. Del 1998 \u00e8 il film fantascientifico \"Dark City\" di Alex Proyas (regista de \"Il corvo\") che le diede la possibilit\u00e0 di lavorare con attori del livello di Rufus Sewell, William Hurt, Ian Richardson e Kiefer Sutherland. In questo film Jennifer ricopr\u00ec il ruolo della moglie di Rufus Sewell, un uomo che si sveglia in un mondo oscuro e scopre di non avere ricordi e di essere circondato da gente che pu\u00f2 far morire, spostare e poi far rivivere qualunque cosa.\nDopo \"Waking the Dead\", nel 2000 l'attrice rivisit\u00f2 la sua immagine ingenua, anche se in modo pi\u00f9 sobrio, per il biografico \"Pollock\" (presentato alla Mostra del cinema di Venezia) in cui ha interpretato una delle amanti del pittore Jackson Pollock.\nL'affermazione negli anni 2000.\nJennifer Connelly non venne notata dalla critica fino al 2000, quando usc\u00ec il pluripremiato \"Requiem for a Dream\" di Darren Aronofsky. Nel film, presentato al festival di Cannes, recita il ruolo di una tossicodipendente sull'orlo di una crisi insieme a Jared Leto e Marlon Wayans, facendosi apprezzare nuovamente dalla critica e svelandosi in tutte le proprie potenzialit\u00e0 drammatiche. Per documentarsi segu\u00ec Aronofsky e il coprotagonista Jared Leto nelle loro escursioni nel Lower East Side di New York, dove osservarono veri drogati darsi alle loro \"attivit\u00e0 endovenose\".\nSecondo Aronofsky la Connelly non rimase affatto sconcertata; al contrario \"Requiem for a Dream\" sembr\u00f2 donarle sicurezza mentre si lanciava nella terribile discesa del suo personaggio. Ad un certo punto, quando il suo personaggio \u00e8 ormai divenuto una prostituta imbottita di droga, esegue nuda una performance lesbica in un night-club, con tanto di giocattoli erotici, davanti ad un gruppo di uomini d'affari urlanti. La scena \u00e8 costata al film il divieto ai minori di 17 anni, dato che Aronofsky si rifiut\u00f2 di modificarla: dichiar\u00f2 che doveva mostrare quanto in basso si possa scendere.\nQuesta interpretazione valse alla Connelly diverse candidature a premi come gli Independent Spirit Awards, ma soprattutto mise in luce il suo talento per lungo tempo ignorato. Subito dopo interpret\u00f2 la tosta responsabile dei broker Catherine Miller nella serie \"The Street\", un ruolo che accett\u00f2 perch\u00e9 lo poteva interpretare vicino alla sua casa di Manhattan; i produttori le misero a disposizione una sala giochi per il giovane Kai.\nL'anno seguente arriv\u00f2 la definitiva consacrazione di pubblico e critica con \"A Beautiful Mind\", di Ron Howard, in cui l'attrice interpreta il ruolo di Alicia Nash, la moglie sofferente del brillante e schizofrenico matematico John Nash (interpretato da Russell Crowe), che vinse il Premio Nobel nel 1994; il film riscosse un vasto successo commerciale e di critica, facendole vincere un Golden Globe ed un Oscar alla miglior attrice non protagonista. La sua partecipazione in \"A Beautiful Mind\" le ha inoltre meritato un articolo sul \"Time\". Sul set del film conobbe anche Paul Bettany, che interpreta Charles, l'amico immaginario di Nash; i due si sposarono nel 2003.\nDopo questo grande successo Jennifer trov\u00f2 altre parti interessanti a fianco di registi ed attori prestigiosi: nel 2003 si dedic\u00f2 a \"Hulk\", versione di Ang Lee del celebre personaggio dei fumetti, in cui la Connelly vestiva i panni di Betty Ross, scienziata ricercatrice ed ex fidanzata del tormentato Bruce Banner di Eric Bana, che lotta per aiutarlo a trovare una cura per la sua insolita condizione \"verde\" e allo stesso tempo contrasta il padre militare, un generale impegnato ad uccidere il mostro. Come Fay Wray in \"King Kong\", Betty \u00e8 l'unica che riesce a calmare la bestia selvaggia ma, con un copione che scava nel profondo delle relazioni tra genitori e figli, la Connelly non \u00e8 stata scelta solamente per il suo bel viso. Il film ebbe tuttavia scarso successo.\nFu poi la protagonista del drammatico \"La casa di sabbia e nebbia\", tratto da un romanzo di Andre Dubus III, che ricorda da vicino un suo film indipendente realizzato sul finire degli anni novanta. La pellicola la vede nei panni di una moglie abbandonata, che perde la casa di famiglia ereditata dal padre, a causa di un errore burocratico. A cogliere l'occasione \u00e8 l'immigrato Ben Kingsley che sta cercando una casa per la sua famiglia esiliata e in disgrazia. Emotivamente instabile, la Connelly non riesce a lasciare la casa, \u00e8 troppo legata al suo senso di orgoglio e tradizione, ma nemmeno Kingsley ci riesce, dato che sta lavorando estremamente duro per ricostruire quelle stesse sensazioni per se stesso. Nell'esplorazione di due culture statunitensi molto differenti e di un modo molto diverso di come vengono trattate, la storia oscilla quindi tra conflitto e terribile tragedia. Lodato dalla critica, il film vedr\u00e0 Kingsley candidato all'Oscar per la quarta volta. Dopo ci\u00f2 la Connelly rester\u00e0 lontana dagli schermi per due anni.Nel 2005 \u00e8 la volta di \"Dark Water\", del regista brasiliano Walter Salles, \"remake\" di un noto film dell'horror giapponese. Qui interpret\u00f2 una moglie abbandonata alla ricerca di sistemazione. Questa volta per\u00f2, al verde e nel disperato tentativo di tenere un tetto sulla testa della figlia, \u00e8 costretta a rintanarsi in un appartamento buio e conciato da buttar via segnato da macchie misteriose. Quando sua figlia si fa un sinistro amico immaginario iniziano i guai e la Connelly \u00e8 portata ai limiti della sanit\u00e0 mentale, interpretando non la classica urlatrice ma una madre minacciata.\nIl 2006 invece la vede impegnata nel ruolo di una giornalista con il pluricandidato \"Blood Diamond - Diamanti di sangue\" di Edward Zwick, con Leonardo DiCaprio e Djimon Hounsou; di seguito ha avuto un ruolo importante al fianco di Kate Winslet in \"Little Children\" di Todd Field, una rielaborazione dell'omonimo romanzo. Sebbene il ruolo di \"Kathy Adamson\" fosse molto importante nella storia, il regista Todd Field ha dato meno importanza al personaggio sullo schermo, soffermandosi invece sui personaggi interpretati dalla Winslet e da Patrick Wilson. La Connelly apparir\u00e0 poi in \"Reservation Road\" con Joaquin Phoenix ed Elle Fanning, film che ha avuto una limitata distribuzione nel 2007.\nNel 2008 recita il ruolo della scienziata \"Helen Benson\", insieme a Keanu Reeves, nel remake fantascientifico \"Ultimatum alla Terra\". I suoi ruoli del 2009 comprendono una parte in un piccolo thriller indipendente con il marito Paul Bettany e un ruolo da coprotagonista con Jennifer Aniston e Ginnifer Goodwin nel film \"La verit\u00e0 \u00e8 che non gli piaci abbastanza\". Sempre nel 2008 \u00e8 stata candidata come \"il volto\" degli annunci pubblicitari di Balenciaga, nonch\u00e9 testimonial dei cosmetici Revlon. Nel 2011 si \u00e8 cimentata in \"Salvation Boulevard\", al fianco di Pierce Brosnan ed Ed Harris, e con \"Il dilemma\" di Ron Howard con Vince Vaughn, Kevin James, Winona Ryder, Queen Latifah e Channing Tatum.\nNel 2014 \u00e8 stata tra i protagonisti di \"Storia d'inverno\" di Akiva Goldsman con Colin Farrell, Russell Crowe, William Hurt, Will Smith e Matt Bomer e del kolossal biblico diretto da Darren Aronofsky, \"Noah\" adattamento della storia di \"No\u00e9\" presente nel Vecchio Testamento. Nel 2016 \u00e8 protagonista con Ewan McGregor e Dakota Fanning di \"American Pastoral\", il cui soggetto \u00e8 tratto dall'omonimo romanzo di Philip Roth.\nVita privata.\nL'attrice ha avuto un figlio nel 1997 dalla sua relazione con il fotografo David Dugan. Dal gennaio 2003 \u00e8 sposata con l'attore Paul Bettany, che ha conosciuto mentre lavorava sul set di \"A Beautiful Mind\". Il primo figlio della coppia, Stellan, \u00e8 nato il 5 agosto 2003. La seconda figlia, Agnes Lark Bettany, l'8 giugno 2011.\nJennifer Connelly \u00e8 poliglotta: oltre all'inglese, parla anche il francese, il giapponese e un po' di italiano (imparato durante la realizzazione del film \"Phenomena\").\nDoppiatrici italiane.\nNelle versioni in italiano dei suoi film, Jennifer Connelly \u00e8 stata doppiata da:\nDa doppiatrice \u00e8 sostituita da:"}
{"id": "606793", "revid": "34119", "url": "https://it.wikipedia.org/wiki?curid=606793", "title": "Fla", "text": ""}
{"id": "606794", "revid": "115171856", "url": "https://it.wikipedia.org/wiki?curid=606794", "title": "Aporia", "text": "Il termine aporia (dal greco \"\", passaggio impraticabile, strada senza uscita), nella filosofia greca antica indicava l'impossibilit\u00e0 di dare una risposta precisa ad un problema, poich\u00e9 ci si trovava di fronte a due soluzioni che, per quanto opposte, sembravano entrambe valide. \nAnassagora e Democrito.\nSe ad esempio si parte dalla definizione della materia come estesa si deve giungere alla conclusione che essa sia divisibile all'infinito. Per quanto piccola sia la parte ottenuta dalla divisione essa, essendo materiale e quindi \"estesa\", \u00e8 divisibile ancora ulteriormente. Questa ad esempio era la tesi di Anassagora che sosteneva la teoria dei \"semi\" infiniti, particelle originarie divisibili all'infinito. \nMa se si presuppone che la caratteristica fondamentale della materia sia la sua estensione e quindi la sua divisibilit\u00e0 all'infinito, si chiedeva Democrito, com'\u00e8 possibile che vi siano oggetti \"finiti\"? Le cose finite non possono derivare dall'infinito: di qui la necessit\u00e0 di pensare che vi siano particelle materiali originarie ma non pi\u00f9 divisibili: gli \"atomi\".\nEcco dunque due conclusioni: divisibilit\u00e0 della materia all'infinito o non divisibilit\u00e0 della materia all'infinito, che si oppongono ma che \"sembrano\" razionalmente valide entrambe.\nL'aporia socratica.\nCon \"aporia\" si \u00e8 intesa anche una fase della maieutica di Socrate volta alla liberazione dal falso sapere, cio\u00e8 dalla convinzione che le proprie opinioni siano delle verit\u00e0 certe. L'interlocutore di Socrate infatti di fronte alle insistenze del maestro che continuamente gli chiedeva cosa fosse, \"ti est\u00ec\", quello di cui si stava discutendo, che lo spingeva cio\u00e8 a tentare delle definizioni sempre pi\u00f9 precise dell'argomento della discussione, alla fine entrava nell\"'aporia\", nella strada senza uscita, dichiarando la sua incompetenza nel dare una risposta definitiva e precisa e riconoscendo quindi che la sua certezza iniziale era insussistente. \nUso moderno dell'aporia.\nOggi l'aporia assume il significato di insolubilit\u00e0 di un problema qualora si parta da determinate premesse. Se si vuole confutare una teoria il metodo usato \u00e8 proprio quello di dimostrare, tramite opportune premesse, che le sue conclusioni sono aporetiche, cio\u00e8 contraddittorie o che generano antinomie."}
{"id": "606798", "revid": "232134", "url": "https://it.wikipedia.org/wiki?curid=606798", "title": "Ragazzi di Locri", "text": ""}
{"id": "606799", "revid": "3732", "url": "https://it.wikipedia.org/wiki?curid=606799", "title": "Diego Landi", "text": "Biografia.\nGiornalista professionista dal 1973. Ha lavorato quasi vent'anni all\"'Unit\u00e0\", dal 1968 al 1986. In quel giornale \u00e8 stato caposervizio alle edizioni provinciali, caporedattore a Bologna e per tutta l'Emilia-Romagna fra il 1977 e il 1981, fino all'86 capo dei servizi politica e cronaca nazionale alla redazione centrale di Milano.\nNel 1986 lascia \"l'Unit\u00e0\" e il giornalismo militante per dedicarsi al mondo della consulenza. Prima come dirigente di una azienda di servizi operante nel campo dell'informatica, \"Ibimaint\", di cui accompagna la crescita in 24 mesi da 10 a 30 miliardi di fatturato, poi dopo l'acquisto di \"Ibimaint\" da parte di \"Olivetti\" come consulente. Dal 1988 al 1996 \u00e8 consulente \"Mercedes-Benz\", \"Gruppo Uap- Worms\", \"Akros immobiliare\", \"Degussa-Schering\", \"Saatchi &amp; Saatchi\", \"Lintas\", \"Officine di Seveso\", \"Mandelli robotica\".\nNel 1996 torna al giornalismo con la direzione del quotidiano \"Le Cronache\" di Varese. Nel 1997 diventa inviato per \"L'Indipendente\" di Milano, di cui nel settembre \u00e8 nominato direttore, e lo resta per meno di un anno. Alla fine del 1999 si trasferisce a Palermo alla direzione del quotidiano cittadino \"Il Mediterraneo\" fino al 2000 e poi progett\u00f2 la riedizione del quotidiano \"l'Ora\", che l'imprenditore palermitano Vinicio Boschetti tent\u00f2 di far rivivere. \nDal 2002 \u00e8 titolare della \"Eus\", societ\u00e0 che opera a Palermo nel campo dell'editoria ed \u00e8 presidente di un Ente di formazione e ricerca, MVM, accreditato alla Regione Siciliana, nel catalogo interregionale dell'Alta Formazione e in progetti europei."}
{"id": "606801", "revid": "110157", "url": "https://it.wikipedia.org/wiki?curid=606801", "title": "Gol (Norvegia)", "text": "Gol \u00e8 un comune norvegese della contea di Viken."}
{"id": "606807", "revid": "122361658", "url": "https://it.wikipedia.org/wiki?curid=606807", "title": "Freak (album Samuele Bersani)", "text": "Freak \u00e8 il secondo studio album del cantautore italiano Samuele Bersani, pubblicato nel 1994 dalla BMG Ricordi.\nOltre a Beppe D'Onghia, che figura anche in veste di produttore e coautore di quattro brani, partecipano altri due suoi ex colleghi negli Stadio, il chitarrista Roberto Guarino e Massimo Sutera (quest'ultimo solo in \"Fedina Penale\"). Alla batteria il richiestissimo session man Maurizio Dei Lazzaretti. In \"Cosa Vuoi Da Me\", versione italiana di \"Glastonbury Song\" degli scozzesi Waterboys, figura Fabio Testoni, chitarrista degli Skiantos. Ospiti di eccezione Lucio Dalla, che appare sotto lo pseudonimo di Domenico Sputo, che suona il clarinetto, fisarmonica e si occupa dei cori, ai quali prende parte anche Iskra Menarini con Riccardo Majorana (la stessa Iskra si \u00e8 occupata dei cori in svariati dischi, in particolare quelli di Dalla) e Ron alle chitarre acustiche."}
{"id": "606810", "revid": "28950", "url": "https://it.wikipedia.org/wiki?curid=606810", "title": "Le carr\u00e8", "text": ""}
{"id": "606812", "revid": "697352", "url": "https://it.wikipedia.org/wiki?curid=606812", "title": "La talpa", "text": ""}
{"id": "606813", "revid": "22475", "url": "https://it.wikipedia.org/wiki?curid=606813", "title": "Capcom Production Studio 2", "text": ""}
{"id": "606814", "revid": "767487", "url": "https://it.wikipedia.org/wiki?curid=606814", "title": "Velvet Goldmine", "text": "Velvet Goldmine \u00e8 un film del 1998, diretto da Todd Haynes.\nLa pellicola tratta la storia del glam rock inteso come movimento culturale, attraverso le vicende di un ipotetico cantante (Brian Slade, interpretato da Jonathan Rhys-Meyers) e si ispira velatamente alla vita di David Bowie. Il film \u00e8 inoltre ricco di riferimenti allo stile di vita di Oscar Wilde, data la presenza di numerose citazioni tratte dalle sue opere.\nI costumi realizzati da Sandy Powell hanno valso alla costumista una nomination ai premi Oscar del 1999. Il film \u00e8 stato presentato in concorso al 51\u00ba Festival di Cannes, dove ha ricevuto il premio per il contributo artistico.\nTrama.\nNel 1984 Arthur Stuart, giornalista di New York ma originario della Gran Bretagna, viene incaricato di svolgere una ricerca su un cantante glam rock scomparso delle scene, Brian Slade. Esattamente dieci anni prima, infatti, la popolare rock star aveva simulato il suo omicidio durante un concerto e da quel momento se ne erano perse le tracce. Il giornalista durante le indagini rivivr\u00e0 la sua storia, essendo lui inglese e avendo frequentato l'ambiente glam che ora gli risulta tanto lontano da sembrare appartenere a una vita non sua; scova persone della vita di Brian che per\u00f2 non lo vedono, n\u00e9 hanno sue notizie da svariati anni.\nIl giornalista ricostruisce la storia ambientata nella swinging London, l'origine di Brian, la sua carriera e la sua vita privata. Scopre che Brian non \u00e8 il suo vero nome, che \u00e8 stato sposato con Mandy Slade e che ha collaborato con Curt Wild, musicista con il quale ha avuto una relazione. Scopre inoltre che dopo la messa in scena dell'omicidio si \u00e8 quasi totalmente volatilizzato e che persino sua moglie lo ha visto solo due volte. Il giornalista dopo aver rintracciato Mandy e aver inutilmente cercato Curt, si rende conto che probabilmente la pop star Tommy Stone \u00e8 in realt\u00e0 Brian Slade ma quando lo riferisce al suo capo l'incarico gli viene tolto. Ad Arthur viene assegnata la recensione dell'ultima esibizione di Tommy Stone a cui assister\u00e0 e successivamente incontra Curt in un locale. L'intera vicenda, partendo da Oscar Wilde e arrivando ad Arthur Stuart tramite vari personaggi, \u00e8 accompagnata da una spilla verde che passa di mano in mano.\nInfluenze.\nBrian Slade \u00e8 chiaramente ispirato al David Bowie del periodo \"glam\". Nell'idea originale del regista dovevano essere utilizzate anche diverse canzoni dell'artista, ma Bowie rifiut\u00f2 poich\u00e9 riteneva il film una visione distorta della propria figura. Il film infatti suggerisce che gran parte dell'originalit\u00e0 della figura di Slade sia stata rubata, presa in prestito o costruita con l'aiuto di altri.\nCurt Wild \u00e8 invece un personaggio di fantasia che intende incarnare in s\u00e9 diversi aspetti di protagonisti della scena musicale di quel periodo: principalmente rifacendosi a Lou Reed (come lui, per esempio, \u00e8 sottoposto in giovane et\u00e0, per volere dei genitori, a trattamenti di elettroshock), a Mick Ronson (analogamente a Curt, la sua prima band si chiamava \"The Rats\") e ad atteggiamenti e dialoghi attribuibili a Iggy Pop. Non ci sono per\u00f2 dubbi che la relazione tra Curt e Brian sia molto simile a quella ipotizzata tra David Bowie e Iggy Pop.\nColonna sonora.\nLa colonna sonora comprende brani del genere glam rock del passato e del presente. Tra gli artisti che partecipano alla scaletta vi sono i Venus in Furs con alla voce il leader dei Radiohead, Thom Yorke, che interpreta brani dei Roxy Music e i Wylde Ratttz, un supergruppo formato da Ron Asheton (degli Stooges), Thurston Moore (dei Sonic Youth), Don Fleming (dei Gumball), Mike Watt (dei Minutemen), Steve Shelley (dei Sonic Youth) e Mark Arm (dei Mudhoney), che ripropongono il brano \"T.V. Eye\" degli Stooges; la versione del brano inclusa nella colonna sonora, per\u00f2, \u00e8 cantata da Ewan McGregor, mentre la versione originale del pezzo, ovvero quella cantata da Mark Arm, sar\u00e0 inclusa solo nella . Tra gli altri brani presenti nell'album spiccano \"Needle in the Camel's Eye\" di Brian Eno, \"Virginia Plain\" dei Roxy Music, \"Satellite of Love\" di Lou Reed e \"Make Me Smile\" di Steve Harley &amp; Cockney Rebel. Nel film compaiono anche i Placebo che interpretano la cover di \"20th Century Boy\", brano originale firmato da Marc Bolan dei T-Rex.\nAlbum.\nDi seguito le tracce contenute nell'album pubblicato il 21 settembre 1998 dalla London/Polygram:\nAltri brani.\nI brani della colonna sonora non inclusi nell'album sono:"}
{"id": "606819", "revid": "767487", "url": "https://it.wikipedia.org/wiki?curid=606819", "title": "Beli I di Alt Clut", "text": "Secondo le \"Harleian genealogies\", era figlio di Neithon, suo predecessore. Secondo queste genealogie, era padre di Eugein (Owain), e, da altre fonti, si sa anche che era padre del re dei pitti Bridei III. Nella \"Elegia per Bruide mac Bili\", attribuita da san Adomn\u00e1n di Iona, Bridei viene chiamato \"mac r\u00edgh Ala Cluaithe\" (\"figlio del re di Alt Clut\"). Se il \"Belin moritur\" (\"morte di Beli\") negli \"Annales Cambriae\" pu\u00f2 essere interpretata come un riferimento al nostro Beli, ecco che abbiamo la probabile data di morte di Beli, cio\u00e8 il 627. Comunque, mor\u00ec entro il\n642."}
{"id": "606821", "revid": "37401", "url": "https://it.wikipedia.org/wiki?curid=606821", "title": "Calcio (chimica)", "text": ""}
{"id": "606824", "revid": "287204", "url": "https://it.wikipedia.org/wiki?curid=606824", "title": "Racchetta", "text": "La racchetta \u00e8 l'attrezzo utilizzato in molte discipline atletiche come tennis, badminton ossia volano, pallacorda, tennis tavolo, paddle tennis, platform tennis, beach tennis, squash, racquetball, paddleball, pickleball e road tennis. Per ogni sport variano materiali, dimensioni e peso. \u00c8 composta tipicamente da un telaio, un manico che funge da impugnatura e un piatto di corde o rigido.\nDescrizione.\nLa racchetta ha un'origine molto antica: difatti era usata dagli antichi Romani; poi fu prevalentemente adoperata per la pallacorda. La racchetta da tennis, simile a quella del volano e pallacorda, \u00e8 caratterizzata da un manico di diverse misure, da un fusto, da una parte centrale, detta cuore che unisce il fusto al piatto, quindi dalla parte pi\u00f9 larga e arrotondata costituita dall'incordatura, detto piatto delle corde. Forma e materiali utilizzati si sono lentamente evoluti nel tempo garantendo un miglioramento nell'impatto e nel controllo della palla, prima pi\u00f9 difficile.\nCostruita in diversi materiali: all'origine era in legno, poi si \u00e8 lentamente evoluta fino ad arrivare ai nostri giorni prima all'acciaio, poi a leghe di alluminio per arrivare al carbonio e alla grafite, i due materiali ora pi\u00f9 utilizzati; disponibile in diverse forme e dimensioni a seconda del modo di giocare di ogni singolo giocatore. Si possono modificare anche il peso e la bilanciatura: un giocatore da fondo necessiter\u00e0 di una racchetta un po' pi\u00f9 equilibrata in testa, mentre un giocatore di volo trarr\u00e0 un maggiore beneficio con una racchetta pi\u00f9 equilibrata nel manico. L'impugnatura del manico varia seconda della scelta del giocatore: se questi gioca il rovescio ad una mano si preferisce un'impugnatura pi\u00f9 stretta rispetto a chi gioca il rovescio bimane. L'impugnatura \u00e8 rivestita di nastro adesivo che assicuri la buona presa della racchetta, cambiato periodicamente.\nPiatto corde.\nLe corde con cui s'intreccia la racchetta possono essere sintetiche o di budello, materiale, quest'ultimo, molto pi\u00f9 raffinato e apprezzato. Il piatto corde \u00e8 tale che esiste una zona della superficie entro cui \u00e8 massima la resa del colpo, mentre diminuisce sensibilmente nella zona periferica. Per quanto riguarda la tensione delle corde, stilata in fase di accordatura, pu\u00f2 essere variabile sempre a seconda del modo di giocare dell'atleta. Giocatori pi\u00f9 sensibili possono permettersi di utilizzare tensioni minori con cui l'effetto elastico delle corde aumenta notevolmente e di conseguenza anche la difficolt\u00e0 del controllo dei colpi stessi: maestro in questo \u00e8 stato sicuramente John McEnroe. A volte per ridurre le vibrazioni delle corde e del telaio durante il colpo si usa inserire tra le corde un antivibratore ovvero un piccolo oggetto in gomma che legandosi tra pi\u00f9 corde ne assorbe le vibrazioni. Molti sostengono che questo piccolo oggetto possa attenuare il rischio di Epicondilite (infortunio comunemente conosciuto come \"Gomito del Tennista\"), tuttavia non esistono dati certi e sostanziali che possano sostenere davvero questa tesi.\n\u00c8 invece vietato l'utilizzo di racchette con doppia incordatura, conosciuto come \u00abspaghetti\u00bb, in ragione degli effetti imprimibili alla palla.\nPiatto rigido.\nAltri tipi di racchetta sono quelli a piatto pieno ossia il piatto \u00e8 composto in materiale legnoso, gommato, vetroresina, kevlar o altro per praticare paddle tennis, platform tennis, beach tennis, paddleball, pickleball e tennis tavolo. Il piatto pieno consente una maggior forza d'attrito sulla superficie della palla quindi anche la possibilit\u00e0 d'imprimere alla palla maggior rotazione su s\u00e9 stessa per ottenere un \"effetto\" difficilmente controllabile dall'antagonista.\nSpecie di racchette si usano anche per la pratica di lacrosse, pelota a paleta e xare: le ultime due sono specialit\u00e0 degli sport sferistici. Si chiamano anche \"racchette da neve\" le ciaspole."}
{"id": "606826", "revid": "49022", "url": "https://it.wikipedia.org/wiki?curid=606826", "title": "Eugein map Beli", "text": ""}
{"id": "606829", "revid": "456281", "url": "https://it.wikipedia.org/wiki?curid=606829", "title": "Geomeccanica", "text": "Con il termine geomeccanica si intende l'insieme integrato di quelle discipline attinenti alla geologia, all'ingegneria civile e alla geofisica, che studia le condizioni di stabilit\u00e0, deformazione e resistenza di ammassi rocciosi.\nLa geomeccanica viene distinta dalla geotecnica in quanto quest'ultima si occupa principalmente dei terreni non consolidati, tuttavia in alcuni casi, le caratteristiche geologiche della localit\u00e0 di intervento, richiedono l'integrazione delle due discipline per l'avanzamento e il completamento di progetti costruttivi. \nLa geomeccanica pu\u00f2 essere suddivisa in \"geomeccanica di superficie\" e \"geomeccanica applicata al sottosuolo\"\nGeomeccanica di superficie.\nQuesta branca si occupa prevalentemente di:\nBibliografia: \nCortemiglia G.C., Marchese F., Pedemonte S., Rossi F.M., \"Alcune valutazioni applicative sull'utilizzo delle classificazioni geomeccaniche\", Geologia Tecnica &amp; Ambientale, n. 2, 1996; \nAlfani M., Nosengo S., Pedemonte S., \"Le classificazioni geomeccaniche SRC di Gonzalez De Vallejo (1983) e SMR di Romana (1991): considerazioni e proposte\", PG: Professione Geologo, n. 3, 1994.\nGeomeccanica applicata al sottosuolo.\nQuesta branca, prevalentemente sviluppata nell'ambito della ricerca petrolifera, investiga prevalentemente le propriet\u00e0 geomeccaniche delle rocce attraversate (o che saranno attraversate) dalla perforazione di un pozzo, allo scopo di:"}
{"id": "606831", "revid": "110157", "url": "https://it.wikipedia.org/wiki?curid=606831", "title": "Hemsedal", "text": "Hemsedal \u00e8 un comune norvegese della contea di Viken.\nSport.\nIl 27 febbraio 1986 lo sciatore svedese Ingemar Stenmark vinse lo slalom gigante valido per la coppa del mondo di sci alpino sulla pista della localit\u00e0, davanti al tedesco Hans Stuffer ed all'austriaco Hubert Strolz, sua quarantaquattresima nella specialit\u00e0 ed ottantaduesima in carriera."}
{"id": "606834", "revid": "2148500", "url": "https://it.wikipedia.org/wiki?curid=606834", "title": "Movida", "text": ""}
{"id": "606835", "revid": "1305772", "url": "https://it.wikipedia.org/wiki?curid=606835", "title": "Forsyth", "text": ""}
{"id": "606840", "revid": "1522738", "url": "https://it.wikipedia.org/wiki?curid=606840", "title": "Uomo Radioattivo", "text": "LUomo Radioattivo (\"Radioactive Man\"), il cui vero nome \u00e8 Chen Lu, \u00e8 un personaggio immaginario dei fumetti, creato da Stan Lee (testi) e Jack Kirby (disegni), pubblicato dalla Marvel Comics. La sua prima apparizione \u00e8 in \"Journey into Mystery\" (prima serie) n. 93 (giugno 1963).\nBiografia del personaggio.\nChen Lu \u00e8 uno scienziato cinese che si \u00e8 esposto volutamente a radiazioni per potenziarsi, divenendo inizialmente un supercriminale, nemico di Thor e dei Vendicatori: nelle sue prime apparizioni era il classico nemico \"rosso\" che durante gli anni della guerra fredda apparivano sulle pagine dei fumetti. Desideroso di vendetta nei confronti di Iron Man, si unisce ai Signori del male, sotto il comando del Barone Zemo, ma viene sconfitto da un attacco coordinato di Giant-Man e Iron Man. Ritorna in seguito nel secondo gruppo dei Signori del Male di Cappuccio Cremisi con l'intento di vendicarsi di Golia attraverso l'utilizzo dell'Adesivo X di Zemo. Riesce a sconfiggerlo e ad imprigionarlo nella base segreta Cappuccio Cremisi, poi rivelatosi essere l'intelligenza artificiale Ultron, creata dallo stesso Hank Pym. L'Uomo Radioattivo aiuta ad imprigionare i Vendicatori in una Bomba-H, che sarebbe esplosa qualora gli umani non avrebbero dato qualcosa in cambio ai Signori del Male. Tuttavia i Vendicatori si liberano grazie a Jarvis e al secondo Cavaliere Nero. L'Uomo Radioattivo viene sconfitto da Golia e catturato assieme al resto dei Signori del Male (ad eccezione di Ultron-5). Si unir\u00e0 poi ai Signori del Male di Testa d'Uovo per vendicarsi di Hank Pym, facendolo passare per un criminale assieme al resto della squadra. Viene tuttavia abbattuto dall'ex Vendicatore. I suoi poteri gli permettono di misurarsi con esseri potentissimi come Thor o Hulk: infatti \u00e8 in grado di respingere il martello del primo e di riportare il secondo nella sua forma umana.\nCivil War e Thunderbolts.\nDurante \"Civil War\", ha deciso di registrarsi, trasformandosi in \"supereroe\" e lavorando con i Thunderbolts e scontrandosi con la fazione ribelle nella battaglia finale nel centro di Manhattan.\nMentre all'inizio della sua carriera sembrava spietato e senza scrupoli, in questa sua nuova versione sembra essere dotato di una maggiore umanit\u00e0, infatti non si trova a suo agio con criminali sanguinari come i suoi colleghi Venom e Bullseye. Inoltre ha manifestato al suo superiore Norman Osborn di preferire Songbird a Moonstone come leader del gruppo, in quanto non si fida del giudizio di quest'ultima.\nNonostante sia probabilmente il membro pi\u00f9 potente del gruppo cerca sempre di limitarsi per contenere i danni ed \u00e8 sempre il primo a dare soccorso ai prigionieri rimasti feriti durante gli scontri, come durante l'arresto del Ragno d'Acciaio, a cui Venom ha volutamente mozzato un braccio con un morso.\nQuando Norman Osborn venne messo al posto di Tony Stark come leader dello S.H.I.E.L.D. (ora H.A.M.M.E.R.), ha promosso alcuni ex Thunderbolts al rango di Vendicatori, mentre ha tentato di uccidere Songbird ed ha esiliato Chen Lu nella nativa Cina, sostituendoli con una nuova squadra di T-Bolts.\nPoteri e abilit\u00e0.\nChen pu\u00f2 manipolare le radiazioni, indirizzandole verso i suoi nemici o assorbendole, come fa con Hulk per privarlo dei suoi poteri.\nPu\u00f2 emettere qualsiasi tipo di radiazione, incluse quelle della kryptonite verde.\nAltre versioni.\nJLA/Vendicatori.\nNell'ultimo capitolo del \"crossover\" \"JLA/Vendicatori\" Chen Lu affronta Superman e sembra che i suoi poteri gli permettano, con l'aiuto di Solarr e le sue radiazioni di Sole rosso, di replicare le radiazioni da kryptonite, difatti l'\"uomo d'acciaio\" si sente venir meno in sua presenza."}
{"id": "606841", "revid": "110157", "url": "https://it.wikipedia.org/wiki?curid=606841", "title": "Hol", "text": "Hol \u00e8 un comune norvegese della contea di Viken."}
{"id": "606843", "revid": "84184", "url": "https://it.wikipedia.org/wiki?curid=606843", "title": "Caso Br\u00e2ncu\u0219i", "text": "Il caso Br\u00e2ncu\u0219i si riferisce a una vicenda giudiziaria che ebbe come protagonisti lo scultore romeno Constantin Br\u00e2ncu\u0219i, un funzionario doganale americano e una scultura (oggi famosa): \"Uccello nello spazio\". Questa, equivocata per un normale oggetto commerciale, fu tassata all'ingresso nel paese, ma in seguito fu dimostrato in sede giudiziale che si trattava di un'opera d'arte esente da dazi. \u00c8 curioso come si sia dovuto provare che l'acuta stilizzazione dell'arte d'avanguardia, a quei tempi sconosciuta al grande pubblico, fosse gi\u00e0 considerabile \"arte\", a differenza dei canoni comuni che ritenevano oggetti artistici le sole rappresentazioni naturalistiche. \nIl fatto.\nNell'ottobre del 1926, Br\u00e2ncu\u0219i, decise di esporre negli Stati Uniti una sua scultura del 1923, \"Uccello nello spazio\", dalle forme molto stilizzate, secondo il suo stile oggi molto noto (attualmente la scultura \u00e8 valutata 27,5 milioni di dollari).\nBr\u00e2ncu\u0219i sbarc\u00f2 a New York dalla nave \"Paris\" diretto alla galleria d'avanguardia \"Brummer\", accompagnato dall'amico Marcel Duchamp, il quale voleva promuovere l'opera dfello scultore negli Stati Uniti.\nUn funzionario della Dogana (F.J.H. Kracke) apr\u00ec la cassa che essi trasportavano e scopr\u00ec, tra le altre cose, l'oggetto di bronzo lucido su una base di metallo. Poich\u00e9 non riusciva a vederci l'essenza del volo, cio\u00e8 quello che l'artista voleva comunicare, il funzionario classific\u00f2 l'oggetto come \"utensile da cucina\" (\"kitchen utensils\"), destinato al commercio, rifiutando di applicare l'esenzione fiscale (\"duty free\") prevista dal paragrafo 1704 del \"Tariff Act\" del 1922, relativo alle opere d'arte.\nDuchamp e Br\u00e2ncu\u0219i si indignarono e protestarono, facendo presente che l'oggetto era una scultura destinata al \"Brummer show\". Cercarono di far leva sulla notoriet\u00e0 dello scultore, che aveva gi\u00e0 esposto nel 1913 all'\"Armory Show\", sulla evidente portata artistica dell'oggetto e anche sulla probabile ironia che avrebbero fatto i giornali definendo il maestro come \"scultore di cose insignificanti\".\nMa non ci fu nulla da fare: Br\u00e2ncu\u0219i si vide quindi costretto a pagare la cifra prevista dal paragrafo 399 per l'importazione di manufatti di metallo: il 40% del prezzo di vendita, ossia 240 $ dell'epoca corrispondenti a circa 2400$ attuali. Il funzionario fug\u00f2 ogni suo residuo dubbio (sull'introduzione di oggetti nel paese a scopo di commercio, dunque tassabili) quando scopr\u00ec che Br\u00e2ncu\u0219i aveva venduto delle altre sculture.\nPer Br\u00e2ncu\u0219i non ci fu altra strada che quella del processo, ma alle udienze non comparve personalmente: prefer\u00ec farsi rappresentare dai propri legali, Maurice Speiser e il suo socio Charles Lane. Inizi\u00f2 il processo Br\u00e2ncu\u0219i vs. United States presso la \"U.S. Customs Court, Third Division\" che termin\u00f2 due anni dopo, il 26 novembre 1928.\nIl processo.\nI giudici furono George Young e Byron Waite. Sei testimoni deposero a favore di Br\u00e2ncu\u0219i: il fotografo Edward Steichen, lo scultore Jacob Epstein, l'editore della rivista \"The Arts\" Forbes Watson, l'editore di \"Vanity Fair\" Frank Crowninshield, il direttore del Brooklyn Museum of Art William Henry Fox e il critico d'arte Henry McBride.\nMarcus Higginbotham fu l'avvocato che rappresent\u00f2 la Dogana. Ci furono due testimoni per il governo U.S.A.: gli scultori Robert Aitken e Thomas Jones. La dogana difese l'operato del proprio funzionario, richiamando un precedente giudiziario: il caso \"United States vs. Olivotti\" del 1916, dove si era riconosciuta la qualifica di \"opera d'arte\" solo a quei manufatti che sono \"imitations of natural objects\" (imitazioni di oggetti naturali).\nDurante il procedimento, i giudice Waite chiese a Steichen: \u00abLei come lo chiama questo?\u00bb Steichen rispose: \u00abLo chiamo come lo chiama lo scultore, \"oiseau\", cio\u00e8 uccello. [...] Non dico che \u00e8 un uccello, dico che mi sembra un uccello, cos\u00ec come lo ha stilizzato e chiamato l'artista\u00bb.\nI testimoni governativi affermarono che la scultura era troppo astratta e un abuso delle forme. \nI legali di Br\u00e2ncu\u0219i sostennero che la scultura era un'opera d'arte originale, argomentando dalla legge sul \"copyright\"; affermano che il loro assistito non l'ha prodotta \"for a profit\" (esibendo una lettera di Br\u00e2ncu\u0219i a Duchamp anteriore alla mostra, dove lo scultore scrive di aver rifinito l'oggetto \"by hand\", cio\u00e8 con le proprie mani). Ma questo non fece ancora di Br\u00e2ncu\u0219i un artista agli occhi dei legali governativi, n\u00e9 dell'oggetto una scultura, perch\u00e9 nel \"Tariff Act\" del 1922, che disponeva l'esenzione dal dazio per le opere d'arte, mancava di un criterio giuridico per individuarle e dunque i giudici dovevano fare ricorso ad elementi eterointegrativi.\nLa sentenza.\nNella sentenza del 26 novembre 1928 i giudici assolsero Br\u00e2ncu\u0219i: \"Uccello nello spazio\" veniva considerata un'opera d'arte e come tale esente dal dazio. Vi si legge: \u00abL'oggetto considerato [...] \u00e8 bello e dal profilo simmetrico, e se qualche difficolt\u00e0 pu\u00f2 esserci ad associarlo ad un uccello, tuttavia \u00e8 piacevole da guardare e molto decorativo, ed \u00e8 inoltre evidente che si tratti di una produzione originale di uno scultore professionale. [...] Accogliamo il reclamo e stabiliamo che l'oggetto sia esente da dazi\u00bb.\nSteichen (che poi acquist\u00f2 la scultura da Br\u00e2ncu\u0219i) afferm\u00f2 dopo il processo: \u00ab\"Uccello nello spazio\" \u00e8 stato il miglior testimone di se stesso. \u00c8 stato l'unica cosa che fosse chiara alla corte: splendeva come un gioiello\u00bb."}
{"id": "606848", "revid": "767487", "url": "https://it.wikipedia.org/wiki?curid=606848", "title": "Guret di Alt Clut", "text": "Guret non viene menzionato nelle \"Harleian genealogies\" ed \u00e8 conosciuto solo dagli \"Annali dell'Ulster\", che ricordano la \"Mors Gureit regis Alo Cluathe\" (\"morte di Guret, re di Alt Clut\") nel 658. Secondo Alan MacQuarrie, era figlio o fratello di Eugein I di Alt Clut, ma non esiste nessuna prova certa."}
{"id": "606849", "revid": "125414149", "url": "https://it.wikipedia.org/wiki?curid=606849", "title": "Paolo Del Debbio", "text": "Biografia.\nFiglio di un deportato nel campo di prigionia nazista di Buchenwald, Del Debbio ha ottenuto il baccellierato in filosofia presso la Pontificia Universit\u00e0 della Santa Croce di Roma e la licenza in filosofia presso la Pontificia universit\u00e0 urbaniana. Dal 1988 al 1993 ha lavorato presso \"Fininvest Comunicazioni\", una societ\u00e0 di \"relazioni esterne ed istituzionali\" del gruppo Fininvest, dapprima come \"coordinatore del centro studi\", poi anche come assistente dell'amministratore delegato Fedele Confalonieri.\n\u00c8 docente a contratto di etica ed economia all'Universit\u00e0 IULM di Milano.\nAttivit\u00e0 politica.\n\u00c8 stato tra i promotori della fondazione di Forza Italia nel 1994, di cui \u00e8 stato direttore dell'Ufficio Studi nazionale. In occasione delle elezioni regionali in Toscana del 1995, \u00e8 stato candidato dalla coalizione del Polo per le Libert\u00e0 per la presidenza della regione, risultando sconfitto. In seguito \u00e8 stato assessore per le periferie e la sicurezza nella giunta comunale milanese guidata da Gabriele Albertini dal 1998 al 2001.\nAttivit\u00e0 televisiva.\nDal 5 aprile 2004 al 5 febbraio 2010 condusse il programma di informazione \"Secondo voi\" sulle reti Mediaset. Dal 22 febbraio 2010 al 19 aprile 2013 ha condotto, con Federica Panicucci, le tre edizioni del talk show e contenitore di Videonews \"Mattino Cinque\" in onda su Canale 5 nel day-time dei giorni feriali. Da luned\u00ec 27 agosto 2012 ha condotto, in prima serata su Rete 4, il nuovo talk show politico \"Quinta colonna\".\nDal 22 aprile al 6 dicembre 2013 ha condotto le due edizioni del talk show politico \"Quinta Colonna - Il Quotidiano\" in onda su Rete 4 dal luned\u00ec al venerd\u00ec nell'access prime time: dal 3 marzo 2015 torna in quella fascia oraria per condurre \"Dalla vostra parte\", il nuovo rotocalco di informazione e di approfondimento del TG4 (diretto da Mario Giordano) dedicato a temi economici e di cronaca.\n\"Quinta colonna\" risulta essere il 2\u00ba pi\u00f9 visto della stagione 2014/2015 con una media di 1.301.000 telespettatori ed il 5,80% di share.\nDal 10 novembre 2016, per quattro gioved\u00ec, ha condotto su Rete 4 \"Perch\u00e9 s\u00ec perch\u00e9 no\", un programma straordinario in vista del referendum costituzionale del 4 dicembre.\n\"Quinta colonna\" and\u00f2 in onda fino al 10 maggio 2018, ma non venne confermato per la stagione successiva e, pertanto, venne sostituito da \"Quarta Repubblica\" di Nicola Porro.\nDa gioved\u00ec 7 marzo 2019 conduce \"Dritto e rovescio\", nuovo talk show serale sempre su Rete 4.\nAttivit\u00e0 giornalistica sulla carta stampata.\nDal 2001 \u00e8 giornalista pubblicista, iscritto all'Ordine dei Giornalisti della Lombardia. Nei primi anni 2000 ha scritto sul quotidiano \"il Giornale\", firmando ricorrenti editoriali di politica interna. \nNel 2020 ha ripreso a collaborare con la stampa quotidiana come editorialista de \"La Verit\u00e0\". Dal 2021 collabora anche con la rivista \"Panorama\".\nVita privata.\n\u00c8 stato a lungo sposato con Gina Nieri, consigliere di amministrazione e membro del comitato esecutivo Mediaset, dalla quale ha avuto due figlie, Maddalena (1989) e Sara (1992).\nParodie.\nUna sua celebre parodia \u00e8 stata quella offerta dal comico Ubaldo Pantani nel programma di Rai 2 \"Quelli che il calcio\".\nControversie.\nIn vari articoli pubblicati il 17 ottobre 2012 la stampa italiana riport\u00f2 la notizia secondo la quale alcuni dirigenti nazionali del PdL avrebbero chiesto a Silvio Berlusconi di telefonare a Mediaset per far cancellare il programma di prima serata \"Quinta Colonna\" condotto da Paolo Del Debbio.\nIn un'intervista concessa il 9 settembre 2013 Del Debbio ha smentito le voci, circolate nei giorni immediatamente precedenti, secondo le quali lui sarebbe lo spin doctor di Marina Berlusconi, all'epoca indicata come possibile nuovo presidente del PdL al posto del padre Silvio.\nIl 10 settembre 2020, durante la trasmissione \"Dritto e rovescio\" da lui condotta, ha attaccato duramente il leader del Movimento Cinque Stelle, Beppe Grillo, accusato di aggressione nei confronti di un inviato del suo programma.\nOpere.\n\"Volumi monografici\"\n\"Volumi 'a cura di\"'\n\"Contributi in volumi collettanei\""}
{"id": "606850", "revid": "599013", "url": "https://it.wikipedia.org/wiki?curid=606850", "title": "Ire", "text": ""}
{"id": "606852", "revid": "767487", "url": "https://it.wikipedia.org/wiki?curid=606852", "title": "La citt\u00e0 \u00e8 quieta... ...ombre parlano", "text": "La citt\u00e0 \u00e8 quieta... ...ombre parlano \u00e8 il secondo EP del gruppo Hardcore punk italiano Peggio Punx, autoprodotto e pubblicato nel 1983.\nL'EP \u00e8 stato pubblicato anche nella raccolta \"Discography\" del 2005."}
{"id": "606854", "revid": "767487", "url": "https://it.wikipedia.org/wiki?curid=606854", "title": "Max (film 2002)", "text": "Max \u00e8 un film del 2002 diretto da Menno Meyjes.\nProdotto e interpretato da John Cusack, il film \u00e8 ambientato nella Germania del primo dopoguerra; la pellicola narra dell'immaginario incontro tra il giovane caporale (e aspirante pittore) Adolf Hitler e il mercante d'arte ebreo Max Rothman e dell'influenza che questa amicizia avr\u00e0 sulla carriera politica del futuro \"Fuhrer\".\nTrama.\nMonaco (Germania), 1918. Alla fine della prima guerra mondiale si incrociano casualmente le esistenze di due reduci del fronte: Max Rothman, un aspirante pittore appartenente a una ricca famiglia ebrea che dopo aver perso un braccio in guerra \u00e8 diventato mercante d'arte, e il giovane caporale Adolf Hitler, distintosi per valore in battaglia ma privo di mezzi, bench\u00e9 anch'egli appassionato d'arte e aspirante artista. Rothman intuisce nel ragazzo, solitario e scontroso, un grande talento e lo esorta a canalizzare le sue inquietudini in un percorso artistico ben definito, ma gli eventi storici incalzano: il trattato di Versailles risveglia i sopiti istinti nazionalisti nel paese e il giovane caporale Hitler viene cooptato nel neonato Partito Nazionalsocialista Tedesco dei Lavoratori.\nSar\u00e0 il momento per lui di decidere tra carriera politica e vocazione artistica..."}
{"id": "606855", "revid": "110157", "url": "https://it.wikipedia.org/wiki?curid=606855", "title": "Hole (Norvegia)", "text": "Hole \u00e8 un comune norvegese della contea di Viken."}
{"id": "606856", "revid": "56620", "url": "https://it.wikipedia.org/wiki?curid=606856", "title": "Gregoriano", "text": ""}
{"id": "606858", "revid": "879070", "url": "https://it.wikipedia.org/wiki?curid=606858", "title": "Spermophilus citellus", "text": "Il citello comune o spermofilo comune (Spermophilus citellus (), syn.: \"Citellus citellus\") \u00e8 un roditore della famiglia degli Sciuridi (Sciuridae) che abita principalmente nelle aree steppiche e nelle praterie. \u00c8 diffuso nelle steppe dell'Europa sud-orientale dall'Austria e da alcune parti dei Balcani alla Turchia.\nDescrizione.\nIl citello comune presenta una lunghezza di 18-23 centimetri, coda esclusa. Quest'ultima, relativamente lunga e pelosa, misura 5,5-7,5 centimetri. Il peso oscilla tra 200 e 430 grammi, a seconda della stagione, e le zampe sono relativamente corte. La pelliccia, di colore giallo-grigiastro sul dorso, \u00e8 ricoperta di macchie bianco-giallastre, assenti sui lati del corpo. Il pelo si schiarisce leggermente sul ventre, di colore giallastro. La fronte e la sommit\u00e0 del capo sono un po' pi\u00f9 scure rispetto al dorso. Gli occhi, scuri, sono contornati da un anello pi\u00f9 chiaro.\nCome tutte le specie del suo genere, ha un unico incisivo a scalpello per emimascella, seguito da uno spazio privo di denti (diastema). Seguono due premolari e tre molari. Al contrario, sulla mascella inferiore vi \u00e8 un solo premolare per lato. Complessivamente vi sono 22 denti.\nInsieme al citello dell'Asia Minore (\"Spermophilus xanthoprymnus\"), al citello del Tauro (\"S. taurensis\"), al souslik (\"S. suslicus\"), al citello della Dauria (\"S. dauricus\") e al citello dell'Alashan (\"S. alashanicus\"), il citello comune appartiene a un gruppo di citelli molto difficili o addirittura impossibili da distinguere anatomicamente e identificabili solo per le diverse aree di distribuzione. Il citello dell'Asia Minore, presente in Turchia proprio come il citello comune e quello del Tauro, si differenzia da loro, ad esempio, per la coda pi\u00f9 corta e alcune caratteristiche del cranio. Tuttavia, una determinazione affidabile della specie \u00e8 possibile solo attraverso misurazioni comparative del cranio o analisi genetiche.\nDistribuzione e habitat.\nIl citello comune \u00e8 originario delle steppe dell'Europa sud-orientale, della Turchia e di parte dei Balcani. Ne esistono popolazioni anche in Austria (ad esempio nella landa di Perchtoldsdorf vicino a Vienna e nella landa di Rafinger, a Pulkau) e sui monti della Boemia centrale in Repubblica Ceca. L'unica popolazione in Germania sopravvisse fino al 1950 circa nei pressi di Oelsen sui Monti Metalliferi orientali. Un tentativo di reintrodurre i citelli vicino a Rudolphsdorf, al confine con la Repubblica Ceca, \u00e8 stato abbandonato nel 2016 dopo undici anni. Sembrano invece prosperare meglio le popolazioni allevate in cattivit\u00e0 (parco \u00abOsterzgebirge\u00bb di Geising-Hartmannm\u00fchle, zoo di Norimberga, giardino zoologico di Riesa).\nIn Turchia, oltre al citello comune, vivono anche il citello dell'Asia Minore e il citello del Tauro, che \u00e8 stato descritto solo nel 2007 e veniva considerato una semplice popolazione di citello comune: pertanto, il citello comune \u00e8 limitato alla parte europea del paese, a ovest del Bosforo. \"Spermophilus taurensis\", invece, \u00e8 diffuso nella parte orientale dei monti del Tauro, per cui il suo areale si sovrappone solo nella parte settentrionale a quello del citello dell'Asia Minore, dove entrambe le specie sono parapatriche.\nBiologia.\nI citelli comuni vivono in tane che lasciano durante il giorno per andare in cerca di cibo. Si nutrono principalmente di parti verdi delle piante, fiori e semi; a seconda della disponibilit\u00e0, integrano la loro dieta con radici, tuberi e cipolle. Nemmeno invertebrati come insetti e lombrichi vengono disdegnati. Alla fine dell'estate, contrariamente ad altri citelli e al criceto comune, accumulano scorte solo di rado; al contrario, intensificano il consumo di cibo. Questo, assieme a cambiamenti nel metabolismo, porta all'accumulo di depositi di grasso sul corpo. Quando hanno accumulato riserve di grasso sufficienti, vanno in letargo per diversi mesi da fine agosto/inizio settembre a marzo o aprile dell'anno successivo. Le femmine di citello raggiungono in genere la maturit\u00e0 sessuale dopo il loro primo letargo e danno alla luce da 2 a 10 piccoli ogni anno.\nNonostante i movimenti frenetici propri degli scoiattoli e la costante prontezza alla fuga, i citelli possono ridurre la loro naturale timidezza verso gli umani. In tali casi, questi animali possono essere nutriti manualmente e persino arrampicarsi su persone sedute o sdraiate. I citelli risultano particolarmente carini agli occhi dell'uomo quando fanno capolino dalla tana, tengono il cibo con le zampe anteriori e si sollevano frequentemente sulle zampe posteriori; particolarmente irresistibile \u00e8 la loro espressione facciale insolitamente pronunciata, anche per un roditore.\nTassonomia.\nIl citello comune viene classificato come specie indipendente all'interno del genere \"Spermophilus\", del quale costituisce la specie tipo. Attualmente, a seguito di una revisione tassonomica, nel genere \"Spermophilus\" vengono classificate 15 specie\nLa prima descrizione scientifica venne effettuata nel 1766 da Linneo, che descrisse la specie nella XII edizione del suo \"Systema Naturae\" a partire da alcuni individui provenienti dall'Austria; la localit\u00e0 tipo \u00e8 stata in seguito limitata al Wagram nella Bassa Austria. Linneo battezz\u00f2 il citello comune \"Mus citellus\" e lo assegn\u00f2 pertanto allo stesso genere dei topi. Nel 1825 la specie venne descritta da Fr\u00e9d\u00e9ric Cuvier nel suo trattato sui denti dei mammiferi (\"Des dents des mammif\u00e8res, consid\u00e9r\u00e9es comme caracteres zoologiques\") come tipo nomenclaturale del genere \"Spermophilus\" e chiamata per la prima volta \"Spermophilus citellus\", nome con cui \u00e8 nota ancora oggi. Allo stesso tempo, erano gi\u00e0 stati introdotti il nome generico \"Citellus\" e il nome scientifico \"Citellus citellus\", coniati nel 1816 da Lorenz Oken nella sua opera di storia naturale \"Okens Lehrbuch der Naturgeschichte\". Tuttavia, tutti i nomi coniati da Oken furono invalidati dalla Commissione internazionale sulla nomenclatura zoologica (ICZN) nel 1956 perch\u00e9 non seguivano la nomenclatura linneana. Ci\u00f2 fa di \"Spermophilus\" l'unico nome generico valido.\nAll'interno della specie si distinguono quattro sottospecie, compresa la forma nominale. Nel corso degli anni sono state descritte in tutto otto sottospecie, la maggior parte delle quali sono ora considerate sinonimi delle quattro sottospecie accettate. Tuttavia, poich\u00e9 i dati craniometrici di queste sottospecie sono incoerenti, sarebbe necessaria una revisione tassonomica a riguardo.\nIl nome \"Spermophilus\" deriva dalle parole greche \"spermatos\", \u00abseme\u00bb, e \"phileo\", \u00abamore\u00bb, ed \u00e8 traducibile come \u00abamante dei semi\u00bb. L'appellativo specifico \"citellus\" deriva dalla forma latinizzata del termine tedesco \u00abZiesel\u00bb, con cui viene chiamato questo animale.\nConservazione.\nIl citello comune viene elencato come \u00abspecie in pericolo\u00bb (\"Endangered\") nella Lista rossa delle specie minacciate della IUCN. \u00c8 protetto dalla normativa europea e figura nelle Appendici II (\u00abSpecie di interesse comunitario, per la cui conservazione devono essere designate aree di protezione speciale\u00bb) e IV (\u00abSpecie di interesse comunitario da proteggere rigorosamente\u00bb) della Direttiva Habitat stabilita dall'UE. La specie \u00e8 considerata \u00abin pericolo\u00bb (EN) anche nella Lista rossa dell'Austria. Ciononostante, nell'area urbana di Vienna il citello \u00e8 pi\u00f9 numeroso che mai: nel 2016 ve ne sono stati censiti quasi ."}
{"id": "606860", "revid": "339392", "url": "https://it.wikipedia.org/wiki?curid=606860", "title": "Duffman", "text": ""}
{"id": "606867", "revid": "729019", "url": "https://it.wikipedia.org/wiki?curid=606867", "title": "Ettore Fieramosca", "text": "Il suo nome \u00e8 legato storicamente alla famosa Disfida di Barletta del 1503.\nFu conte di Miglionico e Mignano Monte Lungo, barone di Aquara e signore di Camigliano, Galluccio, Rocca d'Evandro e Romagnano al Monte.\nBiografia.\nAppartenente alla nobile ed antica famiglia dei Fieramosca, Ettore nacque a Capua nel 1476 da Rinaldo, barone di Rocca d'Evandro, e da una nobildonna appartenente alla famiglia dei Gaetano, secondo alcuni studiosi.\nRicevuta un'educazione umanistica, Fieramosca fu presto avviato alla carriera militare e introdotto come paggio alla corte di Ferrante d'Aragona.\nNel 1493, ancora giovanissimo, aveva gi\u00e0 il comando di una compagnia di balestrieri a cavallo, con la quale combatt\u00e9 contro Carlo VIII per Ferdinando II che segu\u00ec anche dopo la sconfitta.\nRistabilito il trono di Ferdinando II e poi in seguito alla morte di quest'ultimo, Fieramosca pass\u00f2 al servizio del nuovo sovrano Federico IV che segu\u00ec all'assedio di Gaeta nel novembre del 1496. Nel 1497 combatt\u00e9 nelle Marche, inviato dal sovrano ad Ascoli per sedare una ribellione, dove si distinse nella difesa del castello di Offida.\nNel 1501, il cavaliere capuano difese la sua citt\u00e0 natale dall'assedio dell'esercito francese che, d'accordo con quello spagnolo in virt\u00f9 di un accordo diplomatico segreto tra Luigi XII e Ferdinando d'Aragona, si spartiva il regno aragonese ai danni di Federico I di Napoli; questi, sconfitto e ormai consapevole dell'inutilit\u00e0 di ogni ulteriore resistenza, tratt\u00f2 la sua resa rinunciando al trono, in cambio del Ducato di Angi\u00f2 francese e accompagnato oltralpe da pochi nobili restatigli fedeli e scortato da un drappello di cavalieri comandati dal Fieramosca.\nDopo questi eventi, considerato un traditore dai suoi concittadini, il Fieramosca, privato nel 1502 delle sue rendite nobiliari, torn\u00f2 in Italia aggregandosi alle bande di Prospero Colonna, al seguito di Consalvo da Cordova, per occupare la Puglia, prima con l'espugnazione di Taranto e successivamente con l'occupazione di Andria, Canosa, Manfredonia e Barletta.\nAcquartieratosi nella citt\u00e0 di Barletta, il Fieramosca partecip\u00f2 a spedizioni e a modeste imboscate condotte dagli spagnoli. Fu proprio a causa di una di queste imboscate che venne fatto prigioniero il cavaliere francese Charles de Torgues, detto La Motte, che aizzato dagli spagnoli accus\u00f2 apertamente di codardia i cavalieri italiani al soldo del nemico, tra i quali il Fieramosca, sfidandoli a duello. Cos\u00ec il 13 febbraio 1503 tredici cavalieri italiani, guidati dal Fieramosca, e altrettanti cavalieri francesi, guidati da La Motte, si scontrarono a duello nella famosa Disfida di Barletta che vide i primi come vincitori.\nDopo la Disfida, Ettore Fieramosca partecip\u00f2 nell'aprile dello stesso anno alla battaglia di Cerignola e poi a quella di Gaeta.\nNel 1504, insignito del titolo di \"cortigiano del Re\", Fieramosca si rec\u00f2 in Spagna a capo di una delegazione per reclamare alcuni privilegi per la citt\u00e0 di Capua dinanzi al sovrano Ferdinando II di Aragona che non solo accord\u00f2 le richieste ma confer\u00ec al nobile capitano il titolo di conte di Miglionico e barone di Aquara.\nMa, finita la guerra franco-spagnola nel sud Italia, il Fieramosca fu privato da Consalvo da Cordova dei titoli appena a lui concessi poich\u00e9, nominato vicer\u00e9 del Regno di Napoli, quest'ultimo avvi\u00f2 un processo di normalizzazione e di restituzione dei possedimenti perduti ai vecchi feudatari in cambio della loro fedelt\u00e0. Fieramosca, perso il feudo di Miglionico e il castello di Rocca d'Evandro, rifiut\u00f2 l'indennit\u00e0 di 600 ducati annuali, opponendo resistenza e preferendo farsi imprigionare piuttosto che subire il sopruso.\nRimastagli solo la contea di Mignano Monte Lungo, il Fieramosca cerc\u00f2 nel 1510, come ritorsione nei confronti degli spagnoli, di passare al servizio della Repubblica di Venezia. Nel 1512 pass\u00f2 al servizio di Fabrizio Colonna e partecip\u00f2 alla battaglia di Ravenna dove fu gravemente ferito. Dopo la guarigione il Fieramosca raggiunse Ancona per mettersi al servizio del vicer\u00e9 di Napoli, Raimondo de Cardona.\n\u00c8 da questo momento in poi che del cavaliere capuano non si hanno pi\u00f9 notizie finch\u00e9, giunto a Valladolid, sede della corte del re di Spagna, muore a causa di una malattia il 20 gennaio 1515 all'et\u00e0 di 39 anni. Delle sue spoglie mortali non si hanno tracce; per molto tempo si \u00e8 erroneamente creduto fossero state conservate nell'abbazia di Montecassino.\nNella cultura di massa.\nAlla sua figura, eretta in epoca risorgimentale a simbolo del valore nazionale, si ispira il romanzo storico \"Ettore Fieramosca\" di Massimo d'Azeglio del 1833 e le sue rielaborazioni cinematografiche: \"Ettore Fieramosca\" del 1915 diretto dai registi Domenico Gaido e Umberto Paradisi, l'omonimo \"Ettore Fieramosca\" film propagandistico del 1938 interpretato da Gino Cervi e diretto da Alessandro Blasetti e in chiave pi\u00f9 ironica ne \"Il soldato di ventura\" del 1976 diretto da Pasquale Festa Campanile, in cui il condottiero \u00e8 interpretato da Bud Spencer.\nIn \"Tot\u00f2 e le donne\", Tot\u00f2 paragona nella sua immaginazione la donna che avrebbe dovuto sposare a Ettore Fieramosca, in quanto questa sarebbe andata a letto con lui ricoperta di giornali e con una maschera facciale come se fosse una corazza per conservare la sua bellezza.\nIl compositore Vincenzo Ferroni gli dedic\u00f2 il dramma lirico \"Ettore Fieramosca\" (1896).\nCol suo nome furono varate nel 1850 la pirofregata, appartenente alla Real Marina del Regno delle Due Sicilie e in seguito incorporata dalla Regia Marina, nel 1888 l'incrociatore e nel 1926 il sommergibile.\nNella citt\u00e0 di Capua, sua citt\u00e0 natale, gli \u00e8 stata dedicata una delle due scuole medie statali e la strada sulla quale insiste lo storico Palazzo Fieramosca. In occasione della riqualificazione di piazza Umberto I \u00e8 stato inaugurato nel 2016 un moderno monumento in bronzo raffigurante l'elmo del cavaliere capuano ad opera dell'artista locale Arturo Casanova.\nA Barletta, sono inoltre intitolate al nome del cavaliere capuano la scuola media statale \"Ettore Fieramosca\" e la rivista mensile locale \"il Fieramosca\".\nNella serie TV Classe di Ferro (1991) puntata 4 della stagione 2, Ettore Fieramosca viene menzionato dal fante Gabriele Serra durante un esercitazione militare in Florida."}
{"id": "606871", "revid": "124719780", "url": "https://it.wikipedia.org/wiki?curid=606871", "title": "Dean Cain", "text": " \n\u00c8 conosciuto soprattutto per il ruolo di Clark Kent/Superman nella serie televisiva \"Lois &amp; Clark - Le nuove avventure di Superman\". Come altri attori che hanno preso parte a una delle versioni dal vivo di Superman, \u00e8 apparso in \"Smallville\" e \"Supergirl\". \nBiografia.\nCarriera.\nFiglio di Roger Tanaka e Sharon Thomas, si trasferisce da giovane con la sua famiglia a Malib\u00f9; sua madre sposer\u00e0 il regista Christopher Cain che lo adotter\u00e0, da lui prender\u00e0 il cognome. Frequenta con successo l'Universit\u00e0 di Princeton diventando in quel periodo un campione di football (detiene ancora il record per maggior numero di intercetti in una sola stagione) e capitano della squadra di pallavolo. Dopo il college firma un contratto da professionista con la prestigiosa squadra dei Buffalo Bills, ma un infortunio a un ginocchio nel precampionato lo costringe al ritiro. \nDecider\u00e0 quindi di dedicarsi alla carriera di attore ottenendo la celebrit\u00e0 internazionale con il ruolo del supereroe Clark Kent/Superman nella serie televisiva \"Lois &amp; Clark - Le nuove avventure di Superman\", recitando la parte dal 1993 fino alla fine della serie nel 1997\nInizier\u00e0 a lavorare anche nell'ambiente cinematografico entrando nel cast di \"Best Men - Amici per la pelle\", un film di Tamra Davis, invece nel 2001 reciter\u00e0 insieme a Timothy Olyphant in \"Il club dei cuori infranti\". Nel 2003 prender\u00e0 parte al film \"Out of Time\".\nDiventer\u00e0 protagonista di alcuni film come \"Post Impact - La sfida del giorno dopo\" e \"Contatto finale\". Dal 2005 al 2006 recita come personaggio ricorrente nella serie televisiva \"Las Vegas\" nel ruolo di Casey Manning. Nel 2008 lavorer\u00e0 insieme a Christopher Walken nel film \"5 dollari al giorno\".\nNel 2009 reciter\u00e0 in \"Tre bambini sotto l'albero\", mentre nel 2010 nel film \"Una tata per Natale\". Prender\u00e0 parte nel 2011 a \"Un avvocato per Babbo Natale\", un film di Timothy Bond, invece nel 2012 interpreter\u00e0 un ruolo in \"5 Days of War\".\nInterpreta il ruolo di Jeremiah Danvers in alcuni episodi della serie televisiva \"Supergirl\", inoltre recita la parte di Graham in \"Lady Dynamite\", una serie Netflix.\nVita privata.\nHa avuto una relazione con l'attrice Brooke Shields e con la modella Samantha Torres, da quest'ultima ha avuto un figlio, Christopher Cain. \u00c8 stato un sostenitore della campagna elettorale di Rick Perry.\nDoppiatori italiani.\nIn lingua italiana Dean Cain \u00e8 stato doppiato da:"}
{"id": "606884", "revid": "767487", "url": "https://it.wikipedia.org/wiki?curid=606884", "title": "Joseph Doll", "text": "In Italia era conosciuto con il nome Giuseppe Dol.\nGrazie all'aiuto del Cardinale Spinelli fu ammesso al Conservatorio dei Poveri di Ges\u00f9 Cristo di Napoli il 15 dicembre 1736, dove fu allievo di Francesco Durante e Francesco Feo. Nel 1749 scrisse la cantata \"Per la solenne esposizione del santissimo sagramento\" su testo del cardinale Giuseppe Ercolani. Nel 1755 divent\u00f2 \"secondo maestro\" del Conservatorio di Sant'Onofrio a Porta Capuana accanto a Carlo Cotumacci. Poco pi\u00f9 tardi, nel 1757, fu nominato anche \"secondo organista\" della Cappella del Tesoro del Duomo di Napoli. Nel 1770 incontr\u00f2 nella citt\u00e0 partenopea il giovane Wolfgang Amadeus Mozart.\nDoll fu l'unico musicista non italiano a diventare maestro di un conservatorio napoletano."}
{"id": "606898", "revid": "181699", "url": "https://it.wikipedia.org/wiki?curid=606898", "title": "Comitato di Hont", "text": "Il comitato di Hont (in ungherese \"Hont v\u00e1rmegye\", in slovacco \"Hontianska \u017eupa\") \u00e8 stato un antico comitato del Regno d'Ungheria, oggi situato a cavallo tra Slovacchia Meridionale e l'Ungheria Settentrionale. Capoluogo del comitato era la citt\u00e0 di \u0160ahy (in ungherese Ipolys\u00e1g).\nIl comitato di Hont confinava con gli altri comitati di Z\u00f3lyom, N\u00f3gr\u00e1d, Pest-Pilis-Solt-Kiskun, Esztergom e Bars. Il territorio era in gran parte occupato da rilievi solcati dalla valle del fiume Ipe\u013e, e confinava a sud col Danubio.\nLa porzione slovacca (circa 3/4 dell'antico comitato) \u00e8 oggi divisa tra la regione di Bansk\u00e1 Bystrica ad est e la regione di Nitra ad ovest."}
{"id": "606913", "revid": "4788239", "url": "https://it.wikipedia.org/wiki?curid=606913", "title": "IV internazionale", "text": ""}
{"id": "606934", "revid": "143542", "url": "https://it.wikipedia.org/wiki?curid=606934", "title": "Wagy\u016b", "text": " \u00e8 un termine riferito a diverse razze bovine giapponesi, le pi\u00f9 famose delle quali sono state geneticamente selezionate per avere carne intensamente marmorizzata, ovvero per produrre una elevata quantit\u00e0 di tessuto ricco di grassi insaturi, che tendono a distribuirsi e lasciare striature (zootecnicamente detta marezzatura) - simili alle venature del marmo - nello spessore delle masse muscolari, anzich\u00e9 nello strato peri-muscolare e sottocutaneo, come normalmente accade. Questa caratteristica rende la carne di \"wagyu\" particolarmente saporita, tenera e costosa.\nVi sono diverse aree del Giappone specializzate nell'allevamento di questi bovini, ciascuna delle quali d\u00e0 il proprio nome agli animali e alla carne che produce. Tra gli esempi pi\u00f9 famosi vi sono il manzo di Kobe e quelli di Miyazaki, Mishima, Matsusaka, \u014cmi e Sanda.\nStoria.\nIl bue domestico fu importato in Giappone dall'Asia continentale nel II secolo, e fu usato principalmente per i lavori pesanti nell'agricoltura. I primi esemplari arrivarono nella regione di Shikoku e, data la natura montuosa del territorio, si diffusero nel resto del Paese molto lentamente e in gruppi geograficamente isolati. Per diversi secoli i buoi non furono mangiati per motivi religiosi, fino a quando un comandante militare ne impose il consumo alimentare sostenendo che i soldati sarebbero stati fisicamente pi\u00f9 forti. Nonostante nel tempo si fosse ampiamente diffuso il consumo tra i militari, continuava a essere un sacrilegio mangiare e cucinare i bovini nelle civili abitazioni, e i contadini che si erano abituati a mangiarne erano costretti a cucinarli all'aperto, inizialmente scaldando il vomere con delle braci e usandolo come piastra.\nI primi allevatori di bovini per il consumo alimentare iniziarono a selezionare le razze pi\u00f9 adatte nella prima met\u00e0 del XIX secolo; i libri in cui furono registrate le prime selezioni risalgono agli anni trenta di quel secolo e sono tuttora esistenti. Tra il 1868 e il 1910 furono incrociate diverse razze di vacche, tra le quali la Brown Swiss, la Shorthorn, la Devon, la Aberdeen Angus, la Ayrshire, la Coreana, la Frisona e la Simmental. Nei primi anni del XX secolo, quando le tipologie di vacche formatesi divennero eccessive, gli incroci con razze provenienti dall'estero furono vietati e da allora la fecondazione \u00e8 sottoposta al controllo del Registro del \"Wagyu\" Giapponese, che si attiene strettamente ai criteri genetici e di allevamento prescelti. Il controllo qualit\u00e0 \u00e8 concentrato su una soddisfacente quantit\u00e0 di marmorizzazione e una bassa percentuale di colesterolo. Particolarmente protettivi sulla genetica delle razze \"wagyu\", i giapponesi hanno reso i bovini un patrimonio nazionale.\nTecniche di allevamento.\nVi sono svariati accorgimenti che gli allevatori di \"wagyu\" utilizzano per rendere le carni pi\u00f9 tenere e saporite. Fra queste esiste la leggenda che ad alcune vacche sia somministrato birra o \"sak\u00e8\" e che gli animali vengano massaggiati, come per prevenirne i crampi, in piccole fattorie dove non hanno spazio sufficiente per tenere in esercizio i muscoli. Cosa vera \u00e8 che le vacche sono nutrite con una razione mista estremamente calorica, fino a che l'animale non arriva al 50% di tessuto grasso.\nRazze.\nVi sono le seguenti quattro razze di \"wagyu\":\nIn Giappone.\nLa carne bovina giapponese \u00e8 famosa in tutto il mondo per le sue caratteristiche, nonch\u00e9 per il suo elevato prezzo di mercato, che pu\u00f2 avvicinarsi a 1000 \u20ac al kg, ma pu\u00f2 anche attestarsi su valori relativamente pi\u00f9 modesti, intorno ai 100 \u20ac/kg. Normalmente il prezzo sale con la marmorizzazione della carne, che indica anche il rapporto tra grassi insaturi e grassi saturi. Questo manzo nasce da allevamenti giapponesi estremamente isolati, per via delle caratteristiche socio-geografiche dell'arcipelago nipponico. Da quando furono importati in Giappone alcuni secoli fa, questi bovini iniziarono il loro isolamento genetico. Il \"wagyu\" ha un tasso di crescita molto pi\u00f9 lento degli altri bovini.\nIn altri Paesi.\nAustralia.\nLa Australian Wagyu Association \u00e8 la pi\u00f9 grande associazione fuori del Giappone. Vengono allevati sia i capi importati dal Giappone sia quelli derivati da incroci operati in Australia, e la carne viene esportata in Asia, Europa e Stati Uniti.\nStati Uniti.\nNegli Stati Uniti d'America sono stati importati alcuni capi ormai svariati decenni fa, e sono stati incrociati con la razza Angus. La nuova razza ottenuta \u00e8 stata chiamata \"manzo di Kobe in stile americano\". I capi vengono alimentati secondo la tradizione giapponese, con utilizzo di granoturco, alfalfa, orzo e fieno di grano.\nItalia.\nIn Italia questo tipo di bestiame \u00e8 tuttora poco diffuso, i primi esemplari italiani sono stati dichiarati il 24 gennaio 2008 in Lombardia. Un'importante azienda veneta fondata da Ferdinando Borletti, imprenditore milanese cofondatore anche de La Rinascente e della Standa, dal 2009 alleva nella localit\u00e0 di Ca' Negra alcuni esemplari seguendo il metodo tradizionale giapponese.\nDal 2011 viene allevato anche a Renon, un paese situato vicino a Bolzano, in un'azienda chiamata \"Wagyu Suedtirol\".\nA partire dal 2015 il Wagyu viene allevato anche stabilmente in Lombardia presso l\u2019Azienda Agricola La Cigolina situata a Castelnuovo Bocca D\u2019Adda in provincia di Lodi."}
{"id": "606937", "revid": "62004", "url": "https://it.wikipedia.org/wiki?curid=606937", "title": "Giro d'Italia 1920", "text": "Il Giro d'Italia 1920, ottava edizione della \"Corsa Rosa\", si svolse in otto tappe dal 23 maggio al 6 giugno 1920, per un percorso totale di 2632,8 km. Fu vinto dall'italiano Gaetano Belloni. Su 49 partenti, arrivarono al traguardo finale 10 corridori.\nIn un Italia ancora segnata dalla guerra, gli organizzatori decisero di concentrare il percorso nel centro-nord del Paese e per la prima volta vi fu uno sconfinamento, con il passaggio in territorio svizzero durante la prima tappa tra Milano e Torino. Proprio sul Monte Ceneri cadde Costante Girardengo che fu attaccato dai corridori della Bianchi e perse 12 minuti, per poi ritirarsi durante la terza tappa. Nella stessa frazione Giovanni Gerbi si fece trainare da un sidecar, venne squalificato, ma fu riammesso sub judice in seguito alla protesta di un gruppo di tifosi. Gaetano Belloni, \"eterno secondo\", si aggiudic\u00f2 la corsa e fu salutato sul traguardo dell'ippodromo Trotter da un'invasione di tifosi che imped\u00ec la volata finale."}
{"id": "606938", "revid": "287204", "url": "https://it.wikipedia.org/wiki?curid=606938", "title": "USS Brooklyn (CA-3)", "text": "Lo USS \"Brooklyn\" (\"hull classification symbol\" CA-3, originariamente ACR-3) era un incrociatore corazzato della United States Navy varato nel 1895 ed unica unit\u00e0 della sua classe.\nStoria.\nPressoch\u00e9 simile all'USS \"New York\" (ACR-2) di quattro anni precedente. Leggermente protetto, era veloce e con un armamento razionale che precorse i tempi, come anche i motori, con due gruppi motrici per asse, con uno scollegabile per le andature di crociera.\nLa sua costruzione venne influenzata dai modelli francesi dell'epoca. Tra il 1908 ed il 1914 venne estesamente modificata con l'installazione della direzione centrale di tiro e la rimozione dei tubi lanciasiluri e due delle sue quattro torri dei cannoni da 203\u00a0mm che vennero sperimentalmente dotate di brandeggio ad energia elettrica; in seguito agli esiti positivi di tale sperimentazione tale sistema venne installato sulle navi USS Kearsarge, Kentucky, Illinois ed Alabama.\nIl primo incarico dell'unit\u00e0 fu di quello rappresentare gli Stati Uniti ai festeggiamenti del Giubileo del Regno della Regina Vittoria d'Inghilterra. Il 28 marzo 1898 divenne ammiraglia dello squadrone delle Indie Occidentali. Il 21 maggio dello stesso anno partecip\u00f2 al blocco di Santiago de Cuba ed alla successiva Battaglia di Santiago di Cuba del 3 luglio successivo.\nDopo un periodo nei Caraibi il 16 dicembre 1899 la nave venne inviata a Manila dove divenne ammiraglia della Squadra Asiatica. Dall'8 luglio all'11 ottobre del 1900 partecip\u00f2 alla spedizione di soccorso nel Nord della Cina. Dal 1902 al 1905 fu in servizio nella Flotta del Nord Atlantico e nella Flotta Europea.\nIl 2 marzo 1914 venne assegnata alla Flotta della Riserva Atlantica ed utilizzata come appoggio nell'Arsenale di Boston sino al 13 marzo 1915. Il 9 maggio 1915 venne utilizzata come pattugliatore a difesa del porto di Boston. Nel novembre venne inviata nella stazione asiatica come nave ammiraglia del Comandante in Capo viaggiando tra la Cina, il Giappone e la Russia.\nNel settembre 1919 fu inserita nella Flotta del Pacifico al comando della Squadra Cacciatorpediniere sino al 15 gennaio 1921. La nave venne radiata il 9 marzo 1921 e ceduta al demolitore G. W. Pigman il 20 dicembre dello stesso anno."}
{"id": "606939", "revid": "90227", "url": "https://it.wikipedia.org/wiki?curid=606939", "title": "Pont du Gard", "text": ""}
{"id": "606940", "revid": "648716", "url": "https://it.wikipedia.org/wiki?curid=606940", "title": "Classe Pennsylvania (incrociatore)", "text": "La classe Pennsylvania fu una classe di incrociatori corazzati della United States Navy composta da sei unit\u00e0, varate tra il 1903 e il 1904; questi incrociatori rinunciavano a parte dell'armamento, incrementavano il dislocamento e nondimeno risultarono inabili a raggiungere i 23 nodi, velocit\u00e0 considerata necessaria dall'US Navy, malgrado la maggiore potenza che queste navi avevano. Se non altro la corazza era molto migliore della precedente classe Brooklyn.\nNavi della classe.\nIn ordine di costruzione:"}
{"id": "606941", "revid": "599013", "url": "https://it.wikipedia.org/wiki?curid=606941", "title": "Jos\u00e9 Raul Capablanca", "text": ""}
{"id": "606942", "revid": "1543377", "url": "https://it.wikipedia.org/wiki?curid=606942", "title": "Lepiota lutea", "text": "Lepiota lutea fa parte del numeroso gruppo di Lepiota di piccola taglia, simili alla Lepiota cristata ed altre, tutte tossiche oppure fortemente sospette.\n\u00c8 una Lepiota abbastanza conosciuta per la sua prerogativa di crescere in serre e vasi domestici.\nDescrizione della specie.\nCappello.\nDi piccole dimensioni, inizialmente campanulato, poi piano; margine involuto e umbone centrale sempre rialzato. Presenta striature e punteggiature radiali color giallo-paglierino su sfondo bianco.\nLamelle.\nLibere, di color giallo chiaro tendente al bianco per via della sporata.\nGambo.\nFacilmente separabile dal cappello, esile, di colore giallo, cavo. Alla base presenta un piccolo bulbo.\nAnello.\nDi colore giallo, molto fragile.\nSpore.\nBianche in massa, di forma ellissoidale.\nCarne.\nDi colore giallo.\nHabitat.\nCresce tutto l'anno, gregaria oppure cespitosa, in serra oppure nei vasi domestici. Predilige terreno ricco di humus.\nCommestibilit\u00e0.\nVelenoso.\nPu\u00f2 causare avvelenamenti anche molto gravi, a seconda della quantit\u00e0 ingerita.\nEtimologia.\nDal latino \"luteus\" = giallo, per il suo colore predominante."}
{"id": "606944", "revid": "648716", "url": "https://it.wikipedia.org/wiki?curid=606944", "title": "Classe Scharnhorst (incrociatore)", "text": "La classe Scharnhorst fu una classe di incrociatori corazzati della Kaiserliche Marine tedesca, composta da due unit\u00e0 (SMS \"Scharnhorst\" e SMS \"Gneiseau\") entrate in servizio all'inizio del XX secolo.\nLe unit\u00e0 della classe discendevano dal precedente SMS \"F\u00fcrst Bismarck\", cui poi seguirono le due unit\u00e0 Classe Prinz Albert, le due navi Classe Roon e infine questa ultima classe di navi. Entrambe le unit\u00e0 combatterono la battaglia di Coronel con successo, per poi finire la loro vita nella battaglia delle Falkland."}
{"id": "606946", "revid": "287204", "url": "https://it.wikipedia.org/wiki?curid=606946", "title": "Classe Blake", "text": "La classe Blake \u00e8 stata una classe di incrociatori protetti di prima classe della Royal Navy britannica. Due sole unit\u00e0 vennero costruite, venendo impostate nel 1888 ed entrando in servizio tra il 1892 ed il 1894.\nServizio.\nLe due unit\u00e0 erano ormai obsolete allo scoppio della prima guerra mondiale, durante la quale servirono come navi deposito. La \"Blenheim\" fu la pi\u00f9 attiva, appoggiando le operazioni della Mediterranean Expeditionary Force durante la campagna dei Dardanelli e rimpatriando le salme di tre dignitari morti all'estero, il Principe Enrico di Battenberg, l'ex Primo Ministro canadese John Thompson e Sir Charles Tupper."}
{"id": "606947", "revid": "1788047", "url": "https://it.wikipedia.org/wiki?curid=606947", "title": "Melville Jean Herskovits", "text": "L'Africa e gli afroamericani.\nLa polemica opera classica di Herskovits, \"Il Mito del Negro\" (New York, 1941), scritta in collaborazione con sua moglie Rhoda e con il suo amico Alfred M\u00e9traux, dimostra che \"si possono osservare influenze africane in quasi tutti gli aspetti della vita dei neri degli Stati Uniti\". Negli anni 1941 e 1942 lavor\u00f2 a Bahia studiando l'enorme influenza delle culture africane in Brasile.\nNel 1948 fond\u00f2 il primo programma interdisciplinare di Studi africani, alla Northwestern University di Evanston.\nDiversit\u00e0 culturale.\nHerskovits contribu\u00ec a chiarire il concetto di \"relativismo culturale\", in particolare nel suo libro \"L'uomo e le sue opere\". Dal punto di vista antropologico, per Herskovits, la cultura \u00e8 la risposta che i diversi gruppi umani, nel tempo, danno alle sfide dell'esistenza. I popoli devono necessariamente passare attraverso successivi stadi economici e sociali, fino a costruire economie e societ\u00e0, che non sono n\u00e9 semplici, n\u00e9 omogenee, ma frutto di complesse interazioni.\nAttivit\u00e0 politica.\nDopo la seconda guerra mondiale, Herskovits peror\u00f2 pubblicamente la causa dell'indipendenza africana e inoltre attacc\u00f2 i politici statunitensi per la loro visione dell'Africa come oggetto della strategia della guerra fredda.\nBiblioteca.\nLa \"Biblioteca Melville J. Herskovits\", fondata nel 1954 nella Northwestern University, \u00e8 la pi\u00f9 grande collezione libraria al mondo specializzata sull'Africa."}
{"id": "606948", "revid": "122737048", "url": "https://it.wikipedia.org/wiki?curid=606948", "title": "Repubblica della Nuova Africa", "text": "La Repubblica della Nuova Africa (RNA) \u00e8 una comunit\u00e0 e un gruppo politico nazionalista nero stabilitosi a Detroit (Michigan) negli Stati Uniti, nel marzo del 1968. Proclamatasi sovrana, non ha mai controllato i territori reclamati.\nStoria.\nIl manifesto originale della RNA richiedeva agli Stati Uniti la cessione degli stati sudisti della Louisiana, Mississippi, Alabama, Georgia e del Sud Carolina e il pagamento di 400 miliardi di dollari come risarcimento per le ingiustizie subite dai neri americani durante la schiavit\u00f9 coloniale. Queste concessioni dovevano essere la base per una futura nazione nera indipendente.\nLa Repubblica e il Governo Provvisorio vennero fondati alla conferenza dei militanti nazionalisti neri a Detroit nel 1968. Il convegno fu convocato dall'avvocato Milton Henry e suo fratello Richard, conoscente di Malcolm X, che si erano rinominati Gaidi Obadele e Imari Abubakari Obadele. Imari Obadele venne eletto con il ruolo di \"Presidente Provvisorio\".\nLa RNA ha oggi la sua sede a Washington, D.C. e conta pi\u00f9 di 10.000 iscritti."}
{"id": "606949", "revid": "287204", "url": "https://it.wikipedia.org/wiki?curid=606949", "title": "Classe Drake", "text": "La classe Drake fu un gruppo di quattro incrociatori corazzati della Royal Navy britannica. Le quattro unit\u00e0 vennero varate nel 1901 ed entrarono in servizio tra il 1902 ed il 1903, partecipando alla prima guerra mondiale, durante la quale due unit\u00e0 andarono perdute in combattimento.\nProgetto.\nCostruite su un progetto simile a quello della precedente classe Cressy, le Drake furono per\u00f2 significativamente pi\u00f9 grandi, per accogliere macchine pi\u00f9 potenti necessarie a raggiungere la velocit\u00e0 di punta richiesta, pari a 23 nodi. Durante il servizio, riuscirono anche a superare la velocit\u00e0 raggiunta nelle prove. Come stazza le unit\u00e0 furono simili a quelle della classe Powerful, ricevendo per\u00f2 una protezione decisamente migliorata.\nAnche nell'armamento le unit\u00e0 della classe furono simili alle Cressy, ricevendo per\u00f2 dei cannoni migliorati con un calibro maggiore. Viste le loro qualit\u00e0 ed il loro aspetto imponente, le navi della classe vennero utilizzate quasi sempre come ammiraglie degli squadroni incrociatori della Royal Navy."}
{"id": "606951", "revid": "115571494", "url": "https://it.wikipedia.org/wiki?curid=606951", "title": "Attrezzatura per immersioni", "text": "Nello svolgimento dell'attivit\u00e0 subacquea ci si avvale dell'uso di alcune attrezzature, distinguendo tra quelle usate indifferentemente dal tipo di immersione (apnea o con autorespiratore) e attrezzature specifiche di una delle due attivit\u00e0.\nPanoramica.\nIn linea di massima un apneista utilizzer\u00e0 sempre una maschera subacquea, un boccaglio e, anche se non necessariamente, delle pinne, una muta subacquea con della zavorra e un coltello, da usarsi ovviamente solo in caso di problemi dovuti a reti sommerse. Un subacqueo con attrezzatura ARA porter\u00e0 con s\u00e9 altra attrezzatura oltre a quella usata sopra.\nDi sicuro le pinne, la muta subacquea e la zavorra, inoltre il coltello (per lo stesso motivo descritto sopra), una boa segnasub (obbligatoria per legge) a meno che non sia seguito da un'imbarcazione che porti la bandierina internazionale di segnalamento sub ben in vista, l'attrezzatura specifica per ARA (cio\u00e8 bombola, un erogatore o pi\u00f9, il giubbotto ad assetto variabile, un manometro e un profondimetro), spesso un computer subacqueo (o almeno un orologio subacqueo accompagnato dalle tabelle di decompressione) e, a seconda della tipologia di immersione, altre attrezzature come una torcia subacquea o, a volte, una macchina fotografica subacquea.\nMaschera.\nLa maschera subacquea \u00e8 uno strumento composto da una parte in gomma o silicone e una parte trasparente, in vetro o plexiglas, che permette l'annullamento del fenomeno di rifrazione e quindi di messa a fuoco dietro la retina che determina la visione sfuocata che si ha immergendosi sott'acqua senza l'ausilio di mezzi di correzione.\nNonostante l'uso della maschera la visione subacquea presenta comunque alcuni difetti dei quali \u00e8 necessario tenere conto nell'immersione:\nAlle cause fisiche possono aggiungersi ulteriori distorsioni provocate da fattori psicologici.\nMuta, guanti e calzari.\nPer impedire la dispersione di calore durante l'immersione \u00e8 consigliabile indossare una muta. Essa protegge il corpo anche da eventuali ferite ed abrasioni che il sub pu\u00f2 procurarsi durante l'immersione.\nA seconda della possibilit\u00e0 che la muta permetta l'ingresso di un modesto quantitativo d'acqua o meno si parla di mute umide, semistagne o stagne:\nLe mute sono fatte di neoprene, di spessore variabile fra i 2 e 7 o pi\u00f9 millimetri.\nLa scelta di una muta dipende da diversi fattori:\nZavorra.\nLa zavorra serve per controbilanciare la spinta positiva della muta, ed \u00e8 solitamente costituita da una cintura, fermata con un dispositivo che ne permette lo sganciamento rapido, alla quale sono agganciati degli elementi metallici mobili (talvolta rivestiti di gomma, plastica o silicone) di peso variabile (da 1/2\u00a0kg a 3\u00a0kg).\nLa cintura pu\u00f2 essere di due tipi, \"semplice\" o \"a tasche\" o anche \"Marsigliese (cintura in gomma dotata di fori come una cintura normale.\nNella cintura semplice bisogna inserire i piombi facendo passare gli stessi tra le asole, mentre quella a tasche \u00e8 di pi\u00f9 facile utilizzo: basta solo inserire i piombi tradizionali (o i sacchetti di pallini di piombo) nelle tasche apposite.\nIl numero di pesi varia a seconda delle caratteristiche del subacqueo, del tipo di muta, dell'acqua in cui ci si immerge (salata o dolce), del tipo di bombola e del tipo di attrezzatura equipaggiata. Il piombo ha un lato sagomato, in modo da aderire perfettamente al corpo, mentre montato al contrario potrebbe provocare lividi.\nLa scelta va effettuata in base ad alcune caratteristiche:\n\u00c8 importante inoltre una corretta pesata, troppi pesi renderanno il sub molto negativo cos\u00ec questi faticher\u00e0 di pi\u00f9 negli spostamenti. Viceversa, pochi pesi renderanno il sub positivo rischiando cos\u00ec, durante una risalita incontrollata, la cosiddetta \"pallonata\".\nZavorramento corretto:\n\"Si ha quando indossata tutta l'attrezzatura, con GAV sgonfio, in posizione verticale ed immobile, la bombola a 50 bar e a polmoni pieni il sub galleggia con l'acqua sotto il livello degli occhi, ed espirando affonda lentamente.\"\nAeratore.\nL'aeratore (in inglese snorkel o anche, pi\u00f9 semplicemente, boccaglio) permette di respirare in superficie senza dover continuamente prender aria alzando la testa.Consiste in un tubo di gomma o plastica, pi\u00f9 o meno rigido e sagomato a seconda del modello. Pu\u00f2 essere di diverse lunghezze ed arrotondato, ha un boccaglio in gomma o silicone, un sistema di aggancio rapido.\nLa scelta va fatta in funzione di alcuni aspetti, tipo:\nL'aeratore va posizionato sul lato sinistro del cinghiolo della maschera, perch\u00e9 dal lato destro abbiamo la frusta di bassa pressione dell'erogatore.\nPreferibilmente l'estremit\u00e0 del boccaglio (quello rivolto verso la nostra bocca) non dovr\u00e0 essere corrugato perch\u00e9 altrimenti si creerebbe un ristagno d'acqua all'interno del boccaglio stesso creando difficolt\u00e0 di respirazione\nPinne.\nLe pinne sono gli strumenti usati dai subacquei per muoversi sott'acqua senza l'ausilio delle braccia, ottenendo il massimo rendimento con il minimo sforzo.\nNe esistono in commercio vari tipi; per la subacquea il modello pi\u00f9 indicato \u00e8 quello a pala larga, di lunghezza media. I modelli sono:\nBoa segnasub.\nL'obbligo di segnalare la propria presenza sotto la superficie dell'acqua \u00e8 dettato non solo dal normale buonsenso ma in Italia anche dal DPR n\u00b0 1639 del 2 ottobre 1968 \"Regolamento per l'esecuzione della Legge 14 luglio 1965, n. 963, concernente la disciplina della pesca marittima\" che all'articolo 130 prevede che \"Il subacqueo in immersione ha l'obbligo di segnalarsi con un galleggiante recante una bandiera rossa con striscia diagonale bianca, visibile ad una distanza non inferiore a 300 metri; se il subacqueo \u00e8 accompagnato da mezzo nautico di appoggio, la bandiera deve essere issata sul mezzo nautico. Il subacqueo deve operare entro un raggio di 50 metri dalla verticale del mezzo nautico di appoggio o del galleggiante portante la bandiera di segnalazione.\"\nVa aggiunto che solo dal 2003 all'imposizione fatta ai subacquei si contrappone l'imposizione ai natanti di mantenere una distanza di sicurezza dal galleggiante, \u00e8 infatti solo da quell'anno che il transito di una imbarcazione, ad una distanza inferiore a 100 metri da una boa segnasub, costituisce un illecito penale.\nColtello.\nIl rischio di rimanere impigliati in pezzi di rete giacenti sul fondo, sagole o altro \u00e8 abbastanza concreto per cui il coltello, soprattutto nella pratica dell'apnea, \u00e8 una dotazione di sicurezza imprescindibile.\nAttrezzature specifiche per immersione con autorespiratore ad aria (A.R.A.).\nBombola.\nLa bombola non \u00e8 altro che un contenitore ad alta pressione di forma cilindrica preposto al trasporto sott'acqua della riserva d'aria per il sub, fornita da compressori speciali. \u00c8 formata da una bottiglia cilindrica in acciaio o alluminio e da una rubinetteria per la regolazione del flusso dell'aria. Il fondo pu\u00f2 essere arrotondato, quindi necessita di un fondello in plastica per rimanere in piedi, oppure di un fondo piatto. Le dimensioni pi\u00f9 comuni sono quelle da 10, 12, 15 e 18 litri. Contiene aria alla pressione di 200 atmosfere, ma alcune, pi\u00f9 costose e meno utilizzate, vengono caricate anche a 300.\nErogatore.\nUn erogatore in subacquea \u00e8 il componente trattenuto dalla bocca che permette l'immissione di aria (o miscele speciali) respirabile nei polmoni.\nManometro.\nIl manometro \u00e8 collegato all'uscita ad alta pressione del primo stadio e fornisce indicazioni sulla quantit\u00e0 d'aria rimanente nella bombola.\nProfondimetro.\nIl profondimetro, spesso associato al manometro negli indicatori agganciati al primo stadio, fornisce indicazioni sulla profondit\u00e0 alla quale ci si trova.\nIl profondimetro dispone di due indicatori, uno che fornisce la misura della profondit\u00e0 in cui ci si trova ed uno che si blocca sulla misura della massima profondit\u00e0 raggiunta, misura che serve per calcolare eventuali tappe di decompressione.\nOrologio.\nL'orologio deve essere ovviamente subacqueo e resistente alla pressione.\nGli orologi subacquei dispongono di ghiera ruotante in una sola direzione (antioraria), sulla quale si trova un simbolo indicatore che viene posizionato in corrispondenza della lancetta dei minuti, indicante quindi l'orario di inizio immersione, per poter quindi calcolarne il tempo che unito al valore della massima profondit\u00e0 raggiunta, permette di verificare lo stato della propria immersione e, se necessario, l'effettuazione delle tappe di decompressione in risalita.\nLa ghiera ruota solo in direzione antioraria perch\u00e9 cos\u00ec non permette errori minoritari nel calcolo del tempo d'immersione. Infatti se ruotasse anche in direzione oraria, nel corso dell'immersione con un movimento del braccio maldestro la ghiera si potrebbe spostare in avanti dando al subacqueo una indicazione errata del tempo di immersione (ad es. 10 anzich\u00e9 30 minuti effettivamente trascorsi) sfalsando cos\u00ec pericolosamente i relativi calcoli di decompressione. Nel caso invece per lo stesso movimento del braccio maldestro la ghiera si spostasse indietro (unica direzione possibile), vi sarebbe solo un danno per il fatto che il subacqueo credendo di essere stato pi\u00f9 a lungo sott'acqua (30 anzich\u00e9 10 minuti effettivamente trascorsi) terminerebbe prima l'immersione.\nGiubbotto ad assetto variabile.\nIl \"giubbotto ad assetto variabile\" (comunemente \"GAV\") dona al sub la capacit\u00e0 di controllare il galleggiamento sott'acqua (in modo del tutto simile alla vescica natatoria dei pesci), mantenendo un assetto stabile e una profondit\u00e0 costante, oppure per immergersi o emergere in modo controllato.\nL'aria di bassa pressione (LP Low Pressure) viene immessa all'interno del sacco tramite un dispositivo a pulsante collegato al primo stadio per mezzo di una frusta.\nTabelle di decompressione.\nLo strumento tradizionale per programmare le immersioni sono le \"tabelle di decompressione\", nate inizialmente per stabilire l'esatta decompressione per desaturarsi sufficientemente al termine dell'immersione, ed usate oggi per l'uso amatoriale al fine di rimanere nella zona di sicurezza ed evitare quindi di doversi sottoporre a delle soste obbligatorie.\nUn consiglio per i nuovi appassionati \u00e8 quello di usare il computer, imparando per\u00f2 anche a programmare con le tabelle, portandole sempre in immersione.\nComputer subacqueo.\nI computer subacquei si concentrano sullo stesso problema affrontato dalle tabelle di decompressione, ma sono in grado di calcolare continuamente la pressione parziale dei gas inerti nel corpo basandosi sulla profondit\u00e0 e sul profilo di immersione del subacqueo. Dal momento che i computer subacquei misurano automaticamente questi dati si riduce la necessit\u00e0 di portare con s\u00e9 un orologio subacqueo e un profondimetro, e soprattutto possono avvisare il sub di un'eccessiva velocit\u00e0 nella risalita e di eventuali tappe di decompressioni mancate.\nMolti computer subacquei forniscono anche altre informazioni al subacqueo, quali ad esempio la temperatura dell'acqua, la pressione del gas all'interno della bombola o il consumo medio d'aria.\nVeicolo subacqueo.\nI veicoli subacquei, sono dei veicoli a propulsione elettrica usati soprattutto per spostamenti dove \u00e8 necessario percorrere lunghe distanze e a volte con attrezzature pesanti e/o molte bombole. Sono quindi indispensabili per esplorazioni di grotte molto vaste e immersioni tecniche.\nI vantaggi di utilizzare uno scooter subacqueo sono:\nTra le varie aziende produttrici di scooter subacquei la SUEX di Treviso e la Teseo di Como sono tra i leader del settore italiano.\nAziende produttrici.\nLo sviluppo delle aziende produttrici in Italia \u00e8 stato determinante anche a livello internazionale, tanto che ancora adesso le aziende italiane sono le pi\u00f9 numerose ed importanti.\nLo sviluppo delle tecnologie subacquee moderne era principalmente legato alla gomma, proprio perch\u00e9 la gomma permette l'adattamento alle parti del corpo ed \u00e8 dotata di flessibilit\u00e0 abbinata a resistenza. Inizialmente la ditta pi\u00f9 importante era la Pirelli, azienda leader in Italia per la produzione della gomma: oltre a pneumatici e cavi, produceva il tessuto gommato e confezionava tute da palombaro. In seguito cre\u00f2 i primi gommoni, in competizione con la Zodiac francese e quindi maschere, pinne e mute. Tutto il resto, quindi zavorre, coltelli e primi fucili rudimentali, erano auto-costruiti da chi ne aveva necessit\u00e0, ed i vari inventori si rivolgevano spesso alla Pirelli per produrre erogatori e rubinetterie per bombole: la Pirelli offriva infatti i primi cataloghi completi di tutte le attrezzature da sub.\nVerso la fine della seconda guerra mondiale e nel dopoguerra l'interesse per le attivit\u00e0 subacquee aument\u00f2 considerevolmente. Egidio e Nanni Cressi fondarono la Cressi Sub, che ebbe in Luigi Ferraro un validissimo collaboratore e collaudatore per le sue attivit\u00e0 di recupero di innumerevoli relitti lasciati dal conflitto. Nel 1949 Ludovico Mares fond\u00f2 la Mares; successivamente Luigi Ferraro si mise in proprio creando la Technisub. Negli anni si svilupp\u00f2 un polo italiano di importanti aziende, a cui si aggiunsero in seguito la Scubapro, e altre pi\u00f9 piccole quali la Cirio Sub, la Salvas, Audaxpro e la GSD. Attualmente le ditte operanti sono molto numerose anche perch\u00e9 polverizzate in diverse specializzazioni per produzioni di luci, custodie fotovideo e attrezzature tecniche."}
{"id": "606952", "revid": "446353", "url": "https://it.wikipedia.org/wiki?curid=606952", "title": "Classe San Giorgio (incrociatore)", "text": "Gli incrociatori corazzati Classe San Giorgio della Regia Marina erano le ultime e pi\u00f9 perfezionate unit\u00e0 della categoria, con buona autonomia e ottima tenuta al mare. Portavano i nomi dei santi patroni delle citt\u00e0 di Genova e Venezia e quindi, assieme ai precedenti Pisa ed Amalfi, completavano il ricordo delle quattro Repubbliche marinare.\nDescrizione.\nErano ben armate con pezzi inglesi da 254/45 Mod. 1907 e 190/45 Mod. 1908, veloci e ben protette, almeno in termini di spessori massimi. Dal momento che il dislocamento era assai modesto \u00e8 verosimile che vi fossero limiti in termini di estensione della protezione, come si evince dai numerosi obl\u00f2 delle fiancate.\nLe due unit\u00e0 della classe differivano tra loro per l'apparato motore. Entrambi gli incrociatori avevano 14 caldaie in tre gruppi di quattro, che sfogavano nei primi tre fumaioli ed uno di due che sfogava nell'ultimo fumaiolo poppiero. Le caldaie usavano il carbone come combustibile. Il \"San Giorgio\" aveva un impianto tradizionale con due motrici alternative a tripla espansione e due assi, per una potenza complessiva di 18.200 hp ed una velocit\u00e0 massima di 23 nodi. Il \"San Marco\" fu la prima nave militare ad essere dotata di turbine a vapore, con 4 turbine Parsons costruite su licenza dall'Ansaldo. Tale apparato motore forniva al \"San Marco\" una potenza complessiva di 23.000\u00a0hp su quattro assi e permetteva all'unit\u00e0 di raggiungere una velocit\u00e0 massima di 24 nodi ed un'autonomia di 1000 miglia a 21 nodi e 3.100 miglia a 12 nodi.\nCostruite negli anni precedenti la prima guerra mondiale, le due navi parteciparono alla guerra di Libia e sopravvissero fino alla seconda guerra mondiale.\nIl \"San Giorgio\", dopo essere stato estesamente modificato per servire come incrociatore scuola nel 1937-1938, venne usato come piattaforma contraerea galleggiate nella difesa di Tobruk. Abbatt\u00e9 o danneggi\u00f2 gravemente ben 47 velivoli nemici e, quasi sicuramente, l'aereo di Italo Balbo; quando Tobruk cadde si autoaffond\u00f2 in porto.\nIl \"San Marco\" venne trasformato in bersaglio radiocomandato nel 1931-1935. In seguito alle vicende armistiziali venne catturato dai tedeschi ed fu infine autoaffondato alla Spezia."}
{"id": "606954", "revid": "648716", "url": "https://it.wikipedia.org/wiki?curid=606954", "title": "Classe Edgar Quinet", "text": "La classe Edgar Quinet fu una classe di incrociatori corazzati della Marine Nationale francese, composta da due unit\u00e0 entrate in servizio nel 1911. Derivate dal precedente incrociatore \"Ernest Renan\", di cui erano una versione migliorata, le due unit\u00e0 della classe furono impegnate durante la prima guerra mondiale principalmente nel settore del Mediterraneo, venendo poi radiate negli anni trenta a causa della loro obsolescenza."}
{"id": "606955", "revid": "648716", "url": "https://it.wikipedia.org/wiki?curid=606955", "title": "Classe L\u00e9on Gambetta", "text": "La classe Leon Gambetta era costituita da tre incrociatori corazzati, costruiti per la Marine Nationale francese e entrati inservizio a partire dal 1903. Su di essi vennero installati cannoni in torri binate, 4 da 194 mm e 16 da 164 mm, tutti in torre sopra il ponte e quindi liberi sia dagli spruzzi d'acqua tipici delle artiglierie delle fiancate, che dalle limitazioni di brandeggio delle postazioni in casamatta. Delle tre unit\u00e0, il \"Gambetta\" venne perso durante la prima guerra mondiale.\nUna quarta nave, il \"Ernest Renan\", venne completata come prima di 3 unit\u00e0 che dovevano migliorare il progetto originario dei Gambetta, ma l'avvento degli incrociatori da battaglia tagli\u00f2 il programma dopo la costruzione di un solo esemplare."}
{"id": "606957", "revid": "1516566", "url": "https://it.wikipedia.org/wiki?curid=606957", "title": "Classe Gueydon", "text": "La classe Gueydon era una classe di incrociatori corazzati della marina militare francese, composta da tre unit\u00e0 entrate in servizio tra il 1903 e il 1905. Tutte le unit\u00e0 parteciparono alla prima guerra mondiale, durante la quale una and\u00f2 perduta in azione; le altre furono ritirate dal servizio attivo negli anni '30."}
{"id": "606962", "revid": "648716", "url": "https://it.wikipedia.org/wiki?curid=606962", "title": "Classe Monmouth", "text": "La classe Monmouth \u00e8 stata una classe di incrociatori corazzati costruiti tra il 1901 ed il 1903 per la Royal Navy britannica. Erano anche conosciuti come classe County, in quanto le unit\u00e0 vennero battezzate con i nomi di contee britanniche.\nProgetto.\nPensati come incrociatori di scorta al commercio, i classe Monmouth erano armati solamente di quattordici cannoni da 152\u00a0mm, in un periodo in cui la maggior parte degli incrociatori della Royal Navy erano dotati di pezzi da 233\u00a0mm. Quattro cannoni si trovavano in torrette binate, mentre i restanti dieci erano situati in casematte sulle due fiancate, cinque per parte. La scarsa altezza sull'acqua di questi ultimi li rendeva praticamente inutilizzabili in caso di mare mosso. \nLa velocit\u00e0 era invece relativamente buona rispetto alla media delle unit\u00e0 in servizio."}
{"id": "606963", "revid": "287204", "url": "https://it.wikipedia.org/wiki?curid=606963", "title": "Classe Amiral Charner", "text": "La classe Amiral Charner era costituita da incrociatori corazzati francesi di piccole dimensioni, con 4 unit\u00e0 costruite ancora nell'ottica della guerra contro il Regno Unito, come unit\u00e0 corsare. Essi derivavano dal \" Dupuy de L\u00f4me\", il primo incrociatore corazzato francese, ma con una potenza motrice inferiore e caratteristiche in generale pi\u00f9 modeste. Varo nel 1895-6."}
{"id": "606964", "revid": "1543377", "url": "https://it.wikipedia.org/wiki?curid=606964", "title": "Ga\u00ebtan Dugas", "text": "Biografia.\nGa\u00ebtan Dugas \u00e8 ricordato come un uomo di bell'aspetto, assiduo frequentatore della comunit\u00e0 gay. A partire dal 1978 si rec\u00f2 ogni anno a San Francisco per il Gay pride. Nel 1981 gli fu diagnosticato l'AIDS. Uno studio del 1984, pubblicato da David Auerbach e altri, discusso e pubblicato sul \"The American Journal of Medicine\" e che ricostruiva i rapporti sessuali di cinquanta tra i primi infettati da AIDS, poneva al centro dell'infezione proprio Dugas (pur senza identificarlo per nome), notando che 40 dei 248 infettati nel 1983 avevano in comune il fatto di avere avuto un rapporto sessuale direttamente con Dugas o con altri che a loro volta lo avevano avuto con lui. Dugas, che si era trasferito a San Francisco dopo la diagnosi, quando si aggrav\u00f2 torn\u00f2 in Canada, a Qu\u00e9bec City, per usufruire dell'assistenza sanitaria. Qui mor\u00ec a 31 anni il 30 marzo 1984 per insufficienza renale, causata dalle infezioni correlate all'AIDS.\nStudi pi\u00f9 recenti, come la scoperta degli antigeni dell'HIV in alcuni campioni di tessuto conservati in laboratorio prelevati da pazienti deceduti anteriormente all'attivit\u00e0 di Dugas, nonch\u00e9 l'emersione del caso di Robert R., antecedente di ben 15 anni, hanno tuttavia portato a sfatare tale identificazione e a stabilire che lo studio di David Auerbach fosse errato, perch\u00e9 partiva da ipotesi sbagliate riguardo al periodo d'incubazione della malattia. In effetti, nella comunit\u00e0 gay di dimensioni circoscritte di quegli anni, \u00e8 pensabile che i primi cinquanta contagiati avessero in comune diversi partner. L'ultimo decisivo studio l'ha scagionato definitivamente, dimostrando che il virus era circolato in Nord America almeno a partire dal 1970 e che la malattia era arrivata sul continente dall'Africa attraverso da Haiti.\nLa leggenda del paziente/untore.\nNonostante l'assenza di prove, la leggenda del \"paziente zero\" si diffuse, e si legge ancora comunemente che Dugas fu colui che \"port\u00f2 il virus in Nord America\" o addirittura a San Francisco (e la cosa non ha alcun fondamento scientifico). Il \"paziente zero\" \u00e8 stato usato ampiamente da cinema, teatro e stampa come spauracchio e capro espiatorio. La sua figura assunse il ruolo mediatico dell'\"untore\" che aveva portato deliberatamente l'AIDS negli USA, che altrimenti sarebbero rimasti \"sani\" (mentre a tutti gli effetti da l\u00ec l'epidemia si diffuse negli altri paesi occidentali).\nLa stampa raccont\u00f2 particolari atroci su Dugas e sulla sua deliberata intenzione di contagiare i gay statunitensi: fu scritto che dopo avere avuto un rapporto sessuale al buio accendesse la luce, mostrasse le lesioni del Sarcoma di Kaposi e dicesse: \"Questo \u00e8 il cancro gay\" (com'era definito nei primi anni l'AIDS), aggiugendo \"e forse lo prenderai anche tu\". Oppure: \"Ho il cancro gay. Ne morir\u00f2, e forse ora ne morirai anche tu\". Fu scritto pure che ad un medico che gli aveva consigliato di praticare solo sesso sicuro avesse risposto \"Qualcuno ha contagiato me, ora contagio io gli altri\". Contro tale caccia alla streghe fu girato anche un film satirico, \"Zero Patience\", presentato in Italia nel 1994 al Festival di cinema gay di Torino \"Da Sodoma a Hollywood\"."}
{"id": "606965", "revid": "420971", "url": "https://it.wikipedia.org/wiki?curid=606965", "title": "SMS Bl\u00fccher", "text": "L'SMS \"Bl\u00fccher\" era un incrociatore corazzato tedesco, sviluppato nel primo decennio del Novecento, unica unit\u00e0 della sua classe.\nLa nave era dotata di un potente apparato motore, e armata con una batteria praticamente monocalibro. Visto che gli incrociatori da battaglia inglesi avevano cannoni da 305, al \"Bl\u00fccher\" non vi furono successori in Germania, che pass\u00f2 all'incrociatore da battaglia, il cui primo rappresentante fu la ; il \"Bl\u00fccher\" venne affondato nella battaglia di Dogger Bank (1915) proprio da incrociatori da battaglia inglesi. La nave fu anche l'ultima dotata di macchine a triplice espansione prima dell'uso delle turbine a vapore, ma non l'ultimo incrociatore corazzato, visto che la classe San Giorgio italiana fu varata a dicembre 1908.\nIl progetto.\nL'entrata in scena dell'incrociatore da battaglia, voluto dall'ammiraglio Fisher, fece s\u00ec che i tedeschi iniziassero la costruzione del \"Bl\u00fccher\". Grazie al controspionaggio risult\u00f2 assai agevole far loro credere che i nuovi \"Invincible\" erano navi da 16.000 ton. con 8 cannoni da 233\u00a0mm, mentre in realt\u00e0 erano da 17.230t, e non senza ragione, in quanto armate di 8 pezzi da 305\u00a0mm. I tedeschi, sulla base di quello che sapevano, realizzarono in fretta una nave che avrebbe potuto contrastarle con una certa facilit\u00e0.\nIl progetto, un ingrandimento della precedente classe Scharnhost, verteva su di un grande e possente scafo, dall'alto bordo libero e con una prua leggermente avanti rispetto al ponte di castello, alto bordo libero, sovrastrutture basse, 3 fumaioli a centro nave, 2 alberi di cui il primo era il pi\u00f9 grande, con struttura a traliccio e coffa di tiro. Le motrici a vapore, su 3 assi, sviluppavano la potenza di 44.000\u00a0hp, e questo dava alla nave una velocit\u00e0 di 24,5 n, superiore a quella di qualunque altro incrociatore corazzato dell'epoca. La corazzatura era molto spessa e molto estesa: con una cintura che correva lungo tutto lo scafo, pi\u00f9 estesa e spessa 7\" al centro nave, che si riduceva a 2,5\" alle estremit\u00e0, e 2 ponti corazzati di spessore variabile da 3\" a 2\".\nL'armamento principale consisteva di 12 cannoni in torre binata 21 cm SK L/45, con 210\u00a0mm di calibro, un modello pi\u00f9 avanzato delle armi precedenti pari calibro e installato solo sul Blucher. Sparava 5 colpi al minuto a un massimo di 19.000 metri, a causa dell'alzo limitato a 30 gradi (a 45 avrebbe raggiunto i 29.000). I proiettili, con un peso di 108\u00a0kg, erano sparati a ben 900\u00a0m/s di velocit\u00e0 iniziale e vi erano 85 colpi per arma nei depositi. Le torri erano ben 6, a diamante, perch\u00e9 le motrici impedivano di installarle lungo l'asse dell'unit\u00e0 e cos\u00ec, visto che non erano state concepite le torri sovrapposte, per ottenere una bordata di 8 cannoni fu necessario installarne 12, con una torre a prua, una a poppa, 2 per fianco. Ovviamente questo complicava il disegno generale della nave, e la disposizione dei depositi munizioni. Se fossero state adottate torri sovrapposte alle estremit\u00e0 sarebbe stato possibile ottenere lo stesso lavoro con sole 4 invece che 6 postazioni.\nL'armamento secondario era costituito da 8 cannoni da 150\u00a0mm 15 cm SK L/45 (munizione 43\u00a0kg, cadenza 4-5c-min., gittata 13\u00a0km con alzo a 19 gradi) in casamatta, sui fianchi dell'unit\u00e0, mentre un consistente armamento antisilurante era dato da 16 pezzi da 8,8 cm SK L/45 (88/35\u00a0mm), molto pi\u00f9 potenti dei normali 75\u201376\u00a0mm. 'antisiluranti' (9\u00a0kg.x10 km.x15c/min.).\nInfine la nave era dotata di 4 tubi lanciasiluri da 450\u00a0mm.\nLa carriera.\nSebbene tecnicamente riuscito, il \"Bl\u00fccher\" rimase l'unico della sua tipologia quando gli inglesi si decisero a rivelare le vere caratteristiche delle loro nuove navi. A quel punto i tedeschi si rassegnarono a mettere mano ad un nuovo progetto, il \"Von der Tann\", il loro primo incrociatore da battaglia, monocalibro (come sostanzialmente era anche il \"Bl\u00fccher\") e con motori a turbina, che lasciavano libero molto peso e spazio per ospitare armi pi\u00f9 pesanti. Secondo un punto di vista tedesco, sostenuto dal dottor B\u00fcrkner, del Marine-Amt, il \"Bl\u00fccher\" non era una replica alla classe Invincible (che in realt\u00e0 fu la SMS \"Von der Tann\") per il motivo che all'epoca della progettazione dell'incrociatore i tedeschi non sapevano ancora della decisione inglese di costruire la classe di incrociatori da battaglia, che venne resa nota nell'agosto 1906.\nIl \"Bl\u00fccher\" non manc\u00f2 di essere sovrastimato anche dagli inglesi, allorch\u00e9 nel 1908 essi, tratti in inganno dal loro stesso modo di agire, attribuirono, tramite il prestigioso annuario Brassey, 4 torri binate e 2 singole da 280\u00a0mm, osservando per giunta che con una nave di tale dislocamento ci si poteva aspettare al massimo 8 cannoni di quel calibro.\nIl \"Bl\u00fccher\" era comunque a buon punto di realizzazione e venne completato, per poi essere aggregato alla squadra di incrociatori tedeschi. Dopotutto, era solo marginalmente pi\u00f9 lento di essi, ma il vero problema era la mancanza di armi adatte ad affrontare le navi di linea nemiche. Nel 1913 fu la prima nave tedesca a venire dotata di albero tripode.\nDurante l'azione del Dogger Bank nel gennaio 1915, il \"Bl\u00fccher\" era in coda alla squadra degli incrociatori tedeschi in ritirata, e ne rallentava l'andatura. Gli inseguitori inglesi, gli incrociatori da battaglia dell'ammiraglio Beatty, aprirono il fuoco e il primo colpo and\u00f2 a segno alle 09:09; Beatty aveva ordinato la velocit\u00e0 di 29 nodi, superiore anche ai 27 nodi ufficiali della classe \"Invincible\", lasciando indietro le navi pi\u00f9 lente, e quando inizi\u00f2 lo scambio di colpi le loro munizioni trapassarono entrambi i ponti corazzati della nave tedesca, causando tali danni da immobilizzarla. La nave venne abbandonata dagli altri incrociatori tedeschi e raggiunta dalla forza inglese, anche grazie ad un errore di interpretazione dei segnali, venendo poi finita coi siluri dall'incrociatore inglese \"Arethusa\" e da alcuni cacciatorpediniere, ma riuscendo a danneggiare il caccia HMS Meteor.. Affond\u00f2 poi, piegata sul fianco sinistro."}
{"id": "606966", "revid": "446353", "url": "https://it.wikipedia.org/wiki?curid=606966", "title": "Rurik (incrociatore 1906)", "text": "Il Rurik, unico della sua classe, era un incrociatore corazzato in servizio nella marina Zarista. Esso non va confuso con l'omonimo incrociatore del 1896, andato perduto durante la Guerra russo-giapponese. Allo scopo di perpetuare il nome di Rurik, cos\u00ec importante perch\u00e9 si trattava del fondatore della dinastia Rurik, prima dinastia imperiala russa, venne ordinata questa nave ai cantieri Vickers di Barrow, che la consegnarono nel 1907.\nProgetto.\nSi trattava certamente di una nave che ben esprimeva le piene potenzialit\u00e0 della cantieristica inglese dell'epoca. Sagoma bassa, compatta e massiccia, relativamente armoniosa, questa unit\u00e0 era protetta dalle armi dell'epoca dei potenziali incrociatori nemici.\nL'aspetto era caratteristico per via di 3 bassi fumaioli, tutti uguali, bassi e quasi privi di cavi di supporto esterni. Un unico albero era a poppa, molto alto e a struttura tubolare per i 2/3 dell'altezza.\nL'apparato motore non era la parte migliore della nave, con la solita struttura di motrici a vapore su 2 assi, di potenza non esuberante.\nL'armamento era costituito da cannoni da 254\u00a0mm Pattern 1908, ovvero armi inglesi di costruzione Vickers. Sparavano munizioni da 225\u00a0kg a 18\u00a0km (alzo a 21 gradi, ma l'installazione consentiva 35), grossomodo come lo standard dell'epoca prevedeva per tali armi, mentre il peso era di 27 tonnellate per cannone.\nOtto cannoni da 203\u00a0mm in impianti binati erano sistemati sopra il ponte di coperta, come le armi calibro 254, e questo fatto rendeva possibile alcune cose, come l'indifferenza alle condizioni del mare che invece, per i cannoni in casamatta laterali era tutt'altro che scontata, e lo spazio per cannoni antisiluranti, data la mancanza della serie di barbette con artiglieria singola (in quanto i calibri secondari erano stati tutti raggruppati in torre) consent\u00ec di installare il rispettabilissimo armamento \"terziario\" di 20 cannoni da ben 120\u00a0mm, capaci di sparare proiettili da 22\u00a0kg a 10\u00a0km e 8-10 colpi per minuto. Con armi simili era ben pi\u00f9 facile fermare una torpediniera che con cannoni da 76\u00a0mm (proiettile di 6\u00a0kg).\nLa corazzatura era molto estesa, pur senza raggiungere valori elevatissimi, in quanto si era stabilito di dare alle navi una protezione contro le artiglierie di altri incrociatori, in una superficie la pi\u00f9 ampia possibile. Cos\u00ec la cintura corazzata principale partiva da sotto la linea di galleggiamento e avvolgeva le fiancate centrali, mentre si prolungava alle estremit\u00e0 meno spessa e meno ampia. LE torri d'artiglieria, come anche le barbette, erano ben protette. non mancavano predisposizioni antisiluro e depositi munizioni rinforzati.\nNell'insieme esso, pur con una velocit\u00e0 lievemente inferiore, era una mezzo navale verosimilmente superiore alle navi britanniche Classe Minotaur in quanto\nassai meglio armato (20% in pi\u00f9 di peso di bordata) e protetto.\nServizio.\nRimasto unico della sua classe, che avrebbe dovuto comprendere almeno 2 navi, il \"Rurik\" venne poco usato dalla flotta del Baltico, sprecando la sua potenzialit\u00e0 molto elevata. L'unico momento di gloria fu la battaglia contro l'incrociatore corazzato tedesco \"Roon\", chiaramente inferiore, che venne ripetutamente colpito, ma senza esiti decisivi. Dopo la rivoluzione esso venne considerato superfluo e infine demolito durante gli anni '20."}
{"id": "606968", "revid": "633110", "url": "https://it.wikipedia.org/wiki?curid=606968", "title": "Classe Tennessee (incrociatore)", "text": "La classe Tennessee, composta da quattro unit\u00e0, fu l'ultima classe di incrociatori corazzati costruiti dagli Stati Uniti d'America. Vennero completati nel 1908, all'alba dell'era navi con turbine a vapore, mentre come tutti gli incrociatori corazzati si trattava di navi con motori alternative a vapore e armati con armi di calibro diverso. La loro potenza era comunque tale che potevano competere con le navi da battaglia pi\u00f9 vecchie, oltre che superarle in dimensioni e velocit\u00e0.\nStruttura.\nLa scelta progettuale per questo progetto molto potente e nell'insieme riuscito, era di privilegiare un elevato bordo libero, similmente alle unit\u00e0 francesi, mentre come al solito per l'epoca la prua aveva il ponte pi\u00f9 corto dello scafo. L'alto bordo libero consentiva un buon livello di tenuta al mare, e l'utilizzabilit\u00e0 dell'armamento secondario in casematte in caso di mare grosso. Inoltre, la precisione di tiro di questi cannoni era molto migliore.\nL'aspetto delle navi era dominato dall'albero a traliccio anteriore, seguito da un'imponente serie di fumaioli e da un albero tubolare a poppa, mentre lo scafo era almeno un ponte pi\u00f9 alto di costruzioni coeve come la classe Minotaur britannica, e assieme alla scarsezza di obl\u00f2 appariva particolarmente impressionante.\nL'apparato propulsivo era basato su gruppi di motrici a triplice espansione, con 2 assi e 4 alti fumaioli, praticamente uguali tra di loro e tenuti stabili grazie a tiranti laterali, che consentivano di avere fumaioli molto alti ma ragionevolmente leggeri. Da notare, che le navi tedesche e francesi preferivano i 3 assi, ma in questo caso, a differenza che per lo scafo, venne seguito l'esempio inglese.\nCorazzatura.\nLa corazzatura, in base ad una scelta progettuale precisa, era poco spessa, come massimi valori, eccetto che per le barbette e le torri, ma molto estesa, al punto che praticamente copriva tutta la fiancata centrale, e gran parte di quella anteriore e posteriore. Questo spiega la scarsit\u00e0 di obl\u00f2.\nLa corazza principale si estendeva, verticalmente, tra la cintura e le casematte del ponte, che erano copribili con portelli corazzati per proteggerle totalmente se necessario. L'estensione della cintura da 127 mm partiva da prima della torre prodiera e finiva dietro quella poppiera, mentre alle estremit\u00e0 vi era uno spessore ridotto a 76 mm, ma con una intercapedine piena d'acqua, spessa 0,91 m.\nArmamento.\nL'armamento era costituito da cannoni 10\"/40 (254mm) Mark 3, si trattava degli ultimi cannoni da 10 pollici prodotti per l'US Navy, e potevano avvantaggiarsi della nuova tecnologia della polvere senza fumo, la quale miglior\u00f2 sia la visibilit\u00e0 che la potenza delle armi. Pesanti 75 tonnellate l'uno, in installazioni binate da 275 ton a prua e a poppa, erano capaci di sparare 2-3 colpi al minuto da 231 kg e di perforare, con le munizioni migliorate, 250mm, a 10 km circa, ovvero quanto bastava per le navi da battaglia dell'epoca. Tuttavia, l'alzo limitato a appena 14 gradi limitava la gittata a circa 18 km.\nI cannoni da 152 erano probabilmente 6\"/50 Mark 8, con gittata di 13 km, anche qui ridotta soprattutto dall'alzo limitato, proiettili da 47 kg e cadenza di 6 colpi/minuto, perforando con i proietti AP circa 101 mm a 5500 metri. Essi erano disposti in barbette sulle fiancate, 6 per lato, e 4 su casematte sopra il ponte.\nI cannoni da 3\"/50 (76,2 mm), 22 in tutto, davano una potente capacit\u00e0 di difesa ravvicinata dalle torpediniere, in opposizione ai Minotaur inglesi coevi, che non avevano tale armamento e che soffrivano anche di una peggiore tenuta al mare, ovvero erano nel complesso unit\u00e0 inferiori, seppure potenti.\nServizio.\nLe 4 navi ordinate vennero chiamate \"Tennessee\", \"Washington\", \"North Carolina\" e \"Montana\", ma successivamente vennero ribattezzate \"Memphis\", \"Seattle\", \"Charlotte\" e \"Missuola\", mutando cio\u00e8 i nomi da quelli di stati a quelli di citt\u00e0, poich\u00e9 lo standard dell'US Navy divenne presto quello di dare nomi di stati alle corazzate e di citt\u00e0 agli incrociatori.\nIl loro servizio fu relativamente tranquillo, ma merita di essere menzionata la perdita della \"Tennessee/Memphis\", travolta da una serie di paurose ondate anomale, che il 29 agosto 1916 la sorpresero in un ancoraggio nel golfo del Messico; nonostante le sue 15.000 tonnellate, venne fracassata contro la costa."}
{"id": "606971", "revid": "110906805", "url": "https://it.wikipedia.org/wiki?curid=606971", "title": "Sergio Procopio", "text": "Biografia.\nLa sua passione per il mondo dei mimi-clown inizia gi\u00e0 all'et\u00e0 di 11 anni, quando conosce Don Vittorio, Bano Ferrari e Carlo Rossi della \"Filarmonica Clown\". Nel 1979 \u00e8 tra i fondatori dell'associazione culturale \"Barabba's Clown\", presso il Centro Salesiano di Arese.\nIl suo percorso artistico si sviluppa poi attraverso i corsi di Pierre Bayland, nel 1985 in Svizzera, e Marcel Marceau, nel 1988.\nDurante la sua carriera confronta il suo stile recitativo con quelli di molti altri artisti. Partecipa a pi\u00f9 di 1500 rappresentazioni teatrali oltre a prendere parte a numerosi festival, tra cui quelli di Firenze, Genova, Udine, Ancona, Milano.\nNon mancano le esperienze televisive che lo portano a partecipare in qualit\u00e0 di ospite ad alcune trasmissioni sulle reti Rai: \"Argento e Oro\" con Luciano Rispoli, \"Caff\u00e8 italiano\", \"Il circolo delle 12\" con Romano Battaglia, \"Uno mattina\", oltre allo spettacolo in Sala Nervi al Vaticano davanti a papa Giovanni Paolo II.\nNell'aprile 2005 ha partecipato al \"Primo Festival Internazionale di Musica Holymusic 2005\" a Castel di Lama, manifestazione che ha radunato oltre 2500 persone nel palatenda allestito per l'occasione. Nel maggio 2006 si esibisce all'Universit\u00e0 Bocconi di Milano, nel giugno successivo partecipa ad uno spettacolo al Piccolo Teatro di Milano.\nNegli ultimi anni ha avviato una profonda ricerca individuale, supportata dalla collaborazione di molti artisti amici, finalizzata ad approfondire l'essenza e il significato della figura del clown. Attraverso il clown, Procopio racconta la vita quotidiana, giocando con i vizi e le virt\u00f9 delle persone.\nI suoi spettacoli hanno girato tutto il mondo raccogliendo notevole successo in Belgio, Germania, Francia, Spagna, Svizzera, Brasile, Madagascar e altri paesi dell'America Latina e dell'Africa.\nDal 2006 Sergio Procopio lavora nel proprio Centro di produzione per il teatro comico.\nVive a Musso, sul Lago di Como, insieme alla moglie e ai tre figli."}
{"id": "606972", "revid": "125727346", "url": "https://it.wikipedia.org/wiki?curid=606972", "title": "Primer (film)", "text": "Primer \u00e8 un film indipendente del 2004 scritto, diretto e interpretato da Shane Carruth. \u00c8 un thriller fantascientifico sui viaggi nel tempo.\nTrama.\nDue giovani ingegneri, Aaron e Abe, dipendenti di una ditta privata di informatica, realizzano con elementi presi in prestito dal laboratorio, con del palladio ricavato dalle marmitte catalitiche delle loro auto e con tubi di rame ricavati dal frigorifero di casa, un dispositivo che si riveler\u00e0 essere una macchina del tempo. Se ne renderanno conto grazie a un fungo che si svilupper\u00e0 in poche ore a fronte dei 5 o 6 anni necessari.\nSupponendo che la macchina venga accesa in un momento A (per esempio le 12:00) e che i crononauti vi entrino in un momento B (per esempio le 18:00), questi ultimi dovranno aspettare sei ore per uscire nuovamente nel momento A, ovvero tornando indietro nel tempo di sei ore. Il punto A, quindi, oltre a essere il momento di accensione della macchina, \u00e8 per prima cosa il momento di arrivo dei viaggiatori. Con questo meccanismo ci sar\u00e0 quindi un arco di tempo in cui i viaggiatori staranno aspettando di entrare nel punto B ma contemporaneamente i cosiddetti \"doppi\" saranno gi\u00e0 usciti dal punto A. Per questo i due protagonisti si isolano dal mondo rifugiandosi in hotel, nel tentativo di evitare paradossi temporali.\nIl primo a fare il viaggio da solo sar\u00e0 Abe; in un primo \"futuro alternativo\" egli render\u00e0 poi partecipe anche l'amico e i due inizieranno il percorso che li condurr\u00e0 quasi alla fine del film. Le cose per\u00f2 non andranno come previsto (uno degli effetti collaterali sar\u00e0 che i due non riusciranno pi\u00f9 a scrivere con una penna) e, nonostante l'idea di partenza fosse quella di arricchirsi in borsa, la tentazione di modificare eventi personali li porter\u00e0 a conseguenze non pi\u00f9 controllabili.\nProduzione.\nPer la sua produzione sono stati investiti e il film \u00e8 stato girato interamente a Dallas."}
{"id": "606974", "revid": "436907", "url": "https://it.wikipedia.org/wiki?curid=606974", "title": "These Are the Days of Our Lives", "text": "These Are the Days of Our Lives \u00e8 un singolo del gruppo musicale britannico Queen, pubblicato il 5 settembre 1991 come quarto estratto dal quattordicesimo album in studio \"Innuendo\".\nIl 9 dicembre 1991, a seguito della scomparsa di Freddie Mercury, venne ripubblicato come doppio lato A insieme a \"Bohemian Rhapsody\", debuttando in vetta nella Official Singles Chart e mantenendo tale posizione per cinque settimane di fila. Il doppio singolo risult\u00f2 pi\u00f9 venduto nel Natale di quell'anno e fu certificato disco di platino in madrepatria.\nNel 1992 il brano \u00e8 stato premiato come miglior singolo britannico ai BRIT Awards 1992.\nDescrizione.\nPrincipalmente composta dal batterista Roger Taylor, \u00e8 una delle pi\u00f9 semplici canzoni del catalogo del gruppo armonicamente e strutturalmente parlando. Conga e percussioni furono registrati da David Richards (anche se nel videoclip del brano vengono suonati da Roger Taylor).\n\"These Are the Days of Our Lives\" si rif\u00e0 analogamente al tema di \"Love of My Life\" del 1975, utilizzando due volte la frase \u00ab\"I still love you\"\u00bb. In quest'ultima, in molti hanno notato una sorta di testamento proprio alla traccia di \"Innuendo\", dal momento che Mercury dice: \u00ab\"someday I'll be there to remind you that I still love you, I still love you\"\u00bb (\u00abun giorno ci sar\u00f2 per ricordarti che ti amo ancora, ti amo ancora\u00bb).\nFu l'ultima canzone registrata normalmente dai Queen (le ultime tre furono registrate solo dopo la morte di Mercury, che registr\u00f2 solo la parte vocale nelle sessioni successive a quelle di \"Innuendo\", e verranno infatti inserite in \"Made in Heaven\").\nVideo musicale.\nQuello di \"These Are the Days of Our Lives\", fu l'ultimo videoclip realizzato con Mercury, che ai tempi si trovava nella fase terminale della sua battaglia contro l'AIDS. Le riprese si svolsero il 30 maggio 1991 a Montreux, circa sei mesi prima della morte di Mercury ma fu pubblicato solo dopo la morte del cantante perch\u00e9 Mercury non voleva far intuire alla stampa lo stato avanzato della sua malattia e questo videoclip evidenziava le sue precarie condizioni fisiche.\nPer lo stesso motivo, il video fu girato in bianco e nero, allo scopo di nascondere il pi\u00f9 possibile i segni della malattia su Freddie. Nel 2007, in occasione della data del 61\u00ba anniversario dalla nascita del cantante, sono stati messi in circolazione alcuni \"making of\" del video a colori, mettendo ancora pi\u00f9 in mostra la fragile condizione fisica di Mercury ai tempi. Roger Taylor ha commentato di come il cantante avesse fortemente voluto una documentazione visiva di quanto fosse malato, nonostante gli altri membri del gruppo fossero contrari a questa idea. Proprio per il cantante stesso, fu senza dubbio questo il video pi\u00f9 doloroso da registrare della sua intera carriera, dal momento che per lui anche camminare era diventato doloroso e, infatti, nel videoclip rimane quasi immobile. Nel videoclip, per un'ultima volta assieme, compaiono tutti i quattro membri dei Queen in ricordo dei bei tempi passati. Alla fine della ripresa, Mercury scompare dopo un primo piano commovente, con il senno di poi, congedandosi dai fan con le parole \"\u00abI still love you\u00bb\" (\u00abVi amo ancora\u00bb).\nNegli Stati Uniti d'America fu lanciata una versione alternativa del video agli inizi del 1992, allo scopo di promuovere l'uscita della raccolta \"Classic Queen\". Tale versione alternava alcuni filmati di animazione, realizzati dai Walt Disney Studios, alle immagini del clip originale (era la seconda volta che i Queen facevano uso di filmati animati in un loro video; il precedente era stato con \"Save Me\" nel 1980). La collaborazione con gli studi della Disney fu possibile dal momento che l'allora etichetta statunitense dei Queen, la Hollywood Records, era una filiale della Walt Disney Company.\nTracce.\nTesti e musiche dei Queen, eccetto dove indicato.\nTributi.\n\"These Are the Days of Our Lives\" fu suonata dal vivo per la prima volta nell'aprile del 1992, durante il Freddie Mercury Tribute Concert, con alla voce George Michael e Lisa Stansfield. Tale versione fu successivamente inserita nell'EP \"Five Live\" del 1993, venendo accreditata a \"George Michael con i Queen &amp; Lisa Stansfield\".\nLa canzone fu eseguita anche diverse volte dai Queen + Paul Rodgers nel periodo 2005/2006, venendo cantata per l'occasione da Roger Taylor. Sul palco, le note del brano venivano accompagnate da un video mostrante la band nei suoi primi giorni in Giappone.\nAltro uso della canzone fu fatto il 1\u00ba luglio 2007, in occasione dei dieci anni dalla morte di Lady Diana, al nuovo Wembley Stadium di Londra. Pi\u00f9 specificamente, il pezzo fece da colonna sonora a un video in cui erano montate alcune foto di Diana da piccola."}
{"id": "606975", "revid": "33689", "url": "https://it.wikipedia.org/wiki?curid=606975", "title": "Software per Commodore 64", "text": "Il software per Commodore 64 \u00e8 una vastissima libreria di software di oltre titoli commerciali, comparabile per diffusione all'Apple II. Il software poteva essere commercializzato su floppy disk da 5,25\", su cassetta e su cartuccia (cartucce per Commodore 64), e come per gli altri home computer il software pi\u00f9 semplice veniva anche divulgato sotto forma di codice sorgente su pubblicazioni cartacee. Quasi sempre, lo stesso software si pu\u00f2 eseguire anche su Commodore 128 avviato in modalit\u00e0 64.\nStoria.\nLa grande diffusione del Commodore 64 fece anche s\u00ec che molti utenti realizzassero software in BASIC per la macchina. In seguito molte persone si appassionarono a questo linguaggio di programmazione e iniziarono a scrivere propri programmi spesso prendendo spunto da numerose pubblicazioni, su libri e riviste, che stimolavano la fantasia di ciascun programmatore. In alcuni casi questi programmini amatoriali, che erano costituiti perlopi\u00f9 da semplici giochi o da applicazioni di vario genere, furono ripresi e ripubblicati da varie case editrici.\nUn ulteriore passo in avanti per quanto riguarda la programmazione era l'apprendimento del linguaggio macchina, la cui complessit\u00e0 richiedeva per\u00f2 conoscenze e abilit\u00e0 tecniche che non erano alla portata di tutti. Le applicazioni sviluppate in linguaggio macchina permettevano di portare il Commodore 64 al massimo delle sue potenzialit\u00e0: sfruttando appieno le capacit\u00e0 grafiche degli sprite (spiritelli) e del raster (griglia) era possibile produrre una miriade di giochi di qualit\u00e0, cosa che veniva fatta da numerose software house che vendevano i propri videogiochi molto lucrosamente . Ancora negli anni 2000 si sono diffusi progetti alternativi e quasi sempre di stampo amatoriale, come il sistema \"Lunix\", disponibili tramite siti FTP che contengono software per questo computer. Fanno eccezione, per richiesta della Tulip che ne detiene i diritti, proprio le immagini delle ROM originali del sistema, scomparse anche dove presenti in precedenza. Parte del software del Commodore 64 viene ancora usato e venduto a prezzi di mercato.\nStrumenti di sviluppo.\nAssembler.\nIl Commodore 64 era ben fornito di strumenti di sviluppo offerti sia dalla Commodore che da terze parti. Esistevano vari assembler e monitor: il Macro Assembler Development System della Commodore (1982) e il Mikro Assembler della Supersoft (1983) su cartuccia. Sempre su cartuccia erano disponibili programmi per il linguaggio Assembly come Monitor 64 e Hes Mon 64.\nCompilatori.\nDiverse compagnie vendevano compilatori BASIC come Blitz!, Basic 64 Compiler, Petspeed e Austrocompiler (derivato da Blitz!).\nLinguaggi.\nUno dei primi linguaggi progettato per un uso popolare del computer fu il Logo dalla Terrapin. Tale linguaggio fu subito reso disponibile per il C64 dalla Commodore (Logo Commodore) nel 1983.\nAltri linguaggi disponibili erano il Turtle Graphic della Hes (1983), Forth 64 della Abacus disponibile su cartuccia (1988) per il linguaggio Fortran, Nevada Cobol della Commodore (1983) e Cobol della Abacus (1988) per il linguaggio COBOL, PILOT della Commodore (1983) per il linguaggio Pilot, C Power per il linguaggio C, Super Pascal della Abacus e Oxford Pascal per il linguaggio Pascal, e Ada della Abacus per un sottoinsieme del linguaggio Ada.\nPer quanto riguarda il Commodore BASIC residente, uscirono delle cartucce di espansione che ne ampliano i comandi disponibili, come Super Expander e Simons' BASIC.\nEditor di giochi.\nErano disponibili vari programmi per la realizzazione di videogiochi anche da parte di persone non particolarmente esperte nella programmazione in linguaggio macchina.\nLo strumento per produrre giochi pi\u00f9 utilizzato fu lo \"Shoot'Em-Up Construction Kit\", conosciuto comunemente con il nome abbreviato di \"SEUCK\". Il SEUCK permetteva anche a programmatori non esperti di creare sparatutto professionali.\nIl \"Pinball Construction Set\" era invece dedicato alla realizzazione di videogiochi di flipper; \"Games Creator\", \"Garry Kitchen's GameMaker\" e \"Arcade Game Construction Kit\" erano destinati alla creazione di giochi di genere arcade; \"The Quill\" e \"The Graphic Adventure Creator\" servivano per creare giochi d'avventura.\nApplicazioni e utilit\u00e0.\nAnche se molti consideravano il Commodore 64 solo per l'aspetto videoludico, il computer poteva essere utilizzato per funzioni di ufficio quali videoscrittura, foglio elettronico (spreadsheet), archivio elettronico, desktop publishing, programmazione in diversi tipi di linguaggio, computer grafica, musica e simulazione.\nEsistevano inoltre schede modem, RS232 e IE488 e programmi per la comunicazione sia con altri computer che con stampanti Centronics e di altro tipo.\nVideoscrittura.\nEsistevano diversi programmi di videoscrittura: Word Pro 3+, Easy Script, SpeedScript, Home Word, Vizawrite della Viza e Bank Street Writer.\nMagic Desk simulava una macchina da scrivere ed utilizzava un puntatore a forma di mano.\nFoglio elettronico.\nFurono sviluppati molti programmi di foglio elettronico, sebbene il pioniere di questo genere, VisiCalc, non usc\u00ec mai in versione Commodore 64. Multiplan della Microsoft (precursore di Excel) fu portato per la prima volta sul Commodore 64 nel 1983 e rappresentava un prodotto di fascia alta. Practicalc della Computer Software Associates (azienda del New England nota soprattutto per il software per C64) fu creato appositamente per il Commodore 64 e rappresentava invece un prodotto economico adatto all'uso domestico. Autocalc era disponibile anche su cassetta, era veloce ma soffriva di diverse limitazioni. Programmable Spreadsheet o PS \u00e8 basato su Practicalc e permette di definire funzioni scritte in BASIC da salvare su disco e richiamare all'occorrenza. Calc Result della svedese Handic lavora tridimensionalmente con fino a 32 pagine e la possibilit\u00e0 di dividere lo schermo in fino a quattro aree per vedere contemporaneamente pi\u00f9 zone del foglio.\nTra gli altri si possono citare ad esempio Abracalc della Abrasco, EasyCalc 64 della Commodore, OmniCalc della Hesware, SpeedCalc di \"Compute!\", SwiftCalc di Timeworks.\nNel campo della statistica furono pubblicati dalla Systems Editoriale programmi per la previsione dei risultati del totocalcio.\nBase di dati.\nSono disponibili The Manager della Commodore (1984), con manuale in italiano, e Superbase 64 della Precision Software (1983).\nSuite di programmi per l'ufficio.\nMini Office II \u00e8 una suite da ufficio completa.\nVizaStar 64 della Viza, su cartuccia e dischetto, comprende foglio elettronico, base di dati e grafici.\nGrande diffusione ebbe il GEOS: i suoi vantaggi erano la velocit\u00e0, la facilit\u00e0 d'uso e la completa gamma di applicazioni. GEOS fornisce un ambiente simile ai primi Apple Macintosh e apr\u00ec la strada allo sviluppo di molti font, accessori e applicazioni. Supporta molte periferiche e stampanti e divenne molto popolare anche per il suo prezzo basso. Per il GEOS esiste il programma di disegno GeoPaint e quello di videoscrittura GeoWrite (word processor) che, oltre ad avere un'interfaccia utente, supporta molti stili e font con il principio WYSIWYG.\nLa cartuccia di espansione XL 80 della Data 20 Corporation introduce la capacit\u00e0 di mostrare il video con testo a 80 colonne, necessit\u00e0 molto sentita per le applicazioni da ufficio serie rispetto alle normali 40 colonne, pi\u00f9 altre capacit\u00e0 della linea di comando; insieme alla cartuccia era fornito un proprio pacchetto di software da ufficio su disco.\nGestionali.\nProgrammi gestionali erano Gestione Magazzino, Agenda 64, Condominio, Home Inventory, Vocabulary.\nDesktop Publishing.\nCon programmi di pubblicazione come The Newsroom e Page Maker col Commodore 64 potevano essere editati piccoli giornali aziendali e fogli d'informazione.\nGrafica.\nIl programma di grafica pi\u00f9 noto fu KoalaPainter per la sua interfaccia utente: la tavoletta grafica KoalaPad. KoalaPainter \u00e8 un programma di disegno che utilizza due schermate: la prima mostra un menu e la seconda mostra il disegno sul quale si sta lavorando.\nAltri programmi di grafica furono Doodle!, Paint Brush (su cartuccia), Print Master, Saracen Paint.\nLa versione C64 di The Print Shop della Broderbund permette di disegnare cartelli, loghi, banner, bigliettini da visita, biglietti di auguri, calendari e simili, e inviarli alla stampante.\nUn piccolo CAD \u00e8 CAD-3D.\nUn programma dedicato agli istogrammi fu Figaro.\nUn programma dedicato ai fuochi d'artificio fu The Complete Computer Fireworks Celebration Kit.\nMusica e sintesi vocale.\nEsistevano molti strumenti per l'editing sonoro. La Commodore rilasci\u00f2 dei programmi (software) e una tastiera virtuale da mettere sopra il computer (overlay). Music Machine della Commodore. Uno dei primi sintetizzatori musicali su computer fu Synthesound.\nMusic Shop della Broderbund e Music Construction Set permettevano di comporre musica scrivendo note su un rigo musicale mostrato sul video. Per avere musica MIDI servivano cartucce d'espansione. La cartuccia Prophet64 fornisce applicazioni grafiche per sequenziare la musica, sintetizzatori del timpano e del ritmo, MIDI DIN sync.\nSAM (acronimo di \"Software Automatic Mouth\") era un software che permetteva al computer di sintetizzare parole con la pronuncia in lingua inglese. Per avere una corretta pronuncia delle parole in lingua italiana sono uscite in Italia tre versioni del software La Voce edito da Systems Editoriale.\nAltri programmi erano Master Composer, Drums (una completa batteria virtuale), Rock Monitor e Kawasaki Rhythm Rocker.\nUn notevole programma che simulava il suono di una tromba con il joystik era Dancing Feats della Softsync.\nDato che il SID del Commodore 64 era solo a tre voci, venne realizzata una Sound Buggy che aggiungeva altre 9 voci, portando a 12 le voci possibili da suonare.\nDidattica.\nIn Italia vennero pubblicati corsi di informatica per il linguaggio BASIC (\"Video Basic\" delle Edizioni Jackson e \"Conoscere il Computer direttamente dal computer\" delle edizioni Beatrice d'Este) e un corso di musica per imparare a suonare (\"7 Note Bit\", uscito in edicola in formato cassetta per le Edizioni Jackson).\nSono stati pubblicati vari programmi di astronomia, il pi\u00f9 completo dei quali \u00e8 stato Sky Travel pubblicato della Commodore nel 1984 e successivamente aggiornato e riedito da Microillusion nel 1988.\nPer imparare a scrivere c'era il programma di dattilografia Touch Typing Tutor della Taylormade.\nAerobics della Spinnaker era un tutor di ginnastica aerobica.\nComunicazione.\nProgrammi per la comunicazione erano Superterm, Vip Terminal che permettevano di scambiare file con altri computer, attraverso due schede di compatibilit\u00e0. Una scheda modem per trasmettere dati a distanza attraverso il telefono.\nControllo remoto.\nCon VIC REL, relay cartridge della Handic, si possono controllare fino a sei accessori elettrici, come accendere le luci di casa ad una data ora, accendere la macchina del caff\u00e8, accendere dei caloriferi elettrici ad una data ora della notte, controllare l'accensione e lo spegnimento della pompa dell'acqua per irrorare il giardino, accendere e spegnere le luci dell'acquario e qualsiasi altro controllo elettrico remoto.\nVideogiochi.\nPer la quantit\u00e0 e la qualit\u00e0 dei videogiochi, il Commodore 64 divenne molto conosciuto come computer da intrattenimento.\nProbabilmente l'aspetto pi\u00f9 evidente nella storia dei giochi del C64 \u00e8 il numero di titoli scritti per questo computer. In totale (secondo il progetto Gamebase 64) esistono pi\u00f9 di 18\u00a0000 titoli per il Commodore 64, probabilmente il pi\u00f9 grande catalogo per un modello di computer esistente, che superava di gran lunga quelli per lo ZX Spectrum.\nIn Europa i giochi venivano venduti su floppy disk o cassetta, mentre in America si utilizzava normalmente il floppy disk. I giochi su cassetta erano di solito meno costosi rispetto alla versione su disco; comunque, a causa dei limiti della cassetta (scarsa velocit\u00e0 e mancanza dell'accesso casuale), molti giochi di grandi dimensioni (come i giochi di ruolo) uscirono solo nella versione per dischetto. In ogni caso furono le cassette il formato pi\u00f9 diffuso in Europa a causa del maggior costo dei driver a disco, in Italia poi godettero maggiormente della grande diffusione nelle edicole. Meno numerosi furono i giochi su cartuccia; questo formato, veloce ma costoso, venne utilizzato soprattutto nei primi anni di esistenza del C64, per poi diventare raro, con una breve ripresa in occasione del lancio della console Commodore 64 Games System.\nSecondo una selezione fatta dalla rivista \"Retro Gamer\", dichiaratamente approssimativa data la difficolt\u00e0 di scelta, i dieci pi\u00f9 grandi giochi per Commodore 64 sono \"The Sentinel\", \"International Karate +\", \"Bubble Bobble\", \"Mayhem in Monsterland\", \"Turrican\", \"Impossible Mission\", \"Paradroid\", \"Wizball\", \"Project Firestart\", \"Zak McKracken and the Alien Mindbenders\". In una selezione successiva vennero nominati anche \"Uridium\", \"Armalyte\", \"Thrust\", \"Bruce Lee\", \"Kikstart 2\", \"The Last Ninja\", \"Elite\", ', ', \"Maniac Mansion\", \"Delta\", ', \"The Way of the Exploding Fist\", \"Leader Board\", \"California Games\", ', \"Boulder Dash\", \"Stunt Car Racer\".\nIl gioco pi\u00f9 venduto per Commodore 64 \u00e8 stato \"Bubble Bobble\", conversione del celebre arcade della Taito, con 9 milioni di copie.\nLa pirateria.\nIl mercato del software per il C64 ebbe problemi per via della pirateria informatica. Questo fu dovuto a vari fattori. Lo sviluppo di gruppi warez atti a rimuovere le varie protezioni dalla copia fu probabilmente uno dei fattori principali.\nNegli USA e nel Regno Unito molte BBS fornivano software commerciali craccati. Ci fu un grande numero di gruppi warez tra i quali FairLight, che continu\u00f2 ad esistere a pi\u00f9 di dieci anni di distanza dalla fine della commercializzazione del C64. Alcuni membri di questi gruppi si orientarono al phreaking e alle frodi di carte di credito o carte telefoniche.\nPoich\u00e9 all'epoca non molti utenti possedevano un modem, molti utenti di gruppi warez mantenevano contatti per il mondo. Questi contatti di solito inviavano per posta floppy piratati in massa. Esistevano anche \"sneakernet\" nelle scuole e nelle aziende di tutto il mondo, dove amici e colleghi si scambiavano (e di solito in seguito copiavano) le proprie raccolte di software. Prima che Internet si diffondesse, questo era l'unico modo per molti utenti di accumulare ricche librerie di software pirata. Specialmente in Europa, gruppi di persone organizzavano \"raduni\" esplicitamente per copiare il software.\nErano in vendita molti popolari strumenti per la gestione del dischetto ma in realt\u00e0 venivano usati contro le protezioni dalla copia. La prima fu Clone, Disector, SuperClone poi Fast Hack'em, l'esempio pi\u00f9 celebre e diffuso. I nastri potevano essere copiati semplicemente con una presa a due vie, una che mandava il segnale al Commodore 64 e un'altra che mandava il segnale ad un secondo registratore, predisposto per la registrazione. Oppure si duplicava con software apposito che registrava in un primo tempo il programma sul Commodore 64 e lo trascriveva su un nastro nuovo in un secondo tempo. Alcuni nastri avevano una doppia protezione e bisognava passarli una volta su registratore e una volta con programma o con la presa duplice. Spesso era sufficiente duplicare la cassetta con un normale registratore musicale a due sportelli. Sulla falsariga di questo sistema furono diffusi programmi via radio. Esistevano anche cartucce come la Action Replay che congelavano il programma in memoria e lo salvavano su cassetta o disco. I giochi craccati potevano spesso essere copiati direttamente senza bisogno di alcuno strumento. Il registratore a nastro Commodore Datassette di fabbricazione giapponese conteneva all'interno una doppia presa, che poteva mandare il segnale ad un altro registratore ma questa opzione non fu mai attivata.\nLe edizioni economiche da edicola italiane.\nFino agli anni '90, in Italia erano attivi alcuni gruppi editoriali (i principali erano SIPE, Pubblirome/Edigamma e Logica2000) che pubblicavano su supporti magnetici, soprattutto nastro ma anche disco, videogiochi per Commodore 64 modificati nel loro nome originario e nelle schermate introduttive in tutti quegli aspetti che potessero ricondurlo all'originale. I testi venivano tutti tradotti in lingua italiana e le riviste allegate contenevano alcune sommarie istruzioni su ciascun gioco. Queste edizioni erano destinate alla diffusione nelle edicole e il loro costo era basso, sulla media delle 10.000 lire (circa 5 euro), scese poi a 3.500 (1,75 euro) quando il C64 stava esaurendo il suo ciclo di vita. Erano diffusi soprattutto i nastri, solitamente con 5, 8 o 10 giochi equamente ripartiti tra i due lati, e alcuni casi si poteva arrivare a cassette contenenti fino a 30 giochi (come nel caso delle \"Hit Parade\" delle edizioni SIPE).\nQuesto fenomeno, che al giorno d'oggi apparirebbe sconcertante, era a quel tempo dovuto ad un fattore da non sottovalutare: la legge italiana sul diritto d'autore, risalente al 1941, nonostante alcune modifiche, non tutelava ancora pienamente le opere di ingegno riguardanti il software. Gli editori, grazie a questa zona grigia legislativa poco definita, potevano aggirare le conseguenze legali legate al copyright semplicemente modificando il nome del gioco e alcune parti di esso, e traducendo la lingua. L'economicit\u00e0 del formato cassetta, l'uso dell'italiano e il canale ramificato delle edicole rendeva questi prodotti pi\u00f9 facilmente disponibili ai consumatori rispetto al software originale che in molti casi era reperibile solo nei negozi specializzati o via importazione, e ad un prezzo decisamente pi\u00f9 alto. Ad ogni modo, sono esistiti anche diversi casi in cui questi stessi negozi offrivano anch'essi copie di software che in realt\u00e0 erano dei falsi.\nIl fenomeno dei giochi pirata modificati, dato che si \u00e8 appoggiato al canale editoriale e alle edicole come forma di distribuzione, \u00e8 stato cos\u00ec radicale in Italia che forse supera quello operato dei cracking groups: prova di questo pu\u00f2 essere il fatto che molti degli utenti italiani di un Commodore 64 possiedono pi\u00f9 memoria della versione pubblicata in edicola di un gioco rispetto alla sua controparte originale.\nNonostante questo massiccio fenomeno nella realt\u00e0 italiana, sono esistiti anche gruppi editoriali e distributori che si dedicarono al supporto e della diffusione di software originale. Tra questi possiamo ricordare la Lago, che distribu\u00ec vari giochi della Beyond Software corredati con manuale in italiano (Enigma Force, Quake Minus One), la Jackson che includeva titoli originali su disco o cassetta sulle sue numerose riviste (come \"Supercommodore 64 &amp; 128\" e \"Videogiochi 64 &amp; 128\"), e la System Editoriale che offr\u00ec, sulle proprie testate, l'occasione a diversi autori italiani di pubblicare i propri giochi.\nIl retrocomputing.\nIl materiale registrato sul nastro magnetico delle cassette e dei primi floppy disk da 5\u00bc pollici si degradava ad una velocit\u00e0 allarmante. Per conservare il software occorre effettuare copie informatiche su supporti che possano garantire una aspettativa di vita pi\u00f9 lunga. Inoltre sono stati realizzati dei dispositivi che permettono il passaggio del software dal supporto originale (disco, nastro o cartuccia) su file che possono girare, tramite appositi emulatori, anche su computer di nuova generazione.\nNell'ambito informatico del Commodore 64, al fine di preservare il software prodotto per questo computer, sono stati avviati vari progetti facenti capo a vari gruppi di appassionati. Alcuni dei siti pi\u00f9 importanti per la preservazione dei videogiochi sono C64.com e l'organizzazione \"GameBase 64 (GB64)\" (il database disponibile online contiene informazioni su oltre 18.800 titoli, spesso con la possibilit\u00e0 del download). Altri siti si prefiggono la conservazione dei videogiochi nel loro formato originale su disco o nastro, della documentazione originale come manuali, contenitori dei giochi, articoli di riviste e altro materiale ancora.\nCi sono vari strumenti per trasferire dati dai dischi floppy del 1541 su PC.\nCi sono anche molti emulatori che permettono di eseguire programmi per il C64 su hardware moderno. I pi\u00f9 famosi sono VICE, CCS64, e Power64."}
{"id": "606977", "revid": "4106", "url": "https://it.wikipedia.org/wiki?curid=606977", "title": "Terminillo", "text": ""}
{"id": "606982", "revid": "48279", "url": "https://it.wikipedia.org/wiki?curid=606982", "title": "FC Inter", "text": ""}
{"id": "606984", "revid": "47767", "url": "https://it.wikipedia.org/wiki?curid=606984", "title": "Tizia", "text": ""}
{"id": "606985", "revid": "137928", "url": "https://it.wikipedia.org/wiki?curid=606985", "title": "Scafandro da palombaro", "text": ""}
{"id": "606995", "revid": "14071", "url": "https://it.wikipedia.org/wiki?curid=606995", "title": "Tal dei tali", "text": "Tal dei tali (o anche tal de' tali) \u00e8 un'espressione della lingua italiana per riferirsi a una persona ipotetica. L'espressione si usa per definire un personaggio sconosciuto o di dubbia importanza."}
{"id": "606996", "revid": "767487", "url": "https://it.wikipedia.org/wiki?curid=606996", "title": "Novo Mesto (album)", "text": "Novo Mesto \u00e8 il sesto album in studio del cantautore italiano Niccol\u00f2 Fabi, pubblicato il 3 febbraio 2006 dalla Virgin Records.\nDescrizione.\nIl titolo dell'album trae il proprio nome dall'omonima citt\u00e0 situata in Slovenia nella quale \u00e8 stato registrato, oltre a rievocare in italiano il tema della malinconia. La scelta di questa insolita localit\u00e0 per la registrazione del lavoro \u00e8 motivata dalla ricerca, da parte dell'autore e dei musicisti che con lui hanno collaborato, di una sonorit\u00e0 diversa dagli album precedenti, meno legata alla musica cantautoriale italiana. Fabi ha lasciato che l'ambiente che lo circondava entrasse nei suoi brani, registrandoli in tre settimane senza averli mai provati prima, stimolando cos\u00ec la creativit\u00e0 dei suoi collaboratori. Il risultato pi\u00f9 evidente di questa ricerca si pu\u00f2 sentire in \"Oriente\", uno dei singoli estratti, in cui il ritmo ossessivo rimanda a luoghi e culture lontane da quella occidentale e pi\u00f9 vicine al mondo slavo.\nLe canzoni sono arrangiate quasi totalmente con strumenti acustici. Sulla scia di questa nuova ricetta, Fabi ha rivisitato alcune sue canzoni precedenti durante il \"Novo Mesto Tour\" che ha seguito l'uscita dell'album, tra le quali \"Rosso\" de Il giardiniere. All'interno dell'album trova anche spazio \"So Lonely\", una cover dei Police che \u00e8 spesso entrata nella scaletta dei concerti di Fabi. Questa canzone dura nominalmente pi\u00f9 di 8 minuti, ma in realt\u00e0 \u00e8 lunga solo 4:05 minuti: c'\u00e8 infatti una traccia nascosta al termine dell'album che \u00e8 la versione strumentale acustica del brano \"Mettere le ali\". Il disco \u00e8 stato prodotto dallo stesso Fabi e da Adriano Pennino, e registrato e mixato da Fabrizio Simoncioni.\nI singoli estratti dall'album sono \"Costruire\", \"Oriente\" ed \"Evaporare\". Nella settimana successiva al 3 febbraio \"Novo Mesto\" \u00e8 entrato all'undicesimo posto nella classifica di vendita Fimi/Nielsen. Si tratta del miglior piazzamento che il cantautore romano ha ottenuto in 10 anni di carriera discografica."}
{"id": "606998", "revid": "72663", "url": "https://it.wikipedia.org/wiki?curid=606998", "title": "Tal de' Tali", "text": ""}
{"id": "606999", "revid": "72663", "url": "https://it.wikipedia.org/wiki?curid=606999", "title": "Tale", "text": ""}
{"id": "607000", "revid": "124162376", "url": "https://it.wikipedia.org/wiki?curid=607000", "title": "Medaglia miracolosa", "text": "Medaglia miracolosa (o medaglia della Madonna delle Grazie, o medaglia dell'Immacolata) \u00e8 il nome che la tradizione cattolica ha dato alla medaglia realizzata in seguito a quanto accaduto nel 1830 a Parigi, in rue du Bac n. 140, a Santa Caterina Labour\u00e9, novizia nel convento delle figlie della carit\u00e0 di San Vincenzo de' Paoli, la quale avrebbe avuto delle apparizioni mariane. \nSecondo quanto riferito da suor Labour\u00e9, questa medaglia fu coniata \u2014 in seguito a quanto richiesto dalla Madonna durante la seconda apparizione (27 novembre 1830) \u2014 come segno di amore, pegno di protezione e sorgente di grazie. I papi Gregorio XVI e Pio IX ne hanno fatto uso (Laurentin, 1996). Da allora, la cosiddetta \"Cappella delle Apparizioni\" \u00e8 divenuta un frequentato luogo di culto, aperto a tutti i fedeli.\nOrigine del nome.\nDiffusa nella regione di Parigi durante l'epidemia di colera del 1832 dalle Figlie della Carit\u00e0, la medaglia avrebbe dato luogo a parecchie, inspiegabili guarigioni. Nel febbraio 1834 \u00e8 documentato l'appellativo popolare di \"miracolosa\" senza che, ancora, fosse noto il suo legame con le apparizioni di rue du Bac (Laurentin, 1980).\nAnalisi dei simboli.\nLa forma della medaglia \u00e8 ovale. Nelle risultanze dell'inchiesta canonica datata 13 luglio 1836 si legge che \u00abla medaglia trae origine da una visione e [...] \u00e8 la copia fedele di un quadro che una suora della Carit\u00e0 di san Vincenzo de Paoli nella cappella di comunit\u00e0 rifer\u00ec di aver visto. [...] Si \u00e8 emessa l'opinione che la visione non avrebbe potuto essere immaginaria, n\u00e9 fantastica, essendosi ripetuta pi\u00f9 volte [...] che non era l'effetto di un sogno, n\u00e9 il prodotto di un'immaginazione esaltata, avendo avuto luogo di giorno, durante l'orazione o la messa [...] Gli effetti della Medaglia [...] sembrano dei mezzi attraverso i quali il cielo sembra aver confermato la realt\u00e0 della visione, la verit\u00e0 del racconto e approvato la coniazione e la propagazione della Medaglia\u00bb (Guida, 2000). La visione da cui scatur\u00ec l'effigie avvenne verso le 17.30, durante la preghiera che seguiva la meditazione; stando al racconto, la Madonna apparve accanto al quadro di san Giuseppe, alla destra della veggente.\nLa preghiera.\nLa giaculatoria che, secondo suor Labour\u00e9, la Madonna volle incisa sulla medaglia, \u00e8 ritmata sui \"\u00abdue tempi essenziali della preghiera cristiana: l'invocazione e la lode\u00bb\" (Rondet, 2004). Secondo il disegno di Dio, Maria si fa \"advocata\", cio\u00e8 \"colei che difende\".\nInterpretazione teologica.\nLa visione che suor Labour\u00e9 trasfuse nella medaglia \u00e8 una sorta di summa dottrinaria e di sintesi devozionale, il cui significato si chiarisce col passare del tempo, ma non potr\u00e0 mai dirsi definitivamente compiuto. \"\u00abQuesto significato era sconosciuto ai veggenti, che si limitavano a trasmettere un messaggio, come una macchina spirituale. [...] Ci\u00f2 equivale a dire che non si pu\u00f2 studiare l'avvenimento della 'rue du Bac' staccandolo dalla sua posterit\u00e0, dalla sua costellazione. Il segno dei tempi non \u00e8 limitato all'avvenimento 'rue du Bac' [...] Il segno \u00e8 l'insieme, la totalit\u00e0 [...] il 'concerto' degli avvenimenti mistici apparentati, che si scaglionano nella durata storica dopo il 1830, che si producono ancora clandestinamente, che si riprodurranno, e dei quali il significato pu\u00f2 essere capito solo alla fine\u00bb\". Ancora: \"\u00abUn problema pratico di ogni cristiano \u00e8 quello di concentrare il massimo nel minimo. [...] Il difficile sta nel trovare un simbolo [...] che parli a tutti [...] La medaglia \u00e8 questo simbolo: un simbolo del tutto; un punto [...] che riempie tutto\u00bb\" (Guitton, 1997).\nAspetti teologici.\nLa Madonna \u00e8 effigiata come la donna vestita di sole (Ap ), che biblicamente esprime la trascendenza di Dio. \"\u00abInoltre il gesto di 'vestire', quando ha per soggetto Dio, significa l'amore, la tenerezza, la sollecitudine che egli nutre\u00bb\" (Serra 1, 1996). Ella indossa camice, mantello e velo, che non lasciano trasparire le sue fattezze, al di l\u00e0 dei lineamenti del viso. \u00c8 un abbigliamento sacerdotale, che intreccia un linguaggio di pudore sacro (la dalmatica) a uno di consacrazione (il velo). \"\u00abI due linguaggi esprimono lo Spirito creatore e santificante, che aleggia sulle acque\u00bb\". La Vergine velata \u00e8 perci\u00f2 la traduzione della Vergine dell'annunciazione \"\u00abcoperta [...] dalla duplice 'adombrazione' dell'Onnipotenza e dello Spirito\u00bb\" (Guitton, 1997).\nRegalit\u00e0 di Maria.\nLe braccia della Madonna sono tese, in un gesto di compiacenza, nell'atto di distribuire grazie ai fedeli, rappresentate dalla luce che irradia. \"\u00abLa distensione [...] indica un dono totale: quello che Maria fa di se stessa a chi la implora. Le mani sono di 'Signora', di 'Regina', che non possono non evocare [...] la sposa del Cantico dei Cantici\u00bb\" (Guitton, 1997). Si rielaborano qui secoli di culto liturgico e di piet\u00e0 popolare, che fin dal Medioevo avevano trovato espressione nelle antifone mariane, specie nella \"Salve Regina\".\nLa Gerusalemme celeste.\nSull'altra faccia figurano la lettera M (cio\u00e8 Maria) sormontata dalla Croce, e sotto i fiammeggianti cuori di Ges\u00f9 e di Maria; quest'insieme \u00e8 circondato da 12 stelle, come descritto in Ap 12,1. Tale iconografia \u00e8 tradizionalmente interpretata come simbolo di redenzione, attraverso la passione di Ges\u00f9 e di Maria, e di corredenzione di quest'ultima, mentre le stelle rappresentano le virt\u00f9 mariane. A questa lettura va aggiunta anche quella derivante da Ap , dove la donna, espressione del nuovo popolo di Dio, cio\u00e8 la Chiesa di Cristo, simboleggia Gerusalemme, la citt\u00e0 santa discesa dal cielo, con 12 porte, sormontate da 12 angeli e i 12 nomi delle trib\u00f9 dei figli di Israele; le mura della citt\u00e0 poggiano su 12 basamenti, sopra cui sono i 12 nomi dei 12 apostoli dell'Agnello (Serra 1, 1996). In questo modo, la Medaglia miracolosa si propone quale sintesi delle due esegesi che hanno disputato intorno ad Ap 12,1: quella ecclesiologica e quella mariologica. Parrebbe inoltre concretizzare la visione profetica di Is per cui \"\u00abti si chiamer\u00e0 con un nome nuovo che la bocca del Signore indicher\u00e0. Sarai una magnifica corona nella mano del Signore, un diadema regale nella palma del tuo Dio\u00bb\", nonch\u00e9 quella di Bar , della Gerusalemme rivestita \"\u00abdello splendore della gloria che ti viene da Dio per sempre\u00bb\".\nI segni cristologici.\nUna pi\u00f9 recente traduzione dei segni, di carattere cristologico, vede invece nella croce, nella lineetta e nella M tre lettere dell'alfabeto greco (X, J, M), iniziali della frase che campeggia nelle rappresentazioni e nelle iscrizioni del mondo classico, ovvero \"\u00abdi Cristo Ges\u00f9 Madre\u00bb\" (Chierotti, 1979). Questa centralit\u00e0 di Maria, che una tendenza teologica postconciliare aveva messo in ombra, nella medaglia \u00e8 esaltata al punto che \"\u00abnon \u00e8 lecito accantonare la Madre, perch\u00e9 [...] ella \u00e8 vitalmente, ontologicamente legata al Figlio. La mariologia \u00e8 unita strettamente alla cristologia: abbandonare o anche solo ridimensionare la prima significa mettere in causa pure la seconda\u00bb\" (Messori, 2008).\nLa Virgo Potens.\nSecondo il racconto di suor Labour\u00e9, all'inizio dell'apparizione del 27 novembre la Madonna, ritta su una semisfera, reggeva fra le mani, all'altezza del cuore, un globo dorato, offrendolo a Dio con atteggiamento materno, mentre una voce interna diceva alla veggente: \"\u00abQuesto globicino simboleggia il mondo intero ed ogni anima in particolare!\u00bb\" (Chierotti, 1979). Qui \u00e8 l'immagine missionaria di Maria, la \"Virgo Potens\", nel suo ruolo regale di mediatrice fra Dio e gli uomini, con l'intento di fare del \"regnum hominis\" il \"regnum Dei\" (Masciarelli, 1996).\nFunzione materna.\nIl globo mostrato da Maria fa riferimento alla sua maternit\u00e0 spirituale per gli uomini, in funzione d'una mediazione ascendente (Chierotti, 1979) di cooperazione umana dipendente dal Cristo. \"\u00abNell'intero arco della storia della salvezza, Maria [...] diventa realt\u00e0 operante ed efficiente dal momento del suo consenso espresso nell'evento salvifico dell'annunciazione\u00bb\" (Meo, 1996). Tale immagine non \u00e8 rappresentata nella medaglia, ma ne costituisce il presupposto; tant'\u00e8 che, qualche mese prima della morte (31 dicembre 1876), suor Labour\u00e9 insistette affinch\u00e9, nella cappella di rue du Bac, fosse realizzato un altare con la statua della Madonna col globo: cosa che, dopo varie traversie, fu definitivamente autorizzata da Leone XIII nel 1885 (Laurentin, 1980).\nSocia del Redentore.\nNella seconda fase della visione di suor Labour\u00e9 il globo scompare \"\u00abforse in alto, forse soffuso dalla luce\u00bb\". A quel punto, le braccia della Madonna si abbassano e dagli anelli alle dita dipartono raggi luminosi che avvolgono il mondo sotto i suoi piedi: la mediazione di Maria si fa discendente (Chierotti, 1979), s'indirizza agli uomini, perch\u00e9 \"\u00abnessuna sua cooperazione pu\u00f2 essere indicata in quel settore della salvezza che va dal momento della creazione a quello dell'incarnazione, e niente ci pu\u00f2 far pensare ad un suo specifico influsso diretto sulla salvezza del cosmo\u00bb\". La sua cooperazione \u00e8 singolarmente associata a quella del Redentore \"\u00abperch\u00e9 gli uomini fossero liberati dalla schiavit\u00f9 del peccato ed avessero aperta la via della salvezza\u00bb\" (Meo, 1996). Alle nozze di Cana, il primo segno della missione di Ges\u00f9 (Gv ) si manifesta per intercessione di Maria (Gv ).\nRealizzazione e diffusione.\nNon poche furono le difficolt\u00e0 per giungere alla realizzazione della medaglia: le autorit\u00e0 religiose erano infatti caute di fronte alle rivelazioni di suor Labour\u00e9. Il suo confessore, padre Jean-Marie Aladel, a tutta prima giudic\u00f2 severamente il racconto delle apparizioni: \"\u00abPura illusione! [...] Se volete onorare Nostra Signora, imitate le sue virt\u00f9, e guardatevi dall'immaginazione!\u00bb\". Di fronte allo stallo, nell'autunno 1831 suor Labour\u00e9 sbott\u00f2: \"\u00abLa Vergine \u00e8 dispiaciuta!\u00bb\". A quel punto, col supporto del confratello Jean-Baptiste \u00c9tienne, futuro superiore generale della congregazione, padre Aladel si rivolse all'arcivescovo di Parigi, che diede la sua approvazione al conio. Nella primavera 1832 l'incarico venne affidato all'orafo Vachette di quai des Orf\u00e8vres 54; il modello indicato per il recto fu quello della statua dell'Immacolata Concezione di Edm\u00e9 Bouchardon, visibile nella chiesa di Saint-Sulpice. Il 30 giugno, i primi 1.500 esemplari furono battuti. Suor Labour\u00e9 ricevette la medaglia ai primi di luglio e la approv\u00f2 (Laurentin, 1980). La diffusione fu rapidissima: nel 1835, il giornale \"La France Catholique\" la defin\u00ec \"\u00abuno dei pi\u00f9 grandi segni degli ultimi tempi\u00bb\", rivelando che la portavano anche i membri della famiglia reale (Sicari, 2007); nello stesso anno, \u00e8 testimoniata a Roma da un sonetto di Giuseppe Gioachino Belli; nel primo decennio, solo in Francia ne circolarono oltre cento milioni di copie (Chierotti, 1979); alla morte di suor Labour\u00e9, aveva superato il miliardo di esemplari (Di Lorenzo, 2004). Il 7 dicembre 1838, Gregorio XVI accord\u00f2 il permesso di portarla. Oggi \u00e8 di gran lunga la pi\u00f9 diffusa di tutti i tempi, per un totale di parecchi miliardi in ogni parte del mondo (Laurentin, 1996).\nCautele della gerarchia.\nL'arcivescovo di Parigi, monsignor Hyacinthe-Louis de Qu\u00e9len, quando fu portato a conoscenza dei fatti di rue du Bac e della richiesta di Maria tramite suor Labour\u00e9, rispose: \"\u00abNessun inconveniente a far coniare la Medaglia\u00bb\", ritenendola conforme alla fede e alla piet\u00e0. Stabil\u00ec tuttavia: \"\u00abNon si formulino giudizi prematuri sulla natura della visione, n\u00e9 si rivelino le circostanze. Si diffonda questa medaglia, semplicemente. E si giudicher\u00e0 l'albero dai suoi frutti\u00bb\" (Laurentin, 1980). In merito, si \u00e8 ipotizzato che l'arcivescovo guardasse con particolare favore \"\u00aba qualsiasi misura che potesse allentare il tenore anticlericale dei tempi\u00bb\" (Burton, 2001). Col moltiplicarsi delle notizie relative agli eventi prodigiosi che sarebbero stati determinati dalla medaglia per\u00f2, crebbero anche le domande circa la sua origine. Per non urtare le suscettibilit\u00e0 della curia romana, dove i dossier su presunti miracoli non erano ben accolti, si pens\u00f2 di pubblicare le informazioni relative alle apparizioni in un opuscolo devozionale dal titolo \"Mois de Marie\". Fu padre Aladel, il 17 marzo 1834, a stendere un prudente e succinto racconto degli eventi, che fu dato alle stampe e divulgato il 10 aprile. Nel manoscritto originale si leggeva che suor Labour\u00e9 \"\u00abha creduto di vedere\u00bb\"; in una stesura successiva, resasi necessaria di fronte ai sempre maggiori interrogativi del pubblico, padre Aladel chiar\u00ec invece che \"\u00abdurante l'orazione ha visto un quadro\u00bb\", sottolineando come la Vergine sia apparsa \"\u00abnel modo in cui si \u00e8 soliti vederla rappresentata sotto il titolo dell'Immacolata Concezione\u00bb\". Questa nuova pubblicazione vide la luce come \"Notice\" il 20 agosto; tirata in 10.000 copie, fu in breve esaurita; la seconda edizione, del 20 ottobre, fu di 15.000 copie ma fin\u00ec altrettanto presto; si arriv\u00f2 a una terza edizione, in 37.664 copie. Anche sulla \"Notice\" i particolari circa le apparizioni furono omessi: precauzione necessaria affinch\u00e9 Roma non intendesse che si volesse dar rilievo a fatti di carattere superstizioso (Laurentin, 1980).\nAdattamento della visione.\nIl bozzetto che padre Aladel ricostru\u00ec in base ai racconti di suor Labour\u00e9, e che poi divenne l'incisione della medaglia, per alcuni elementi differisce da quanto le testimonianze autografe della veggente lasciano trapelare. Le difformit\u00e0 pi\u00f9 importanti sono due: le 12 stelle che compaiono sul verso, forse un adattamento alla donna dell'Apocalisse, e l'assenza del globo che ella teneva fra le mani. Su quest'ultimo, di cui il \"Mois de Marie\" e la \"Notice\" non fanno menzione, si \u00e8 appuntata l'indagine storica, che ha proposto quattro diverse soluzioni: non c'era nella visione del 27 novembre, ma in un'altra; faceva parte della medesima apparizione, che per\u00f2 si \u00e8 svolta in due fasi; \u00e8 un'invenzione di suor Labour\u00e9; l'unica, effettiva visione, fu quella della Vergine col globo, che padre Aladel avrebbe per\u00f2 conformato alla classica immagine dell'Immacolata Concezione, con le braccia distese e le mani aperte. Quest'ultima ipotesi, che spiegherebbe l'insistenza di suor Labour\u00e9 per la realizzazione della statua quale complemento della visione, sarebbe confermata da padre Jules Charles Chevalier, biografo della veggente, nella dichiarazione rilasciata al processo ordinario (17 giugno 1896): \"\u00abNon mi spiego perch\u00e9 padre Aladel ha soppresso il globo che ella mi ha sempre confermato di aver visto tra le mani della santa Vergine. [...] Sarei portato a credere che ha agito cos\u00ec per semplificare la medaglia e farla accettare pi\u00f9 facilmente al pubblico, in un tempo in cui le passioni politiche esercitavano una grande influenza\u00bb\" (Guida, 2000). L'interpretazione di padre Chevalier \u00e8 per\u00f2 messa in dubbio dagli storiografi: \"\u00abIn mancanza di prove documentarie inoppugnabili, non si pu\u00f2 dimostrare che Aladel ed Etienne siano stati indotti a aderire alle richieste di Caterina dalla situazione socio-politica generale\u00bb\" (Burton, 2001).\nIstituzione della festa nel calendario liturgico.\nA seguito della richiesta presentata dal Procuratore Generale della Congregazione della missione presso la Santa Sede, Padre Natale Barbagli e da Padre Francesco Biondelli al Cardinale Gaetano Aloisi Masella Prefetto della Congregazione dei riti, papa Leone XIII istitu\u00ec nel 1894 la celebrazione della festa della Beata Vergine Maria della medaglia miracolosa nel calendario liturgico della Chiesa cattolica da celebrarsi ogni 27 novembre.\nMessaggio mariano.\nSarebbe stata la Madonna a dire: \"\u00abFa' coniare una medaglia su questo modello; le persone che la porteranno con fiducia e che con devozione reciteranno questa breve preghiera, godranno d'una protezione speciale della Madre di Dio\u00bb\". Maria avrebbe inoltre chiarito il senso ultimo della richiesta con queste parole, che la veggente riport\u00f2 in forma autografa: \"\u00abIo spando [queste grazie] su coloro che me le domandano [ha inteso Caterina. Lei mi ha fatto] comprendere quant'\u00e8 piacevole pregare la Santa Vergine e quanto ella \u00e8 stata generosa con coloro che la pregano. Che grazie ella concede a coloro che gliele domandano, e quale gioia prova nell'accordarle\u00bb\". Sia nella seconda, che nella terza e ultima apparizione (dicembre 1830, data non specificata), la Madonna avrebbe aggiunto: \"\u00abQuesti raggi simboleggiano le grazie che la Santa Vergine ottiene per coloro che gliele domandano\u00bb\" (Laurentin, 1980). Da qui la seguente considerazione: \"\u00abLa medaglia \u00e8 una miniatura [...] In uno spazio molto piccolo, in modo minuscolo, con un minimo di simboli, essa riassume in tutto la mariologia. In essa si potrebbe trovare una microapocalisse, ossia un insegnamento globale della Chiesa sulla madre del Cristo, proposto per immagine e allegoria\u00bb\" (Guitton, 1997).\nContesto storico.\nIl messaggio mariano insito nell'apparizione di rue du Bac emergerebbe anche su un piano traslato, ricordando \"\u00abla vicinanza del cielo al mondo desolato, dal quale sembrerebbe escluso, un mondo che la Rivoluzione [francese] aveva scristianizzato, secolarizzato, reso orfano\u00bb\". Tramite la Medaglia miracolosa, Maria intendeva cos\u00ec risvegliare \"\u00abla preghiera, l'iniziativa, lo zelo missionario di quel secolo, che fu esemplare\u00bb\" (Laurentin, 2001). Padre Chevalier insister\u00e0 su questo punto: \"\u00abL'apparizione del 1830 [...] ha segnato la fine di un periodo disastroso per la Chiesa e la societ\u00e0 [...] \u00c8 stata l'inizio di un'era nuova: era di misericordia e di speranza\u00bb\" (Guida, 2000).\nRinnovamento vincenziano.\nPur se a un livello meno universalistico, notevole fu l'influenza che i fatti di rue du Bac ebbero per le comunit\u00e0 fondate da san Vincenzo de Paoli. I rivolgimenti rivoluzionari erano stati causa di decadimento nell'osservanza della regola e del venir meno delle vocazioni. Ma la straordinaria fortuna della medaglia determin\u00f2 il superamento di tali difficolt\u00e0. Il 1\u00ba gennaio 1855, in un messaggio diretto alla famiglia vincenziana, il superiore generale scrisse: \"\u00abLa Compagnia, rialzatasi a stento dalle sue rovine, non aveva che un'esistenza molto debole e sterile e poche speranze di riprendere un giorno il bel posto che aveva un tempo occupato nella Chiesa, quando una voce misteriosa le annunci\u00f2 che Dio si sarebbe servito delle due famiglie di San Vincenzo per rianimare la fede. Poco dopo, ebbe luogo, nella cappella della Casa Madre delle Figlie della Carit\u00e0, l'apparizione di Maria Immacolata che fece nascere la Medaglia Miracolosa. Tale evento si verific\u00f2 nel 1830. Cominci\u00f2 allora una nuova era per la Compagnia\u00bb\" (Sicari, 2007). Nel 1837 si contavano 325 case delle Figlie della Carit\u00e0; nel 1860 erano divenute 1.050, comprese le missioni estere (Guida, 2000); al 31 dicembre 2005 ammontavano a 2.424, per un totale di 21.002 suore.\nLe Figlie di Maria.\nCon un rescritto del 20 giugno 1847, Pio IX accord\u00f2 alle scuole tenute dalle Figlie della Carit\u00e0 la facolt\u00e0 di costituire un'associazione sotto la protezione della Vergine Immacolata, che adott\u00f2 la medaglia con un nastro azzurro quale segno distintivo. La confraternita delle Figlie di Maria nacque anch'essa per insistenza di suor Labour\u00e9, secondo le indicazioni datele dalla Madonna, con una finalit\u00e0 che aveva pure carattere sociale e missionario, in un'epoca di forte inurbamento e di sviluppo industriale: educare le figlie del popolo, le quali non ricevevano alcuna istruzione perch\u00e9 costrette a lavorare. L'intento edificante era di \"\u00abarrivare al cuore di Ges\u00f9 per mezzo della sua Madre Immacolata\u00bb\" (Guida, 2000).\nSodalizio della medaglia.\nL'8 luglio 1909 Pio X diede l'approvazione all'Associazione della Medaglia Miracolosa, nata sul modello delle Figlie di Maria. Ne fanno parte tutti coloro che ricevono l'imposizione liturgica della medaglia che, dopo il Concilio Vaticano II, ogni sacerdote pu\u00f2 fare servendosi della formula rituale: in sostanza, ne \u00e8 membro chiunque porti la medaglia al collo. Pio X arricch\u00ec l'associazione di varie indulgenze. Nel caso in cui la medaglia venga smarrita, basta avere l'intenzione di indossarne un'altra, anche non benedetta, perch\u00e9 si possa continuare a lucrare tali indulgenze. Obbligo degli associati \u00e8 \"\u00abdi portare con amore e di diffondere la Medaglia Miracolosa\u00bb\", invocando spesso la Madonna con la giaculatoria incisa sul recto (Chierotti, 1979).\nSuore di Maria della Medaglia Miracolosa.\nNel 1879, a opera della Figlia della Carit\u00e0 suor Leopoldina Brandis, \u00e8 sorta a Lubiana la congregazione delle Suore di Maria della Medaglia Miracolosa per l'assistenza agli ammalati e ai moribondi: oggi l'istituto \u00e8 particolarmente diffusa in Slovenia e in Croazia, ma conta filiali anche in altri paesi europei, in Canada e in Benin.\nInfluenze dogmatiche.\nLe apparizioni di rue du Bac sono indissolubilmente legate alla coniazione della Medaglia miracolosa perch\u00e9 essa, quale tangibile espressione della comunicazione del soprannaturale con l'umano, ebbe il potere di risvegliare l'attenzione verso il fatto mariano, che la devozione e l'iconografia popolare avevano gi\u00e0 ampliato e arricchito di molteplici significati, e le cui prerogative attendevano un riordino e una pi\u00f9 chiara definizione da parte del Magistero.\nL'Immacolata Concezione.\nLa rapida e straordinaria diffusione della medaglia rinvigor\u00ec la piet\u00e0 mariana immacolista, che fin dall'Alto Medioevo riconosceva tale prerogativa alla Madonna. L'invocazione sul recto era, di per s\u00e9, una chiara affermazione di carattere dottrinario, circostanza che indusse molti vescovi a chiedere che nel prefazio della festa della Concezione della Vergine fosse introdotto il termine \"Immacolata\" e nelle litanie fosse aggiunta un'invocazione che rammentasse tale privilegio (Aubert, 1964). Per ci\u00f2 che concerne la diocesi parigina, con una lettera pastorale datata 1\u00ba gennaio 1839, monsignor de Qu\u00e9len annunci\u00f2 che \"\u00abper un favore speciale\u00bb\" il Pontefice aveva autorizzato la festa dell'Immacolata Concezione; e a giugno ottenne che le parole \"\u00abMaria, sine labe concepta\u00bb\" entrassero nelle litanie (Boistel d'Exauvillez, 1840). Dopo il 1840, un gruppo di 51 prelati francesi propose la definizione dell'Immacolata Concezione come dogma di fede, ma Gregorio XVI non acconsent\u00ec a questa e a successive istanze, nel timore di reazioni degli ambienti giansenisti e per le reticenze dei vescovi inglesi, irlandesi e, soprattutto, tedeschi, dove le facolt\u00e0 di teologia giudicavano con sfavore una dottrina troppo poco scientificamente stabilita (Aubert, 1964). Fu Pio IX a rompere gli indugi con la costituzione apostolica \"Ineffabilis Deus\", che l'8 dicembre 1854 introduceva il dogma per \"\u00absoddisfare ai piissimi desideri del mondo cattolico\u00bb\". Il documento si soffermava pure sull'attesa dei credenti: \"\u00abQueste richieste sono state nuovamente ripetute nei tempi pi\u00f9 recenti, specialmente al Nostro Predecessore Gregorio XVI di felice memoria, e sono state rivolte anche a Noi dai Vescovi, dal Clero secolare, da Famiglie religiose, da Sovrani e da popoli fedeli\u00bb\". Tali passaggi intesero superare le riserve dei teologi, la cui opposizione al riconoscimento derivava dalla mancanza di prove bibliche a sostegno; l'argomento principe invocato dalla \"Ineffabilis Deus\" infatti, fu il \"factum ecclesiae\", la fede viva della Chiesa universale (Serra 2, 1996) attraverso i secoli, da ultimo incarnata nella Medaglia miracolosa.\nIl titolo di regina.\nPur senza voler introdurre un nuovo articolo di fede, l'enciclica \"Ad Caeli Reginam\" di Pio XII (11 ottobre 1954, centenario della \"Ineffabilis Deus\") non \u00e8 disgiunta dalla profonda rilettura del fatto mariano che le circostanze inerenti alla realizzazione e la circolazione della medaglia avevano messo in moto. La semisfera che sta sotto i piedi della Madonna \u00e8 attualmente spiegata come l'universo imperfetto di cui ella \u00e8 signora, in quanto preesistente nel pensiero del Creatore (Guitton, 1997). Nell'economia del piano salvifico, gli straordinari privilegi di grazia che le furono concessi (come affermato in Lc ) erano assoggettati al suo essere destinata a divenire la Madre del Figlio di Dio \"\u00abRe dei re e Signore dei signori\u00bb\" (Ap ). Chiarisce dunque la \"Ad Caeli Reginam\": \"\u00abNe segue logicamente che ella stessa \u00e8 Regina, avendo dato la vita a un Figlio; che nel medesimo istante del concepimento, anche come uomo, era re e signore di tutte le cose, per l'unione ipostatica della natura umana col Verbo\u00bb\". Ma l'enciclica va oltre: \"\u00abTuttavia la beatissima Vergine si deve proclamare regina non soltanto per la maternit\u00e0 divina, ma anche per la parte singolare che, per volont\u00e0 di Dio, ebbe nell'opera della nostra salvezza eterna\u00bb\".\nProdigi associati.\nSenza numero sono i miracoli che si sarebbero ottenuti attraverso la medaglia: la maggioranza, ovviamente, quasi senza possibilit\u00e0 di controllo. Tuttavia vanno ricordati quelli legati alle prodigiose guarigioni dal colera registrate nell'estate 1832, in particolare il caso di Caroline Nenain, 8 anni. La bimba, nella sua classe di place du Louvre, era la sola a non portare l'effigie: e si ammal\u00f2; messe in allarme, le suore gliela procurarono, ed ella fu in grado di tornare a scuola il giorno dopo. Il 13 giugno 1833, un soldato di Alen\u00e7on \"\u00abrabbioso e blasfemo\u00bb\", indossata la medaglia si mise a pregare e, di fronte alla morte, esclam\u00f2: \"\u00abQuel che mi d\u00e0 dolore, \u00e8 d'aver amato cos\u00ec tardi e di non amare di pi\u00f9\u00bb\". Nella \"Notice\" del 20 agosto 1834 si raccont\u00f2 invece d'una donna muta di Costantinopoli che, il 10 giugno precedente, sarebbe guarita grazie alla medaglia (Laurentin, 1980). Ma il fatto pi\u00f9 clamoroso fu quello che coinvolse Alphonse Marie Ratisbonne, discendente d'una famiglia di banchieri ebraici, ateo e fiero polemista della devozione cattolica. Nel gennaio 1842, durante un viaggio per il Medio Oriente in vista delle nozze, una serie di coincidenze lo port\u00f2 a soggiornare a Roma. Qui, ebbe in dono la Medaglia miracolosa. Scrisse nelle sue memorie: \"\u00abIl mio primo impulso fu di ridere alzando le spalle; ma mi venne l'idea che questa scena avrebbe fornito un brano delizioso alle mie impressioni di viaggio, e acconsentii a prendere la medaglia come un corpo di reato che avrei offerto alla mia fidanzata. [...] Per\u00f2, nel mezzo della notte fra il 19 e il 20, mi risvegliai di soprassalto: vedevo fissa dinanzi a me una grande croce nera di forma particolare e senza Cristo. Mi sforzai di scacciare quest'immagine, ma non riuscivo a evitarla e da qualsiasi lato mi giravo me la trovavo sempre davanti. Non saprei dire quanto dur\u00f2 questa lotta. Mi riaddormentai; al mattino, svegliatomi, non ci pensavo pi\u00f9\u00bb\". Il 20 gennaio si rec\u00f2 nella chiesa di Sant'Andrea delle Fratte in compagnia d'un amico che doveva dare disposizioni per un funerale; mentre l'altro era impegnato, lui si aggir\u00f2 tra i banchi; d'un tratto \"\u00abla chiesa intera scomparve, non vidi pi\u00f9 nulla... o piuttosto, Dio mio, vidi soltanto una cosa! [...] afferrai la medaglia che avevo al petto e baciai con effusione l'immagine della Vergine risplendente di grazia... Oh, era davvero lei!\u00bb\" (Guitton, 1997). Quella di Ratisbonne, che al momento del prodigio aveva solo una vaga idea della concezione religiosa cristiana e d'improvviso fu in possesso per intero dei dogmi e della dottrina, \u00e8 classificata come una conversione istantanea e perfetta, un'irruzione del divino capace di spazzare ogni dubbio e ogni ostacolo alla fede.\nAnticipatrice di Lourdes.\nQuando, nel 1858, suor Labour\u00e9 ud\u00ec raccontare delle apparizioni a Bernadette Soubirous, non ebbe esitazioni: \"\u00ab\u00c8 la stessa\u00bb\" disse (Laurentin, 1980). Ci\u00f2 che le visioni di rue du Bac avevano messo in moto dunque, e di cui la medaglia rappresentava il tangibile compimento, trov\u00f2 infine sbocco a Lourdes, dove la Madonna afferm\u00f2 in modo solenne il dogma che Pio IX aveva proclamato appena quattro anni prima, dichiarando: \"\u00abIo sono l'Immacolata Concezione\u00bb\". Poich\u00e9 a quell'epoca circolavano alcune varianti della medaglia, \u00e8 da notare che Bernadetta ne portava al collo una spuria, sul cui verso era effigiata santa Teresa d'Avila (Guida, 2000).\nVessillo dell'Europa.\nLe 12 stelle in campo azzurro della bandiera dell'Europa si rifanno esplicitamente alla simbologia mariana di Ap 12; tuttavia, per essere compresa in modo corretto, la questione va scomposta secondo due linee di eventi. Il primo fa capo alla risoluzione approvata l'8 dicembre 1955 dal Consiglio d'Europa: il bozzetto vincitore, opera di Ars\u00e8ne Heitz, fu preferito perch\u00e9 le stelle corrispondevano a un numero di perfezione e di pienezza per la cultura del mondo antico e medievale (i 12 segni zodiacali, le 12 fatiche di Ercole, i 12 figli di Giacobbe, le 12 trib\u00f9 d'Israele, i 12 fasci littori della Roma monarchica, i 12 apostoli, i 12 mesi dell'anno, le 12 ore del quadrante, i 12 cavalieri della Tavola rotonda), indipendente dal numero di nazioni che avrebbero aderito alla futura federazione. L'11 aprile 1983 la bandiera \u00e8 stata fatta propria anche dal Parlamento europeo e, dal 1986, \u00e8 divenuta vessillo dell'Unione europea. Secondo le dichiarazioni di Paul Michel Gabriel L\u00e9vy, belga di religione ebraica che, nel 1955, presiedeva la commissione giudicatrice, la scelta fu scevra da influenze di carattere religioso. Il secondo aspetto invece, riguarda l'ispirazione di Heitz: l'idea nacque mentre stava leggendo la storia di suor Labour\u00e9 e della medaglia, di cui divenne un devoto (Messori, 2008), e le 12 stelle riprendevano proprio quelle che compaiono nell'incisione. Il suo bozzetto, selezionato fra i 101 pervenuti, fu spiegato alla commissione giudicatrice senza riferimenti di tipo devozionale, per non urtare suscettibilit\u00e0 in tal senso: e cos\u00ec venne approvato. In questa chiave, la vicenda \u00e8 stata interpretata come \"\u00abun'astuzia della Storia\u00bb\" 'orchestrata' dal Cielo (Messori, 2003) in un giorno (8 dicembre, festa dell'Immacolata Concezione) che pi\u00f9 simbolico non avrebbe potuto essere, malgrado la data fosse stata fissata secondo uno scadenziario politico. \"\u00abCos\u00ec, almeno, pensavano gli eurocrati; i quali sembrano davvero essere serviti da strumenti inconsapevoli di un piano che li ha travalicati\u00bb\" (Messori, 2008).\nCalendario liturgico.\nLa Beata Vergine Maria della Medaglia Miracolosa dal 1894 si festeggia, al termine d'una novena, il 27 novembre alle ore 17, ovvero, come recita la supplica \"\u00abproprio nel giorno ed ora benedetta, da te prescelta per la manifestazione della tua Medaglia\u00bb\" (Chierotti, 1979). La novena perpetua di norma si tiene ogni sabato, o almeno al 27 di ogni mese, con la recita integrale del rosario: tre corone (restano a discrezione del fedele i misteri luminosi, voluti da Giovanni Paolo II nel 2002), poich\u00e9 di quindici poste (misteri) ovvero gaudiosi, dolorosi e gloriosi erano quelle corrispondenti ai 15 anelli che la Madonna portava durante l'apparizione a suor Labour\u00e9 (Guitton, 1997).\nCollegamenti esterni.\nData la mole di voci, spesso ripetitive, dedicate ai fatti di rue du Bac, si propone una divisione sistematica di alcuni materiali disponibili in rete."}
{"id": "607003", "revid": "83773", "url": "https://it.wikipedia.org/wiki?curid=607003", "title": "Medaglia della Madonna delle grazie", "text": ""}
{"id": "607005", "revid": "1632387", "url": "https://it.wikipedia.org/wiki?curid=607005", "title": "Acquedotto Claudio", "text": "Lacquedotto Claudio (in latino Aqua Claudia), l'ottavo acquedotto romano in ordine cronologico, \u00e8 stato uno dei pi\u00f9 importanti acquedotti della Roma antica, sia per le tecnologie d'avanguardia utilizzate nella costruzione, sia per il notevole impegno di mano d'opera, sia per l'entit\u00e0 delle spese sostenute per realizzarlo.\nStoria.\nLa costruzione dell'acquedotto inizi\u00f2 nel 38 d.C. dall'imperatore Caligola e fu terminata sotto il principato di Claudio nel 52; pare tuttavia che l'acquedotto fosse gi\u00e0 attivo nel 47, cinque anni prima della sua ultimazione.\nRivest\u00ec subito una grande importanza sia per la sua efficienza che per la crescente necessit\u00e0 di acqua da parte di una citt\u00e0 in continuo aumento di popolazione.\nCaratteristiche tecniche e percorso.\nCaptava l'acqua dai piccoli laghi formati da due sorgenti, denominate \"Curzia\" e \"Cerulea\" a causa della limpidezza dell'acqua (la cui qualit\u00e0 sembra fosse inferiore solo a quella dell'Acqua Marcia), situate nell'alta valle dell'Aniene, tra gli odierni comuni di Arsoli e Marano Equo, al XXXVIII miglio della \"via Sublacensis\", a poca distanza dalle sorgenti che davano origine all'Acqua Marcia. La localit\u00e0 pu\u00f2 oggi identificarsi con il laghetto di Santa Lucia.\nLa captazione avveniva per\u00f2 anche da sorgenti secondarie, e la regolazione della portata veniva assicurata da scambi con l'acquedotto dell'Acqua Marcia.\nEra lungo 46.406 miglia romane, pari a 68,681\u00a0km, dei quali circa 16 in viadotto di superficie, di cui circa 11 su arcuazioni e circa 5 su ponti. L'iscrizione sull'attico di Porta Maggiore riporta una lunghezza di 45 miglia totali, ma il valore pi\u00f9 alto \u00e8 fornito da Frontino, che tiene conto anche di successivi restauri ed ampliamenti.\nSeguiva inizialmente, con tratti il pi\u00f9 possibile rettilinei, il lato destro dell'Aniene, per passare poi sulla riva sinistra, all'altezza dell'odierna chiusa di San Cosimato. Superato Vicovaro aggirava il Monte Sant'Angelo in Arcese e raggiungeva Tivoli. Il tratto tra Vicovaro e Roma \u00e8 tuttora disseminato di notevoli ed imponenti resti, soprattutto di ponti e viadotti e, pi\u00f9 verso la citt\u00e0, di arcuazioni. Dopo Tivoli piegava a sud verso via Prenestina e poi a ovest verso via Latina e i Colli Albani. Dal VII miglio della via Latina, in localit\u00e0 Capannelle, e per circa 4,5\u00a0km, correva su arcate, tuttora in parte conservate nel Parco degli Acquedotti, utilizzate unitamente all'acquedotto \"Anio novus\". Nella localit\u00e0 di Tor Fiscale incrociava, scavalcandolo due volte, l'acquedotto dell'Acqua Marcia, formando una sorta di recinto trapezoidale di circa 300 m di lunghezza (\"Campo Barbarico\"), che, accecate le arcate e interrotto il flusso idrico, venne utilizzato nel 539 come fortificazione dai Goti di Vitige, in lotta contro Belisario che difendeva Roma.\nProprio quella del Parco degli Acquedotti, che costituisce ormai l'iconografia classica della campagna romana, \u00e8 la parte meglio conservata dell'intero percorso, in cui si possono riscontrare le caratteristiche tecniche: l'altezza dell'acquedotto, compreso il condotto dell\"Anio novus\" sovrapposto a quello dell\"Aqua Claudia\", varia da un minimo di 17 a un massimo di 27,40 m; i piloni hanno una sezione di 3,35 per 3,10 m di profondit\u00e0, e distano circa 5,50 m l'uno dall'altro, mentre le arcate, leggermente sfalsate rispetto ai piloni, hanno una luce di circa 6 m. In corrispondenza dei numerosi tratti crollati, sono visibili i due condotti, in cui l\"Anio novus\" \u00e8 sovrapposto all'altro, entrambi di 1,14 m di larghezza per 1,75 m di altezza; realizzati in opera quadrata il condotto inferiore e in opera reticolata e laterizio quello superiore.\nL'acquedotto entrava in citt\u00e0 nella zona chiamata \"ad spem veterem\", presso l'attuale Porta Maggiore, sopra le cui arcate monumentali, che vennero in seguito unite alle mura aureliane, \u00e8 ancora possibile vedere il doppio canale dell\"Aqua Claudia\" e dell\"Anio novus\".\nL'acqua giungeva poi nella \"piscina limaria\", una camera di decantazione dove veniva pulita dalle impurit\u00e0 pi\u00f9 evidenti.\nSebbene la portata giornaliera fosse di 4.607 quinarie, pari a 191.190 m3 e 2.211 litri al secondo, a causa delle erogazioni intermedie e delle intercettazioni abusive, solo 3.312 quinarie giungevano alla \u201cpiscina\u201d, e solo 2.855 quinarie al \"castello terminale\" (\"castellum\"), dove l'acqua si univa a quella dell\"Anio Novus\". Il \u201ccastello\u201d si trovava poco oltre Porta Maggiore (esisteva fino al 1880) e consisteva di 5 grandi cisterne rettangolari da cui le acque si dirigevano verso altri 92 \u201ccastelli\u201d secondari che provvedevano allo smistamento nell'area urbana. Frontino informa che delle 3.312 quinarie che giungevano in citt\u00e0, 819 erano per la residenza imperiale, 1.012 per uso pubblico, 1.067 per i privati e 414 per l'incremento degli acquedotti della \"Tepula\" e della \"Iulia\".\nProlungamenti e derivazioni.\nUn ramo secondario, costruito ad opera di Nerone (\"Arcus Neroniani\", poi chiamato \"Arcus Caelemontani\" dall'inizio del III secolo) se ne distaccava, poco prima di Porta Maggiore, per dirigersi verso il Celio, nella parte occupata dalla \"Domus Aurea\". Sono ancora visibili e abbastanza ben conservati diversi tratti di arcate, alte dai 19 ai 22 m e con 8 m di luce, restaurate gi\u00e0 dai Flavi, poi da Adriano, da Settimio Severo e da Caracalla nel 211.\nIl ramo neroniano fu a sua volta prolungato da Domiziano a servizio dei palazzi imperiali del Palatino, scavalcando su altissime arcate (39 m) la valle tra questo e il Celio, oggi attraversata dalla via di San Gregorio.\nUn'ulteriore derivazione, risalente al III secolo, portava l'acqua in Trastevere, partendo da un \u201ccastello\u201d secondario nella zona della \u201cNavicella\u201d e attraversando il fiume sul Ponte Emilio, oggi noto come \u201cPonte Rotto\u201d. Una terza derivazione arrivava alla Villa dei Quintili, sulla via Appia.\nRestauri e caratteristiche artistiche.\nCome tutti gli altri, anche l'acquedotto Claudio venne pi\u00f9 volte restaurato e consolidato: sicuramente da Vespasiano nel 71 e da Tito nell'81 (interventi commemorati entrambi nelle iscrizioni sull'attico di Porta Maggiore). I successivi interventi, non documentati storicamente, sono riconoscibili solo per le diverse tecniche utilizzate in sovrapposizione alla struttura muraria originale, e si possono far risalire a Traiano, Adriano, ai Severi, al tardo impero e infine a qualche \u201crattoppo\u201d di epoca medievale. In epoca pi\u00f9 recente, invece del restauro si \u00e8 spesso proceduto ad un'opera di smantellamento della struttura originaria, per poter riutilizzare i blocchi squadrati dei pilastri; gli effetti di questa spoliazione sono ben visibili nella zona tra Tor Fiscale e Porta Furba, dove la via Tuscolana attraversa l'acquedotto.\nDalla localit\u00e0 \u201cArco di Travertino\u201d l'acquedotto risulta variamente danneggiato a causa della costruzione, nel 1585, ad opera di papa Sisto V, dell'Acquedotto Felice. Venne distrutto l'arco origine del toponimo che consentiva all'acquedotto l'attraversamento della via Latina; pi\u00f9 oltre, lungo il vicolo del Mandrione, che corre tra i condotti dell\"Aqua Claudia\" e dell\"Aqua Marcia\", i pilastri sono forati per il passaggio del nuovo acquedotto, che corre pi\u00f9 in basso; un altro tratto \u00e8 completamente perduto (forse sempre per la realizzazione dell'Acquedotto Felice) fino alle ultime 40 arcate circa prima di giungere a Porta Maggiore, inglobate nelle Mura aureliane.\nViene comunemente definita come un'opera ingegneristicamente grandiosa; la maest\u00e0 delle arcate con il ritmo originariamente ininterrotto, \u00e8 oggi ammirabile solo parzialmente. Durante tutto il percorso si evidenzia un gioco chiaroscurale dovuto soprattutto al materiale di costruzione, blocchi di pietra non lavorati, peperino e tufo rosso, con blocchi in travertino."}
{"id": "607006", "revid": "767487", "url": "https://it.wikipedia.org/wiki?curid=607006", "title": "Ci stanno uccidendo al suono della nostra musica", "text": "Ci stanno uccidendo al suono della nostra musica \u00e8 il primo album del gruppo Hardcore punk italiano Peggio Punx, autoprodotto e pubblicato nel 1984.\nIl disco \u00e8 stato pubblicato originariamente in formato 12 pollici e successivamente incluso anche nella raccolta \"Discography\" del 2005."}
{"id": "607009", "revid": "767487", "url": "https://it.wikipedia.org/wiki?curid=607009", "title": "Cripto-giudaismo", "text": "Cripto-giudaismo era l'adesione in segreto al giudaismo pur dichiarando pubblicamente di professare un'altra fede. Ci\u00f2 avveniva soprattutto in luoghi ed in epoche in cui l'ebraismo veniva perseguitato. Coloro che praticavano il cripto-giudaismo vengono chiamati \"cripto-ebrei\" (in spagnolo \"criptojud\u00edos\"). Il termine cripto-ebrei si usa anche per descrivere i discendenti di ebrei che mantengono tuttora alcune abitudini ebraiche, pur aderendo ad altre fedi."}
{"id": "607010", "revid": "827882", "url": "https://it.wikipedia.org/wiki?curid=607010", "title": "Cenobio (disambigua)", "text": "Il termine cenobio (dal greco \"\u03ba\u03bf\u03b9\u03bd\u03cc\u03c2\", \"comune\" e \"\u03b2\u03af\u03bf\u03c2\", \"vita\") pu\u00f2 indicare:"}
{"id": "607016", "revid": "486946", "url": "https://it.wikipedia.org/wiki?curid=607016", "title": "Giocatori vincitori di pi\u00f9 scudetti", "text": ""}
{"id": "607019", "revid": "92723", "url": "https://it.wikipedia.org/wiki?curid=607019", "title": "Angela Pellicciari", "text": "Biografia.\nNata a Fabriano, in provincia di Ancona, vive attualmente a Roma. Nel 1969, ottiene una borsa di studio presso la SISPE (Scuola Italiana di Specializzazione in Politica ed Economia), gestita da Claudio Napoleoni e Franco Rodano. Laureata in Storia e filosofia, negli anni settanta e ottanta collabora con la RAI.\nNel 1995 ottiene il dottorato in Storia ecclesiastica presso la Pontificia Universit\u00e0 Gregoriana ed insegna storia e filosofia al liceo fino al 2008. Attualmente insegna storia della Chiesa nei seminari Redemptoris Mater, scrive su riviste e quotidiani e tiene su Radio Maria una rubrica intitolata \u201cLa vera storia della Chiesa\u201d.\nSempre per Radio Maria, ha realizzato un'intervista a Kiko Arg\u00fcello e Padre Mario Pezzi il 21 agosto 2005, il giorno precedente l'incontro vocazionale di Bonn, in appendice alla XX Giornata Mondiale della Giovent\u00f9 di Colonia.\nOpere.\nAngela Pellicciari \u00e8 pi\u00f9 che altro conosciuta per le sue opere storiche sul Risorgimento in particolare riguardanti il rapporto inconciliabile fra Papato e Massoneria. Nel suo primo libro, \"Risorgimento da riscrivere\", a partire dall'analisi dei dibattiti al parlamento subalpino negli anni 1848-1855, ricostruisce l'azione condotta dall'\u00e9lite liberale, in parlamento e nel paese, verso la Chiesa cattolica: soppressione degli ordini religiosi, confisca e vendita sottocosto dei loro beni a privati.\nL\"Altro Risorgimento\" \u00e8 un testo divulgativo volto a descrivere gli aspetti anticattolici del Risorgimento italiano.\nNel saggio \"I panni sporchi dei Mille\" la scrittrice si concentra sulla genesi e lo svolgimento dell'impresa dei Mille. Nell'opera la Pellicciari afferma che l'invasione del Regno delle Due Sicilie e i sistemi con cui fu preparata e realizzata, sono ben lontani dalla storiografia risorgimentale classica. attraverso alcune testimonianze scritte (epistolari, diari e pamphlet) di tre esponenti del mondo liberale e pro-Savoia (il segretario della Societ\u00e0 Nazionale, Giuseppe La Farina, l'ammiraglio Carlo Pellion di Persano e il deputato Pier Carlo Boggio) vengono evidenziati i maneggi e gli intrighi che portarono la dinastia sabauda alla conquista del sud d'Italia.\nNe \"I papi e la massoneria\" la Pellicciari cita fatti e documenti che mostrano come le posizioni dei pontefici, fermamente critiche nei confronti della massoneria, fossero pienamente motivate dalle vicende storiche in corso.\nA differenza di altri scrittori come Carlo Alianello prima, Gigi Di Fiore e Lorenzo Del Boca dopo, che dedicano la loro rivisitazione storiografica alla conquista del Regno delle Due Sicilie, la Pellicciari, si concentra maggiormente sugli avvenimenti che portarono alla caduta dello Stato Pontificio ad opera di Casa Savoia. L'opera della scrittrice sostiene l'interpretazione storiografica del Risorgimento come \"il pi\u00f9 grande e spietato attacco al cattolicesimo e alla societ\u00e0 cristiana mai avvenuto nel corso della storia italiana\".\nNelle sue opere muove critiche nei confronti di Cavour che, assieme al suo ministro Urbano Rattazzi, elabor\u00f2 la legge per la soppressione (e relativo incameramento di beni) di comunit\u00e0 e ordini religiosi, e di Garibaldi per il suo odio incondizionato verso i clericali in generale.\nIn \"Risorgimento anticattolico\" ricostruisce, attraverso la cronaca di don Giacomo Margotti, quella che definisce l'\u00abordinaria persecuzione\u00bb dello Stato nei confronti della Chiesa.\nControversie.\nLa Pellicciari \u00e8 stata al centro di polemiche per quella che Pierluigi Battista ha definito \"tendenza alla ricostruzione complottistica della nostra storia\". Per esempio, per la Pellicciari - stando sempre a ci\u00f2 che scrive Battista -, il nazismo sarebbe un apocalittico progetto anticristiano, mentre il Risorgimento sarebbe stato impastato da furore anticattolico e ispirato da un deliberato proposito di sradicare la stessa presenza cristiana dal panorama culturale italiano. Nello stesso articolo l'autore, nonostante ritenga alcune delle sue \"tesi discutibili\", la definisce \"una seria studiosa cattolica\".\nLa professoressa \u00e8 giunta agli onori delle cronache per la contestata adozione del libro scritto da Hitler, \"Le conversazioni segrete\" che \"raccoglie i monologhi privati del F\u00fchrer con i suoi ospiti nel quartier generale di Rastenberg e poi in quello di Vynica, dal 1941 al 1944, pubblicato dall'editore nero Franco Freda (imputato per la bomba stragista del 1969 a piazza Fontana, a Milano)\". Quel libro contiene una prefazione dello stesso Freda che per esempio afferma: \"Dinanzi alle parole e ai detti memorabili dei Capi e dei Maestri i semplici devoti devono stare in raccoglimento e osservare il silenzio\".\nLa professoressa si \u00e8 difesa dicendo di basare lo studio della storia sulla consultazione delle fonti quindi, per esempio nel caso delle dittature del Novecento, sulla lettura di documenti come \"Il Manifesto\" di Karl Marx e Friedrich Engels e i discorsi di Benito Mussolini.\nIl giorno 11 febbraio 2006 fu attaccata da alcuni quotidiani nazionali, tra cui Repubblica, Il Corriere della Sera, il Messaggero e altri, con articoli che sostanzialmente contenevano due accuse: la prima di aver adottato il proprio libro \"L'altro Risorgimento\" per studiare la storia dell'unit\u00e0 d'Italia e la seconda di aver commissionato ai propri alunni del liceo romano \"Lucrezio Caro\" l'acquisto del libro \"Le conversazioni segrete\", che contiene discorsi di Adolf Hitler con i suoi ospiti nei quartier generali di Rastenburg e di Vinnycja.\nLa scrittrice invi\u00f2 una circostanziata smentita che fu pubblicata soltanto sul Corriere della Sera e sul Messaggero.\nNei giorni successivi ci furono diversi interventi volti a ridimensionare la polemica sul Corriere della Sera, sul Il Giornale e su Il Foglio mentre Repubblica continuava a riportare tesi opposte.\nCi furono, sulla stampa, anche diversi interventi di alunni, ex-alunni e altre personalit\u00e0 in generale a lei favorevoli.\nLa Pellicciari si assent\u00f2 dalle lezioni per preparare la sua difesa. Durante la sua assenza, fu invitato per un intervento nella scuola Piero Terracina, un sopravvissuto del lager di Auschwitz, che tenne un discorso sulla sua esperienza nel campo di sterminio. Terracina, alla richiesta di un suo commento sull'insegnante, rispose: \"\u00abSono convinto che non sia una nazista: solo non ha saputo lanciare un messaggio\u00bb\".\nIl suo approccio scolastico fu anche discusso da diversi storici come Giovanni Sabbatucci, professore di Storia contemporanea dell'universit\u00e0 La Sapienza nonch\u00e9 collaboratore di Renzo De Felice, e Nicola Tranfaglia, che accusarono la Pellicciari di negazionismo affermando che \u00abnon c'\u00e8 niente di male a far leggere brani scritti da Hitler. Ma diventa assai grave insegnare cosa \u00e8 stato il nazismo solo sulle frasi di Adolf Hitler\u00bb .\u00ab\u00c8 una vicenda inquietante perch\u00e9 si usa una storiografia che \u00e8 addirittura negazionista\u00bb . Lucio Villari comment\u00f2: \u00abIn linea di principio sono d'accordo con il metodo della professoressa, perch\u00e9 tutti i testi devono essere conosciuti e studiati. Unica critica, forse, l'aver scelto l'edizione di Freda, un uomo connotato politicamente, e non quella della Longanesi, risalente a 40 anni fa, e commentata da storici\u00bb. E Vittorio Vidotto: \u00abLa libert\u00e0 di insegnamento dei docenti deve essere difesa. Non c'\u00e8 nulla di strano nel far leggere a ragazzi delle scuole superiori discorsi di Hitler e Mussolini. Avvicinarsi ai testi \u00e8 un passaggio critico ineliminabile\u00bb. Aggiungendo \u00abIo magari avrei scelto di leggere e commentare il \"Mein Kampf\"\u00bb."}
{"id": "607023", "revid": "123826415", "url": "https://it.wikipedia.org/wiki?curid=607023", "title": "Dipartimento di Marengo", "text": "Il dipartimento di Marengo fu una provincia del Primo Impero francese, nell'attuale Italia. Il nome \u00e8 dovuto alla pianura di Marengo (vicino ad Alessandria) per commemorare la battaglia di Marengo del 1800.\nStoria.\nIl dipartimento venne istituito il 26 aprile 1801 in corrispondenza all'attivazione dell'Amministrazione generale del Piemonte, il governo militare dell'Arm\u00e9e d'Italie che preparava l'annessione della regione alla Repubblica Francese avvenuta l'11 settembre 1802 per ordine di Napoleone Bonaparte; il capoluogo era Alessandria. \nComprendeva inizialmente i territori delle ex province piemontesi di Alessandria, Casale Monferrato, Tortona, Voghera e Bobbio. Nel 1805, dopo l'annessione della Repubblica Ligure e la creazione del dipartimento di Genova cui vennero unite Voghera, Bobbio e Tortona, il suo territorio fu rimaneggiato con l'acquisizione di Asti, gi\u00e0 inclusa nel dipartimento del Tanaro. \nIl dipartimento fu eliminato il 27 aprile 1814 dopo la sconfitta di Napoleone. Attualmente il territorio dell'ex dipartimento \u00e8 ripartito tra le province di Alessandria e Asti.\nGeografia.\nEra diviso nei circondari (arrondissement) di Alessandria, Asti e Casale Monferrato, e questi nei seguenti cantoni: \nAveva una superficie di 348,261 ettari ed una popolazione di 318.447 individui (1810). Era compreso nella ventottesima divisione militare, nella sedicesima coorte della legione d'onore, nella ventinovesima conservazione delle foreste, nella diocesi di Casale, nella dotazione senatoriale di Torino e dipendeva dalla corte d'appello di Genova. Al dipartimento spettava eleggere tre deputati."}
{"id": "607025", "revid": "1527148", "url": "https://it.wikipedia.org/wiki?curid=607025", "title": "Mezzanine capital", "text": "I mezzanine capital sono finanziamenti con vincolo di subordinazione nel rimborso rispetto al normale debito bancario.\nL'attivit\u00e0 di finanziare una societ\u00e0 tramite il mezzanine capital viene detta mezzanine financing.\nHanno una natura ibrida tra il finanziamento puro e la private equity in quanto la remunerazione \u00e8 composta di due parti:\nL'operazione di finanziamento delle entit\u00e0 per mezzo di mezzanino viene usualmente erogata da una banca che gi\u00e0 detiene una posizione di \"lender\" nei rapporti con il soggetto.\nLa situazione aziendale tipica che pu\u00f2 portare alla contrazione di un finanziamento di tipo mezzanino, \u00e8 la presenza di un rilevante massa di debiti a breve termine non adeguatamente compensati da attivo a breve; questa situazione comporta uno squilibrio strutturale interno all'azienda che senza la necessaria ristrutturazione, porta l'imprenditore ad un naturale utilizzo eccessivo (fino allo sforamento) del fido bancario\nLa ristrutturazione di tali passivit\u00e0 a breve in passivit\u00e0 a lungo periodo (assimilabili al capitale, come spiegato precedentemente) consente di evitare l'insidia di tali fidi, di migliorare gli equilibri patrimoniali e i relativi indici di bilancio ed, infine, di approdare a classi di rating superiori per l'azienda. Il miglioramento di tale rating consente, a sua volta, di accedere a finanziamenti con spread minori in virt\u00f9 delle disposizioni introdotte da Basilea 2."}
{"id": "607027", "revid": "181699", "url": "https://it.wikipedia.org/wiki?curid=607027", "title": "Comitato di N\u00f3gr\u00e1d", "text": "Il comitato di N\u00f3gr\u00e1d (in ungherese \"N\u00f3gr\u00e1d v\u00e1rmegye\", in slovacco \"Novohradsk\u00e1 \u017eupa\", in latino \"Comitatus N(e)ogradiensis\") \u00e8 stato un antico comitato del Regno d'Ungheria, oggi situato a cavallo tra Slovacchia meridionale e Ungheria settentrionale. Capoluogo del comitato era la citt\u00e0 di Balassagyarmat.\nIl comitato di N\u00f3gr\u00e1d confinava con gli altri comitati di Z\u00f3lyom, G\u00f6m\u00f6r-Kishont, Heves, Pest-Pilis-Solt-Kiskun e Hont. In tempi pi\u00f9 antichi il capoluogo era Lu\u010denec (in ungherese Losonc).\nIn seguito al Trattato del Trianon (1920) la porzione settentrionale del comitato venne assegnato alla neocostituita Cecoslovacchia, rimanendo Balassagyarmat in territorio ungherese. La parte cecoslovacca \u00e8 oggi parte della Slovacchia ed \u00e8 inclusa nella regione di Bansk\u00e1 Bystrica, mentre quello che rimane dell'antico comitato in territorio ungherese forma l'attuale provincia di N\u00f3gr\u00e1d."}
{"id": "607031", "revid": "287204", "url": "https://it.wikipedia.org/wiki?curid=607031", "title": "Conseguenze della guerra", "text": "Le Conseguenze della guerra \u00e8 un dipinto a olio su tela (206x305 cm) di Pieter Paul Rubens, databile al 1637-1638 e conservato nella Galleria Palatina a Firenze, nella Sala di Marte.\nSi tratta di un soggetto mitologico-allegorico, legato a riflessioni maturate dall'autore durante le sue missioni diplomatiche nella Guerra dei Trent'anni, in cui matur\u00f2 la consapevolezza dell'inutilit\u00e0 della guerra e lanci\u00f2 un messaggio pacifista \"ante litteram\".\nStoria.\nL'opera venne commissionata direttamente dal pittore Justus Suttermans, con una lettera datata 12 marzo 1638; vi si legge: \u00ab...ora occorre a dirmi, che il signor Schutter \u00e8 venuto a trovarmi oggi in casa, e mi ha contato 142 fiorini e 14, per compimento dell'intero pagamento di quel quadro, che io feci pe ordine di vostra signoria per suo servigio; di che ho dato al signor Schutter la quietanza. Mi sono informato dal signor Annoni, per potere parlare con certezza, il quale mi dice di aver mandato la cassa con il suo quadro tre settimane sono alla volta di Lilla, onde passer\u00e0 di lungo verso l'Italia. Piace al Signore iddio di farlo capitale ben condizionato in breve tempo, come spero, poich\u00e9 le strade di Germania e colla presa di Annau e la rotta data a Roymar, saranno rinettate d'ogni male intoppo.\u00bb\nLe conseguenze della guerra completavano un discorso artistico iniziato con l\"Allegoria della Pace\", dipinta nel 1630 per Carlo I d'Inghilterra. Il messaggio appare di grande pessimismo: nemmeno l'amore \u00e8 in grado di frenare la cieca brutalit\u00e0 della guerra, evitando che l'Europa sia travolta dal lutto e veda distrutta la sua prosperit\u00e0.\nGli eredi del pittore la vendettero poi al gran principe Ferdinando de' Medici, nel 1691 circa. Citata in tutti gli inventari di palazzo Pitti, se ne trova una riproduzione nel dipinto sulla \"Tribuna degli Uffizi\" di Johann Zoffany (1772). Nel 1799, con moltissimi capolavori a Firenze, venne confiscata dai Francesi e portata a Parigi, dove torn\u00f2 solo nel 1815. Nel documento della restituzione, a cura di Canova e Karcher, si legge una descrizione dettagliata del dipinto e delle sue condizioni: \u00abMarte e Venere di Rubens, in tela, foderato, in buono stato, riserva di varie crepature di colore nel dorso della Venere, questo nello staccarlo dal telaio avendosi dovuto servirsi di soldati tedeschi, che non intendevano la lingua...\u00bb.\nDescrizione.\nL'autore colloca alcuni personaggi in una scena concitata. Rubens visse durante anni di terribili guerre per l'Europa (Guerra dei trent'anni, Guerra civile inglese), viaggiando di corte in corte come diplomatico, e volle dipingere questo quadro allegorico come monito contro gli effetti distruttivi della guerra. La forma allegorica era infatti efficace ed immediata, ma nello stesso tempo priva di qualsiasi riferimento agli eserciti realmente in campo in quel periodo. La scelta di dei dell'Olimpo greco \u00e8 dunque motivata da un preciso richiamo simbolico.\nEuropa.\nA sinistra la personificazione dell'Europa, vestita a lutto e con l'abito a brandelli, alza gli occhi e le braccia al cielo, stroncata dal dolore, come a supplicare l'aiuto divino. La si pu\u00f2 riconoscere dal bambino che al suo fianco regge il globo sormontato dalla croce, simbolo della cristianit\u00e0. Essa appare quindi disperata dopo tanti anni di saccheggi, oltraggi e miserie che invoca dal cielo la pace. Ci\u00f2 simboleggia il bisogno impellente che il continente ha di una tregua durevole e allo sperato ritorno alla pacifica quotidianit\u00e0.\nVenere, Cupido e Marte.\nAl centro Venere, dea dell'amore - cos\u00ec identificabile per la nudit\u00e0 e per essere accompagnata tradizionalmente dagli amorini - cerca invano, con le arti della seduzione, di trattenere Marte, suo amante e dio della guerra. Cupido \u00e8 probabilmente l'amorino biondo, alato, che si avvinghia alle gambe della dea, in cui si possono riconoscere le fattezze dell'amato figlio del pittore qui chiamato a impersonare il giovane dio dell'amore.\nMarte - perfettamente rispondente all'iconografia classica - appare solenne con scudo e spada sguainata, mentre minaccia rovina e distruzione. Egli, che campeggia al centro della scena, rappresenta quindi la furia selvaggia, cieca, spietata, che si accende nel momento in cui la battaglia si fa pi\u00f9 serrata e, ottenebrando la mente dei combattenti, toglie dal loro cuore ogni sentimento di umanit\u00e0. Dunque la guerra appare rappresentata come ripudio della ragione, come rimozione di ogni valore etico.\nLa scelta della bionda Venere, preferita ad un'altra tra le dee dell'Olimpo, \u00e8 legata allegoricamente allo spirito di \"Humanitas\" che tenta di sopire la guerra o simboleggia la Vittoria dell'amore e della pace sulle atrocit\u00e0 della guerra. La presenza degli infanti che accompagnano la dea riporta anch'essa alla serenit\u00e0 di un quotidiano che viene incrinata dal conflitto.\nLa Discordia.\nA strappare Marte dall'abbraccio di Venere \u00e8 la Discordia, qui rappresentata dalla Furia Aletto, che con un braccio tira verso di s\u00e9 il dio e con l'altro regge una torcia accesa. Nella mitologia classica \"l'irrefrenabile\" non concedeva tregua alle sue vittime ed era per l'appunto raffigurata con una fiaccola in mano, che veniva agitata sopra la testa di quelli che intendeva punire. Dopo Virgilio, la letteratura aveva fatto ricorso a tale figura ogni volta che era necessario sottolineare l'aspetto ferino e incontenibile dei conflitti.\nEssa compare raramente nei dipinti. Gli antichi la consideravano la maestra degli agguati e delle trasformazioni, tanto terribile da intimidire anche il dio degli Inferi. Si pu\u00f2 dunque ritenere che il pittore volesse sottolineare la natura ingannevole di una scelta militare come soluzione dei conflitti politici, alludendo alla furia dei combattimenti e all'inconciliabilit\u00e0 tra la \u201cguerra opportuna\u201d e la \u201cguerra giusta\u201d.\nDietro la Furia \u2013 quasi immersi nel fumo di incendi o dei combattimenti - si intravedono dei mostri, che simboleggiano la Peste e la Carestia, due calamit\u00e0 che accompagnano sempre la guerra, contribuendo a renderne ancor pi\u00f9 devastanti gli effetti, con conseguenze ben pi\u00f9 durevoli dei soli combattimenti.\nLe Arti calpestate.\nNell'andare alla battaglia Marte calpesta dei libri, distruggendo con essi simbolicamente ogni forma di espressione intellettuale, e travolge le personificazioni dell Arti, quali la musica e l'architettura, personificate rispettivamente dalla donna e dall'uomo abbattuti in basso a destra: la donna, raffigurata di spalle, ha un liuto rotto in mano e mostra che l'armonia non pu\u00f2 sopravvivere accanto al disordine della guerra; l'uomo, un architetto, impugna i suoi strumenti, a significare che ci\u00f2 che si costruisce in tempo di pace \u00e8 poi distrutto in tempo di guerra. Nel raffigurare la donna, il pittore si rifece probabilmente all'iconografia della \"mousik\u00e9\", il complesso delle arti presiedute dalle Muse che comprendeva la poesia, la letteratura, la musica in senso stretto, il teatro, il canto, la danza; comprendeva, in particolare, la poesia come veniva \"rappresentata\" nel mondo greco, ossia per mezzo del canto accompagnato da uno strumento musicale.\nLe Arti sono quindi travolte e annientate, a indicare che la guerra non solo causa morte e distruzione ma spezza la civilt\u00e0, intesa come patrimonio culturale umano.\nLa Carit\u00e0.\nMarte va travolgendo anche una donna che stringe al suo seno il figlioletto, come a cercare di sottrarlo al pericolo. Nell'arte figurativa spesso gli artisti hanno proposto il tema della violenza sugli infanti, rifacendosi al noto episodio evangelico della Strage degli Innocenti. Anche Rubens, in questo dipinto, si rif\u00e0 all'iconografia classica della madre e del sentimento materno come naturale istinto di protezione, che traduce nel \"topos\" della donna caritatevole e, per estensione, della Carit\u00e0. Essa \u00e8 quindi un chiaro riferimento alla crudelt\u00e0 dei conflitti che non risparmiano innocenti e indifesi.\nLe frecce sciolte, in basso a sinistra, rappresentano la rottura dell'emblema della Concordia, e sono vicine al caduceo, simbolo dei commerci, gettato a terra.\nLo sfondo.\nSullo sfondo, a sinistra, l'edificio con le porte spalancate \u00e8 il tempio di Giano, inaugurato secondo il mito dal re Numa Pompilio: il tempio veniva lasciato aperto in tempo di guerra per permettere al dio di uscire ed assistere i suoi soldati, mentre restava chiuso in tempo di pace perch\u00e9 il protettore dell'Urbe non potesse uscirne. Le porte aperte significano quindi che il quadro \u00e8 stato dipinto in occasione di un periodo bellico.\nStile.\nCapolavoro tardo del maestro Fiammingo, le \"Conseguenze della guerra\" spicca per lo straordinario dinamismo, la complessit\u00e0 delle pose delle figure e la fluidit\u00e0 della pennellata, in cui si leggono chiari omaggi alla pittura italiana del Rinascimento, a partire da Tiziano.\nIlluminante \u00e8 il giudizio estetico di Charles-Nicolas Cochin, del 1796: \u00abil dipinto \u00e8 molto poetico nella composizione e pieno di bella vivacit\u00e0. Il colore \u00e8 ammirevole, cos\u00ec come la pennellata, la testa della donna \u00e8 di grande bellezza e cos\u00ec le luci e l'effetto d'insieme \u00e8 molto vivace per il contrasto di luci e di ombre. \u00c8 un dipinto fondamentale che presenta soltanto qualche scorrettezza di disegno soprattutto nelle gambe della donna che sembrano troppo attorcigliate\u00bb."}
{"id": "607041", "revid": "15756", "url": "https://it.wikipedia.org/wiki?curid=607041", "title": "Berenice di Cilicia", "text": "Biografia.\nSpos\u00f2 in prime nozze Marco Giulio Alessandro, figlio dell'alabarca di Alessandria d'Egitto Tiberio Giulio Alessandro Maggiore, quindi lo zio paterno Erode di Calcide dal quale ebbe due figli, Bereniciano ed Ircano.\nRimasta vedova a soli vent'anni visse per qualche tempo alla corte del fratello Erode Agrippa II, tetrarca di Calcide, destando scalpore per una supposta storia d'amore. Quando lo scandalo divenne pubblico, Berenice, per mettere a tacere le maligne voci di un incesto, riusc\u00ec ad indurre il re Polemone II di Cilicia a sposarla e a sottoporsi alla circoncisione.\nIl matrimonio probabilmente avvenne dopo il 64; la principessa non resistette a lungo a fianco di Polemone, ma ritorn\u00f2 dal fratello.\nInvaghitasi successivamente del generale Tito lo raggiunse a Roma nel 79, quando, alla morte di Vespasiano, sal\u00ec al potere. Tuttavia malelingue costrinsero i due a lasciarsi.\nLa tradizione ebraico-cristiana la descrive come donna dedita ai vizi pi\u00f9 immondi, come emerge anche dall'epiteto \"Berenice la meretrice\".\nC'era, per\u00f2, anche un filone interpretativo che apprezzava Berenice come eroina dell'amore, che Tito sacrifica quando, alla morte del padre Vespasiano, subentra nella carica di Tito imperatore. Ad essa si rif\u00e0 soprattutto Jean Racine nella sua tragedia \"Berenice\" del 1670, che ricorda come Tito abbia rimandato la sua compagna, entrambi contro i loro desideri. \nIl tema \u00e8 stato ripreso anche nella tragedia \"Tito e Berenice\" di Corneille, scritta nello stesso anno.\nCome dice Svetonio \"Berenicen statim ab urbe dimisit, invitus, invitam\" (Tito, una volta diventato imperatore,] suo malgrado allontan\u00f2 subito da Roma Berenice, anch'essa suo malgrado allontanata).\nBerenice nelle arti.\nDal XVII secolo ad oggi vi \u00e8 stata una lunga tradizione di opere (romanzi, drammi, opera liriche, ecc.) dedicate a Berenice ed ai suoi rapporti con l'imperatore romano Tito.\nTra queste:\nLa storia d'amore fra Berenice e Tito \u00e8 stata anche la premessa de \"La clemenza di Tito\" (1734), libretto d'opera di Pietro Metastasio, che fu poi musicato da pi\u00f9 di 40 altri compositori fra i quali Antonio Caldara, Johann Adolph Hasse (1735), Giuseppe Arena (1738), Francesco Corradini (1747), Christoph Willibald Gluck (1752), Andrea Adolfati (1753), Niccol\u00f2 Jommelli (1753), Ignaz Holzbauer (1757), Vincenzo Legrezio Ciampi (1757), Gioacchino Cocchi (1760), Marcello Bernardini (1768), Andrea Bernasconi (1768), Pasquale Anfossi (1769), e Wolfgang Amadeus Mozart (La clemenza di Tito, 1791). Pi\u00f9 recentemente essa fu utilizzata come lo sfondo per i romanzi di Caroline Lawrence \"Assassins of Rome\" ed \"Enemies of Jupiter\". Lindsey Davis ne parla, sebbene senza metterlo come punto centrale, in romanzi quali \"Saturnalia\"."}
{"id": "607048", "revid": "70217", "url": "https://it.wikipedia.org/wiki?curid=607048", "title": "JimJam", "text": ""}
{"id": "607054", "revid": "1851848", "url": "https://it.wikipedia.org/wiki?curid=607054", "title": "Marco Zanchi", "text": "Carriera.\nGiocatore.\nCresciuto nelle giovanili dell'Atalanta, debutta in prima squadra appena diciottenne, giocando a Bergamo per due stagioni, nel corso delle quali colleziona 19 presenze. Viene poi dirottato, per acquistare esperienza, dapprima al Chievo e poi al , dove per\u00f2 trova poco spazio. Le sue doti vengono per\u00f2 notate dai dirigenti dell'Udinese che lo acquistano nell'estate del 1997, e di cui diventa piano piano uno dei punti di forza, tanto da attirare le mira di importanti club, e tra tutti, soprattutto della Juventus che lo acquista nel 2000. La sua avventura a Torino dur\u00e0 per\u00f2 poche partite, tanto che nel gennaio del 2001 viene ceduto in prestito al , con cui chiude la stagione con un'amara retrocessione ma avendo la soddisfazione di segnare le sue prime reti nella massima serie (doppietta contro la Reggina e gol con il Bari).\nRimane in Veneto anche nella stagione 2001-2002, nelle file del Verona, con cui per\u00f2 retrocede nuovamente nonostante un campionato giocato ad alti livelli. Viene quindi acquistato dal Bologna dove milita per due stagioni, costellate da gravi infortuni, e di un importante intervento chirurgico alla testa. Nel 2004 viene acquistato dal , di cui diventa uno dei punti di forza della difesa, dove milita per quattro stagioni, sia in Serie A che in Serie B, fino all'estate del 2008 quando il club siciliano viene dichiarato fallito. Svincolato, viene acquistato dal Vicenza nel mercato estivo del 2008, giocando per 4 stagioni nella societ\u00e0 berica diventandone anche il capitano. A fine del campionato di Serie B 2011-2012 si vede retrocedere in Lega Pro.\nAllenatore.\nIl 16 luglio 2012 lascia il calcio giocato e diventa ufficialmente il collaboratore tecnico del Vicenza, diventando cos\u00ec l'assistente del neo tecnico Roberto Breda. Anche dopo l'esonero di Breda rimane a Vicenza, dove ricopre ancora il ruolo di collaboratore tecnico di Alessandro Dal Canto. Il 15 luglio 2013 diventa il vice-allenatore dell'Unione Venezia sempre al fianco di Alessandro Dal Canto. Il 15 luglio 2014 diventa il nuovo tecnico degli Allievi Nazionali del Vicenza. L'anno successivo torna all'Atalanta per ricoprire il ruolo di tecnico degli Allievi Nazionali. Dopo aver allenato per quattro stagioni nelle giovanili del club, nell'annata 2019/2020 entra nello staff della Primavera guidata da Massimo Brambilla.\nStatistiche.\nPresenze e reti nei club.\n\"Statistiche aggiornate al 30 giugno 2012.\""}
{"id": "607055", "revid": "3732", "url": "https://it.wikipedia.org/wiki?curid=607055", "title": "Passo della Scheggia", "text": "Il passo della Scheggia \u00e8 situato a 632 metri sul livello del mare lungo la via Flaminia nel comune di Scheggia e Pascelupo in provincia di Perugia. Si apre come altopiano naturale nei pressi della linea di confine col territorio del comune di Cantiano, in provincia di Pesaro e Urbino.\nPur essendo al confine tra l'Umbria e le Marche, non rappresenta uno spartiacque tra il versante adriatico e quello tirrenico: collega infatti la valle del Burano (bacino del Metauro) alla valle del Sentino (bacino dell'Esino). Lo spartiacque \u00e8 situato pi\u00f9 a sud, tra Scheggia e Costacciaro, a dividere la valle del Sentino da quella del Chiascio.\nArrivando dalla direzione Roma, dopo Scheggia si incontra una lieve salita sino al passo vero e proprio, al di l\u00e0 del quale la strada scende rapidamente verso il confine con le Marche con qualche tornante sino ad arrivare a un ponte a botte costruito nel corso del XIX secolo interamente in pietra.\nAlcuni studiosi locali sostengono che in quel luogo, un tempo si ergeva il tempio umbro e poi romano, dedicato a Giove Appennino, come \u00e8 anche suggerito da alcuni bagni di epoca romana ritrovati nei pressi."}
{"id": "607062", "revid": "767487", "url": "https://it.wikipedia.org/wiki?curid=607062", "title": "Vieri de' Medici", "text": "Biografia.\nNella Firenze del Trecento la famiglia Medici, proprietaria gi\u00e0 dal secolo precedente di case in citt\u00e0 e terreni nel Mugello, si era distinta come una delle famiglie che sembravano voler bruciare le tappe di un'ascesa sociale molto desiderata. In questo senso troviamo i nomi dei Medici in molti episodi di scontro e ribellione, ai quali seguivano spesso esili e condanne.\nVieri, al contrario di molti altri familiari, ebbe una condotta irreprensibile e si dedic\u00f2 all'attivit\u00e0 finanziaria, con la quale si costru\u00ec un'ingente fortuna.\nFu favorevole verso il popolo, ma al contempo rimase sempre ossequioso delle istituzioni politiche, diventando cos\u00ec tra i cittadini pi\u00f9 stimati (e pi\u00f9 ricchi) della citt\u00e0.\nCon il tumulto dei Ciompi fu nominato fra i 64 cavalieri del popolo, ma anche dopo la fine del regime popolare (1382) non venne proscritto, anzi continu\u00f2 ad essere interpellato dal governo comunale.\nVieri fond\u00f2 (1348-1392) un articolato sistema bancario su larga scala con filiali in varie citt\u00e0 d'Europa ed aveva come assistenti alcuni parenti, tra i quali Giovanni di Bicci de' Medici, che divenne in seguito socio minoritario del banco.\nGiovanni poi, grazie alla dote portata dalla moglie, rilev\u00f2 la succursale romana del banco di Vieri, che egli stesso dirigeva.\nQuando Vieri si ritir\u00f2 dagli affari (1393), le sue attivit\u00e0 finanziarie vennero continuate dai figli Niccol\u00f2 e Cambio, ma i due non erano affatto portati per tali operazioni, tanto da portare la prestigiosa compagnia di cambio fiorentina ad un rapido fallimento.\nGli affari di Giovanni di Bicci invece erano floridi pi\u00f9 che mai, tanto che nel 1397 egli poteva tornare a Firenze aprendo una nuova sede per la sua compagnia, quel Banco Medici che fu alla base delle fortune familiari.\nMatrimoni e discendenza.\nVieri si spos\u00f2 due volte. Le prime nozze, prima del 1364, furono con una certa Valenza, deceduta nel 1378; in seconde nozze si un\u00ec a Bice di Pazzino Strozzi. Vieri ebbe quattro figli:"}
{"id": "607067", "revid": "599013", "url": "https://it.wikipedia.org/wiki?curid=607067", "title": "Carmine Coppola (calciatore)", "text": "In carriera ha totalizzato 2 presenze in Nazionale maggiore, 81 presenze in Serie A con all'attivo un solo gol segnato con la maglia del contro la il 6 marzo 2005 e 118 presenze e 4 reti in Serie B.\nBiografia.\nLasciato il calcio, alle amministrative 2013 si \u00e8 candidato con l'UdC per il Comune di Messina, ma non riesce ad ottenere le preferenze necessarie per entrare nel consiglio comunale.\nNel 2013 ha realizzato un centro sportivo a Messina in localit\u00e0 San Licandro.\nCarriera.\nClub.\nGli inizi.\nProveniente dalle giovanili del , al fallimento del club pass\u00f2 nelle giovanili del , senza riuscire ad approdare in prima squadra; muove i primi passi in squadre del Nord Italia (, Albinoleffe e ) fra Serie C1 e fra Serie C2.\nNella primavera del 2001 subisce a Trieste un infortunio, quindi approda al , con cui esordisce in Serie B il 20 gennaio 2002 in -Messina.\nMessina.\nNella stagione 2002-2003 colleziona 33 presenze e un gol al 15' contro il Cosenza che risulta essere l'unico della partita.\nNel 2003-2004 il Messina ritorna in Serie A, Anche in quest'annata un suo gol allo scadere dei 90 minuti in casa contro il Livorno regala tre punti. Inoltre fu uno dei pochi calciatori che giocarono tutte le partite della stagione.\nNel 2004-2005 contribu\u00ec in prima persona alla strepitosa cavalcata del club siciliano che, anche se relegato al 7\u00ba posto per risultati e meriti sportivi, \u00e8 rimasto fuori dalle competizioni europee a causa del mancato rilascio della licenza necessaria per parteciparvi.\nNella stagione 2005-2006 la formazione siciliana si classifica diciottesima retrocedendo in Serie B; a seguito dello scandalo \"Calciopoli\" e alla retrocessione d'ufficio della , il Messina viene ripescato nella massima serie.\nCon l'arrivo di Bruno Giordano sulla panchina del Messina nella stagione 2006-2007, Coppola perde la fascia di capitano della squadra in favore del portiere Marco Storari. Nel gennaio del 2007 passa in prestito al Livorno, contribuendo alla salvezza della squadra amaranto.\nNella stagione 2007-2008 torna a indossare la maglia del Messina in Serie B ed a fine stagione si svincola per la mancata iscrizione della societ\u00e0 peloritana, accasandosi con il Frosinone, squadra militante nello stesso campionato cadetto.\nFrosinone, Salernitana e Arezzo.\nCon il Messina ormai in Serie D, si accasa al Frosinone, squadra militante nel campionato cadetto.\nIl 30 dicembre 2008 passa alla dopo aver rescisso il contratto con il Frosinone.\nTaranto.\nIl 16 agosto 2009 passa all'Arezzo da svincolato. Nella finestra invernale del calciomercato della stagione 2009-2010 si trasferisce al in Prima Divisione girone B, dove esordisce il 24 gennaio successivo.\nIl ritorno al Messina.\nIl 12 agosto 2011 ritorna al , militante in Serie D. Nel gennaio 2012 raggiunge quota 200 presenze con la maglia giallorossa. A fine stagione non viene confermato dalla nuova propriet\u00e0 della squadra, capeggiata da Pietro Lo Monaco, e decide di ritirarsi dal calcio giocato per diventare procuratore sportivo.\nNazionale.\nNella stagione 2004-2005 riceve la convocazione da parte di Marcello Lippi in Nazionale maggiore per uno stage negli Stati Uniti, dove debutta l'8 giugno 2005 contro la Serbia e Montenegro e tre giorni dopo parte titolare contro l'Ecuador."}
{"id": "607070", "revid": "1005847", "url": "https://it.wikipedia.org/wiki?curid=607070", "title": "Movimento Sociale Italiano", "text": ""}
{"id": "607081", "revid": "647919", "url": "https://it.wikipedia.org/wiki?curid=607081", "title": "Classi Kleber, Guydeon, Aube", "text": ""}
{"id": "607107", "revid": "923674", "url": "https://it.wikipedia.org/wiki?curid=607107", "title": "Ferraris", "text": ""}
{"id": "607114", "revid": "1442080", "url": "https://it.wikipedia.org/wiki?curid=607114", "title": "Reptile (personaggio)", "text": "Reptile, il cui vero nome \u00e8 Syzoth, \u00e8 un personaggio immaginario della serie di videogiochi \"Mortal Kombat\". Creato da John Tobias ed Ed Boon per la Midway Games, Reptile debutt\u00f2 gi\u00e0 dal primo \"Mortal Kombat\" come boss nascosto, apparendo poi in svariati titoli successivi come personaggio giocabile; Reptile \u00e8 inoltre apparso in prodotti di merchandise, pellicole cinematografiche, serie televisive e fumetti derivati dal videogioco. A partire da \"Mortal Kombat 4\", Reptile \u00e8 stato doppiato da Dan Forden.\nReptile \u00e8 un Sauride, una razza rettiliana bipede pressoch\u00e9 estinta di Outworld e serve in maniera ricorrente Shao Kahn, l'antagonista della serie, con la speranza che questi possa un domani far risorgere la sua razza.\nReptile \u00e8 stato proposto praticamente in ogni capitolo della serie, anche se con presupposti diversi e, fino al gioco del 2011, ancora non \u00e8 stato ripagato dei propri sforzi.\nL'accoglienza critica del personaggio \u00e8 stata sempre molto positiva, con varie pubblicazioni dedicategli che hanno mostrato apprezzamento per la sua curata evoluzione, dal suo debutto come personaggio nascosto alle versioni pi\u00f9 recenti.\nConcezione e sviluppo.\nPrima ideazione.\nIncluso nel primo gioco di sempre della serie durante le ultime fasi dello sviluppo, il personaggio di Reptile fu ideato da Boon mentre questi stava facendo ritorno in macchina al lavoro dopo aver pranzato; soddisfatti della ben riuscita operazione di \"palette swap\" (tecnica con la quale si cambiavano i colori dei disegni) utilizzata per creare da un solo set di sprite digitalizzati i due personaggi di Scorpion e Sub-Zero, Boon e Tobias decisero quindi di inserire una \"modalit\u00e0 nascosta super-segreta\" in \"Mortal Kombat\"; l'ideazione del personaggio dur\u00f2 una sola serata e port\u00f2 semplicemente a una versione pi\u00f9 forte di Scorpion o Sub-Zero, unendo le tecniche di entrambi. Questa scelta abbastanza casuale port\u00f2 alla creazione finale del personaggio: proprio perch\u00e9 padroneggiava le tecniche di entrambi i personaggi sopraccitati, si scelse di attribuirgli la colorazione di entrambi, ovvero il verde risultante dall'unione del giallo e dal blu dei due personaggi. Il nome Reptile arriv\u00f2 alla fine del lavoro proprio a causa del colore adottato. L'inserimento tardivo di Reptile non fu altro che una trovata commerciale ben riuscita: gli ideatori speravano che, date le condizioni particolarmente difficili per incontrarlo, si creassero tra i giocatori voci di corridoio che apportassero notoriet\u00e0 alla serie e inducessero il pubblico a giocare maggiormente alla versione da sala giochi. In ogni caso, il personaggio non fu incluso fino alla versione 3.0 del gioco.\nAspetto.\nReptile \u00e8 uno dei personaggi che pi\u00f9 ha subito un cambiamento di aspetto durante l'evoluzione della serie. A causa della sua nascita di \"palette swap\" di Scorpion e Sub-Zero, era pressoch\u00e9 identico a questi, ovvero un umano alto e chiaro di pelle in vesti ninja con le distintive parti verdi su braccia, petto, cinta e gambe; anche il volto era coperto da una maschera ninja con fasciatura sulla bocca verde, in modo da nascondere la sua natura di rettiliano. Nondimeno, gi\u00e0 da \"Mortal Kombat II\" il personaggio toglie la maschera per sputare acido o eseguire la sua fatality.\nIn \"Mortal Kombat 4\" avviene un'importante svolta, con un totale ridisegno di Reptile, raffigurato questa volta con sembianze molto pi\u00f9 rettiliane: oltre al muso da rettile, le mani divengono artigliate e le zampe assumono una forma tridattile; \u00e8 probabile che gli autori s'ispirarono all'aspetto del \"dinosauroide\" concepito dal noto paleontologo canadese Dale Russell. A partire da \"\", Reptile mostra una testa totalmente da rettile, nonch\u00e9 una coda ed il suo corpo \u00e8 coperto con una corazza dorata e nera; speroni ossei fuoriescono sin dal cranio per tutta la spina dorsale, fino alla coda. Ed Boon descrisse i cambiamenti dello stile estetico di Reptile nel corso dei due giochi come il risultato di una volont\u00e0 degli sviluppatori di farlo \"evolvere in un personaggio pi\u00f9 importante\".\nL'aspetto di Reptile in \"\" e nei capitoli successivi sembra essere, invece, una commistione dei tre precedenti disegni, a causa dell'intenzione del character designer Mark Lappin, di conferire al Sauriano un aspetto che coniugasse classicit\u00e0 e innovazione: il corpo richiama quello di \"Mortal Kombat 4\", mentre il vestiario si rif\u00e0 a quello originale di \"Mortal Kombat\", con zampe e armatura provenienti da \"Deadly Alliance\"; in aggiunta, le strisce nere del vestito coprono il corpo ma lasciano scoperti occhi e bocca.\nStoria.\nSull'Isola di Shang Tsung vive una creatura umanoide, conosciuta col semplice nome di Reptile, che cela la sua vera natura, quella di orribile creatura creduta estinta migliaia di anni fa, sotto le spoglie di un ninja dal costume verde. Guardia del corpo dello stregone, Reptile appare poche volte nel primo torneo, mantenendo per lo pi\u00f9 un atteggiamento difensivo. Nel secondo torneo, l'inafferrabile Reptile opera nell'ombra contro tutti coloro che vogliono ostacolare i piani del suo padrone, vale a dire Shao Kahn. Reptile vive sempre nella speranza che il suo sovrano possa un giorno far resuscitare la sua razza estinta oramai da miliardi di anni di cui egli \u00e8 l'unico superstite insieme a Khameleon.\nIn \"Mortal Kombat 3\", quale fedele servo dell'Imperatore, riceve l'ordine dallo stesso Shao Kahn di assistere Jade nella cattura della figlia adottiva Kitana, condannata dall'Alta Corte Suprema di Outworld per tradimento in quanto colpevole di aver ucciso la \"sorella gemella\" Mileena; in contrasto con gli ordini trasmessi alla sua compagna, per\u00f2, Reptile ha l'ordine di fermare la principessa rinnegata ad ogni costo, anche se questo dovesse significare la sua morte.\nDopo la sconfitta di Shao Kahn, Reptile si rifugia nel regno di Edenia e, allorch\u00e9 Shinnok conquista quelle terre, il ninja si unisce alle sue truppe malvagie; i suoi grandi poteri e le sue abilit\u00e0 di assassino a sangue freddo gli valgono il favore di Shinnok, che lo nomina recluta nel suo esercito tenebroso.\nSconfitto Shinnok, \u00e8 il turno dell\"'Alleanza Mortale\": in questo capitolo Reptile la contrasta, perch\u00e9 Shao Kahn viene ucciso brutalmente da Quan Chi e Shang Tsung; pieno di rabbia, alla fine viene assoldato da Nitara, una vampira delle terre di Outworld, per recuperare insieme a Cyrax una speciale sfera che si trova in un vulcano la quale, una volta distrutta, spezzerebbe ogni legame tra Outworld e le terre originarie di Nitara.\nImpegnato in battaglia, Reptile ritorna nel punto descritto da Nitara, ma non vi trova nessuno e si sente tradito, e perci\u00f2 vorrebbe vendicarsi contro Nitara, ma la sua attenzione si sposta su uno strano ed enorme uovo; quando il ninja si avvicina, l'uovo si schiude e un raggio colpisce le membra di Reptile facendolo girare vorticosamente e trasformando il suo corpo nel \"recipiente\" per contenere lo spirito del defunto Re Dragone Onaga, il degno sovrano di Outworld; questi verr\u00e0 successivamente sconfitto da Shujinko, e Reptile potr\u00e0 riprendersi il suo precedente corpo.\nIn \"\", il ninja compare nel covo del clan del Dragone Rosso, durante l'attacco di Taven; probabilmente, il suo DNA \u00e8 stato utilizzato per creare i draghi rossi utilizzati dall'organizzazione; Reptile viene sconfitto dal guerriero edeniano prima di riuscire a fuggire da quel luogo. Combatte successivamente nella battaglia tra le Forze della Luce e quelle dell'Oscurit\u00e0, parteggiando per queste ultime ma venendo ucciso. Nel suo finale, si scopre che, all'interno della Piramide di Argus, \u00e8 presente il sarcofago di una rettiliana.\nIn \"Mortal Kombat\" (2011) Reptile \u00e8 il primo nemico da affrontare nella modalit\u00e0 Storia, e viene combattuto da diversi personaggi nel corso della medesima; nel suo finale egli uccide Shao Kahn e diventa un guerriero temuto da tutti, costringendo Shang Tsung a rigenerare la sua razza Zaterra. Dopo molti mesi, finalmente la sua armata \u00e8 pronta a servirlo e ad uccidere ogni Tarkata, Centauro o Shokan che osi mettersi sul suo cammino.\nIn \"Mortal Kombat X\" torna come servitore di Kotal Kahn."}
{"id": "607124", "revid": "2074539", "url": "https://it.wikipedia.org/wiki?curid=607124", "title": "The Human League", "text": "The Human League sono un gruppo musicale formatosi a Sheffield, in Gran Bretagna, nel 1977. Pionieri della musica proposta esclusivamente con strumenti elettronici alla fine degli anni settanta e in seguito del synth pop all'inizio degli anni ottanta, in cui hanno goduto di grande popolarit\u00e0, sono stati al centro di un tentativo di ritorno verso la met\u00e0 degli anni novanta.\nOrigine del nome.\nIl nome deriva dal gioco da tavolo \"\", allora uno dei primi \"wargame\" di fantascienza, in cui esiste una comunit\u00e0 sorta nel 2415 d.C., appunto la \"Human League\" (\"Lega umana\") che cerca l'indipendenza dalla Terra.\nStoria.\nOrigini.\nMartyn Ware e Ian Craig Marsh erano due programmatori di computer nella citt\u00e0 di Sheffield, uniti dall'interesse comune per due stili musicali abbastanza diversi tra loro, la musica pop, come il glam rock e la Motown, e la musica elettronica d'avanguardia. Comprarono un sintetizzatore e cominciarono a produrre musica nel loro studio, formando poi un gruppo con Adi Newton chiamato The Future. Newton lasci\u00f2 la formazione dopo qualche tempo per poi formare i Clock DVA. Registrazioni fatte sotto il nome de The Future sono state pubblicate nel 2002 nell'album \"The Golden Hour of The Future and The Human League\".\nAlla ricerca di un cantante per il gruppo, la prima scelta era del concittadino Glenn Gregory (successivamente leader di un'altra loro band, gli Heaven 17), il quale non era in quel momento disponibile e dovettero quindi ripiegare su un altro ex compagno di scuola Philip Oakey, nativo del Leicestershire. Nel 1978 esce il loro primo singolo \"Being Boiled\" sull'etichetta indipendente Fast Product. Il singolo riscosse un modesto successo nella scena underground post-punk ma entrer\u00e0 di sorpresa nelle classifiche inglesi solo dopo il grande successo commerciale del 1981, diventando brano \"cult\". Il brano verr\u00e0 incluso in tutte le raccolte dei singoli del gruppo. Per Fast Product esce inoltre l'EP \"The Dignity of Labour\".\nDato l'impegno del gruppo a portare la musica elettronica, senza chitarre e batteria, al grande pubblico tramite diverse esibizioni dal vivo, al gruppo si aggiunge Philip Adrian Wright in veste di scenografo e addetto alle proiezioni di diapositive durante gli spettacoli. Seguiranno tour come gruppo \"supporter\" ad altri artisti prestigiosi quali Iggy Pop e Siouxsie &amp; the Banshees.\nNel 1979 il gruppo firma un contratto con la Virgin Records e presto esce il loro primo album \"Reproduction\" e il singolo \"Empire State Human\", ambedue con modesto successo. Seguir\u00e0 sempre per la Virgin un secondo album \"Travelogue,\" anch'esso un modesto successo e un EP \"Holiday '80\", il quale porter\u00e0 la band vicini alle classifiche inglesi con l'inclusione di una cover di un brano celebre degli anni '70 di Gary Glitter, \"Rock 'n' Roll.\"\nGli anni ottanta.\nNonostante l'incremento del successo, poco dopo l'uscita di \"Travelogue\" il gruppo si divide. Ware e Marsh recuperano Glen Gregory e danno vita agli Heaven 17 e alla British Electric Foundation (B.E.F.), mentre Oakey e Wright - diventato nel frattempo tastierista - proseguono col nome The Human League. Per soddisfare le esigenze dell'imminente tour europeo assumono Ian Burden al basso e tastiere e allargano la formazione del gruppo con due cantanti diciassettenni, Susanne Ann Sulley e Joanne Catherall, incontrate in un night club di Sheffield.\nNel 1981, sempre sotto l'egida della Virgin e dopo una ripartenza incerta con il singolo \"Boys and Girls\", il gruppo finalmente raggiunge il successo nella primavera con \"The Sound of the Crowd\". Nei mesi successivi registrarono insieme al produttore Martin Rushent il loro album pi\u00f9 di successo, dal titolo \"Dare\", trascinato nelle vendite anche da alcuni singoli amati dal grande pubblico come \"Love Action\" e \"Open Your Heart,\" quest'ultimo scritto insieme al nuovo membro Jo Callis. Il pi\u00f9 famoso brano resta il quarto singolo tratto da \"Dare\", \"Don't You Want Me\", numero uno nelle classifiche britanniche nel periodo natalizio del 1981 e uno dei singoli pi\u00f9 venduto in quello stesso anno, raggiungendo anche la prima posizione anche negli Stati Uniti durante l'estate successiva.\nIl successo di \"Dare\" dar\u00e0 vita anche ad un album remix intitolato \"Love and Dancing\", pubblicato sotto il nome di \"The League Unlimited Orchestra\". \u00c8 uno dei primi album del genere.\nSeguiranno altri singoli di successo \"Mirror Man\" e \"(Keep Feeling) Fascination\", ma dopo aver speso mesi cercando di replicare un album di successo come \"Dare\", e dopo che Martin Rushent aveva abbandonato il progetto, finalmente nel maggio 1984 pubblicarono un singolo carico di significati politici, \"The Lebanon\", che raggiunse l'undicesima posizione in Gran Bretagna. Era un brano che si distanziava molto dal materiale precedente con abbondante uso di chitarre elettriche e di sonorit\u00e0 rock. L'album, che segu\u00ec di l\u00ec a poco, \"Hysteria\", per il difficile e teso processo di registrazione, divise critica e pubblico e non ebbe il successo che ci si sarebbe potuti attendere. Dall'album verranno pubblicati altri due singoli \"Life On Your Own\" e \"Louise\".\nIn quello stesso anno, il cantante e frontman Philip Oakey collabora con Giorgio Moroder con il brano \"Together in Electric Dreams\" che far\u00e0 parte della colonna sonora del film \"Electric Dreams\" ed un album intitolato \"Philip Oakey &amp; Giorgio Moroder.\"\nNel 1986, in un periodo di stagnazione creativa, la Virgin mise al loro fianco una coppia di produttori americani Jimmy Jam &amp; Terry Lewis, famosi nel R&amp;B, che avevano appena lavorato al grande successo internazionale di Janet Jackson. Il singolo \"Human\", scritto e prodotto da Jam &amp; Lewis, raggiunger\u00e0 il primo posto nelle classifiche USA, e anche in patria otterr\u00e0 un ottimo posizionamento nelle classifiche di vendita. L'album \"Crash\", invece, sempre prodotto da Jam &amp; Lewis, non fu un grande successo e tensioni all'interno della band in seguito alla collaborazione con la coppia americana, porteranno alla partenza del gruppo di Adrian Wright, Ian Burden e il batterista e tastierista Jim Russell. Nel 1988 esce la prima raccolta \"Greatest Hits\" del gruppo, con solo Oakey, Catherall e Sulley in copertina.\nGli anni novanta.\nAlla fine degli anni ottanta e l'inizio del nuovo decennio vede gli Human League, ora ridotti a Oakey e le due coriste, impegnati con la registrazione di un nuovo album, \"Romantic?\", insieme a due nuovi giovani componenti Neil Sutton e Russell Dennett. L'album \u00e8 preceduto dal singolo \"Heart Like a Wheel\", scritto insieme a Jo Callis, vecchio collaboratore ai tempi di \"Dare\" e \"Hysteria\", e riscuote un discreto successo. L'album vanta anche collaborazioni con produttori in voga quali Bob Kraushaar e William Orbit, nonch\u00e9 un altro vecchio collaboratore, Martin Rushent. Ciononostante, le molte modifiche alla formazione e i conseguenti scarsi successi (anche del secondo singolo \"Soundtrack to a Generation\") costrinsero la casa discografica Virgin a non rinnovare pi\u00f9 il contratto con The Human League.\nNel 1995 un ritorno a sorpresa e di successo notevole con il singolo \"Tell Me When\", dopo i tempi infelici di inizio decennio, funse da apripista per l'album \"Octopus.\" La copertina e i crediti del disco presentano il gruppo come un trio fatto da Oakey, Sulley e Catherall, ma almeno una mezza dozzina di altri musicisti sono stati impegnati in modo continuativo per la band per la scrittura ed esecuzione dei nove nuovi brani. Fra questi spicca il nome di Ian Stanley, ex-produttore dei Tears for Fears. Un secondo singolo dall'album \"One Man in My Heart\" \u00e8 il primo ad avere la corista Susan Anne Sulley come voce solista e riscuoter\u00e0 un buon successo in classifica.\nUn seguito di \"Octopus\" fatic\u00f2 tuttavia a vedere la luce e un successivo cambio dirigenziale nella casa discografica East West fece cancellare il contratto con la band, nonostante le vendite che il remix di \"Don't You Want Me\" avevano fatto registrare, insieme ad un nuovo \"Greatest Hits\", compreso l'inedito \"Stay With Me Tonight\", sempre nel 1995.\nGli anni duemila.\nNessun disco venne pubblicato da parte della band fino al 2001, quando usc\u00ec \"Secrets\". Neil Sutton aveva scritto con Oakey la maggior parte del materiale, oltre ad aver suonato le tastiere. La critica lo accolse molto bene, anche per il rinnovato interesse verso la musica anni ottanta e il pop elettronico, ma la chiusura della etichetta discografica Chrysalis da parte della casa madre port\u00f2 ad una promozione scarsa e conseguenti vendite ridotte.\nNegli anni successivi, il gruppo ha comunque continuato ad esibirsi dal vivo con successo, senza disdegnare la partecipazione a qualche tour di vecchie glorie degli anni ottanta, pubblicando il loro primo CD e DVD live.\nNel 2009 Oakey duetta con i Pet Shop Boys nel brano \"This Used to Be the Future\", incluso nel disco bonus \"Yes,\" e nello stesso anno con Little Boots nel brano \"Symmetry\" incluso nel suo album di debutto \"Hands\".\nNell'autunno del 2010 gli Human League iniziano a proporre nei loro concerti un nuovo brano, \"Night People\", che viene poi annunciato come primo singolo dal nuovo album dal titolo \"Credo\", che esce il 21 marzo 2011. Esce lo stesso giorno il singolo \"Never Let Me Go\". A luglio esce un terzo singolo \"Sky\", seguito da \"Egomaniac\" (solo in Germania), sempre da \"Credo\".\nIl gruppo continua ad eseguire concerti dal vivo nel Regno Unito ed in Europa, ma senza pubblicare nuovo materiale. Nel 2016 annunci\u00f2 un tour europeo chiamato \"A Very British Synthesizer Group\" e un nuovo album antologia omonimo, che riassume la produzione dal 1977 in poi, uscito nell'ottobre 2016 in doppio CD. Nel 2017 il gruppo ha festeggiato i quarant'anni di attivit\u00e0."}
{"id": "607132", "revid": "599013", "url": "https://it.wikipedia.org/wiki?curid=607132", "title": "Salvatore Masiello", "text": "Biografia.\nCoinvolto nell'inchiesta del calcioscommesse, il 26 luglio 2012 viene ufficialmente deferito dal procuratore federale Stefano Palazzi per illecito sportivo in merito a Udinese-Bari (3-3) del 2011. Il 3 agosto Palazzi richiede per lui una squalifica di tre anni e sei mesi, ma il 10 agosto la Commissione Disciplinare della Federcalcio lo assolve perch\u00e9 il pentito che lo aveva accusato, Andrea Masiello, non \u00e8 stato ritenuto credibile.\nIl 13 agosto Palazzi presenta ricorso contro la sua assoluzione e il 22 agosto viene nuovamente prosciolto.\nCaratteristiche tecniche.\nMancino naturale, gioca prevalentemente come terzino di fascia sinistra, ma pu\u00f2 anche essere impiegato come esterno di centrocampo.\nCarriera.\nClub.\nInizi.\nCresciuto nel settore giovanile del Venezia, viene aggregato in prima squadra nella Serie A 1999-2000 senza mai debuttare. Scende in campo con i lagunari nella 28\u00aa giornata della stagione successiva, in Venezia- (3-0), subentrando all'81' a Giampiero Maini.\nNell'estate 2001 passa al in Serie C1, con cui disputa l'intero torneo da titolare nel ruolo di esterno sinistro di centrocampo; la squadra si piazza al settimo posto finale, e la stagione successiva viene confermato in rosa. Segna il suo primo gol in carriera il 10 novembre 2002 nel pareggio casalingo contro il e, dopo 17 partite, il 30 gennaio 2003 viene acquistato dal Palermo, allora in Serie B.\nPalermo ed il prestito al Piacenza.\nIn Sicilia gioca 2 partite nella seconda met\u00e0 della stagione, mentre nella stagione seguente gioca 18 partite, contribuendo alla conquista della promozione in Serie A dei \"rosanero\".\nNel 2004 viene ceduto in prestito al in Serie B, nell'affare che porta Andrea Barzagli in Sicilia. Con gli emiliani disputa 38 incontri in campionato con 6 reti, e a fine stagione torna al Palermo con cui gioca 2 partite in Serie A.\nUdinese ed i prestiti a Messina e Vicenza.\nIl 15 gennaio 2006 passa in compartecipazione all'Udinese insieme al compagno di squadra Simone Pepe; In Friuli trova poco spazio giocando una sola partita di campionato, il 29 gennaio 2006 contro la (0-0) entrando a partita in corso. Il 14 giugno seguente Udinese e Palermo si accordano per il rinnovo annuale della sua compartecipazione.\nIl 7 luglio successivo si trasferisce in prestito al , nell'operazione che porta Gaetano D'Agostino a titolo definitivo all'. \u00c8 proprio con la squadra peloritana, sotto la guida di Bruno Giordano, che nella stagione 2006-2007 riesce a disputare il suo primo campionato in massima serie da titolare: alla fine dell'annata le sue presenze in Serie A saranno 36, con una rete all'attivo \u2013 la sua prima in massima serie \u2013 segnata contro il nella sconfitta per 1-3 del 15 aprile 2007.\nNel mercato estivo torna dunque all', e il 31 agosto si trasferisce, sempre in prestito, al , in Serie B, dove colleziona 39 presenze e 4 reti.\nBari.\nIl 17 agosto 2007 passa al che lo acquista in compartecipazione dall'Udinese. Gioca da titolare 16 partite, fino a quando, nel febbraio 2009, viene messo fuori rosa dall'allenatore Antonio Conte per motivi disciplinari. La stagione successiva, ottenuta la promozione in Serie A, con l'avvento di Gian Piero Ventura sulla panchina del Bari, ritrova il posto da titolare nel ruolo di terzino sinistro, andando anche a segno il 14 febbraio 2010, nella sconfitta per 1-3 contro il Cagliari.\nIl 25 giugno 2010 Bari e Udinese rinnovano la compartecipazione, ma la sua terza stagione in Puglia si ferma a causa di un infortunio, dopo la nona giornata di campionato, dopo 6 presenze. Riscattato dalla societ\u00e0 pugliese nel mercato estivo, il 14 agosto 2011, viene confermato nella rosa per la stagione 2011-2012, voluto espressamente dal mister Vincenzo Torrente. In occasione dell'incontro del secondo turno di Coppa Italia contro lo Spezia, giocato al San Nicola, segna il gol decisivo dell'1-0 al 93', decretando il passaggio del turno della squadra.\nIl 21 agosto 2011, alla vigilia della sfida del terzo turno di Coppa tra Bari e , si rende partecipe di un episodio negativo: al termine di uno scherzo in un ristorante, tira un piatto verso il compagno di squadra Zden\u011bk Zl\u00e1mal, mancando il bersaglio; colpisce invece un suo altro compagno, Alessandro Crescenzi, causandogli una ferita profonda al braccio curata poi con quaranta punti di sutura. In seguito a questo episodio, il Bari mette nuovamente fuori rosa il giocatore e lo deferisce al Collegio arbitrale. Il 12 ottobre la societ\u00e0 pugliese comunica di aver multato il giocatore e di averne comunque disposto il reintegro in rosa. Masiello subisce la sospensione dello stipendio per due mesi e un'ulteriore multa di 4000 euro, non giocando pi\u00f9 fino a gennaio.\nTorino.\nIl 31 gennaio 2012, ultimo giorno di calciomercato, passa al Torino, con cui firma un contratto fino al 2013. A fine stagione ottiene la promozione in Serie A, giocando solo l'ultima partita di campionato AlbinoLeffe-Torino (0-0).\nLa stagione successiva disputa il massimo campionato con i \"granata\", totalizzando 24 presenze. Rimasto svincolato a fine stagione, l'8 luglio 2013 sottoscrive un nuovo contratto con la societ\u00e0 granata. Stessa sorte l'anno dopo: rimasto senza contratto, firma da svincolato coi granata per un'ulteriore stagione.\nMantova.\nIl 1\u00ba febbraio 2016 trova l'accordo col fino a fine stagione.\nNazionale.\nIl 14 gennaio 2004, quando vestiva la maglia del Palermo, venne convocato dall'Under-21 di Serie B per uno stage alla Borghesiana. Non gioc\u00f2 comunque nessuna partita.\nStatistiche.\nPresenze e reti nei club.\n\"Statistiche aggiornate al 5 febbraio 2016.\""}
{"id": "607134", "revid": "339392", "url": "https://it.wikipedia.org/wiki?curid=607134", "title": "Contea di Tren\u010d\u00edn", "text": ""}
{"id": "607135", "revid": "834", "url": "https://it.wikipedia.org/wiki?curid=607135", "title": "Karakoram", "text": ""}
{"id": "607137", "revid": "547034", "url": "https://it.wikipedia.org/wiki?curid=607137", "title": "Bundesamt f\u00fcr Sicherheit in der Informationstechnik", "text": "Il Bundesamt f\u00fcr Sicherheit in der Informationstechnik (in italiano \"Ufficio Federale per la Sicurezza Informatica\"), a volte indicato con la sigla BSI, \u00e8 l'agenzia governativa della Repubblica federale di Germania responsabile per la sicurezza informatica. Le aree di competenza comprendono la sicurezza della applicazioni e installazioni informatiche, la sicurezza di Internet, la crittografia, la certificazione dei prodotti di sicurezza. La sede centrale si trova a Bonn, dove lavora la maggior parte dei 1.350 (2021) dipendenti. Altri uffici in costruzione si trovano a Freital e Saarbr\u00fccken.. La struttura da cui emerse l'attuale BSI era il servizio crittografico del Servizio Federale di Informacione (BND) della Repubblica Federale di Germania. Questo portava il nome di \"Zentralstelle f\u00fcr das Chiffrierwesen\" (ZfCh o, in italiano, Ufficio Centrale per la Crittografia). Dal 1989, questo \u00e8 stato rinominato \"Ufficio centrale per la sicurezza delle informazioni\" (ZSI). Nel 1991, \u00e8 stato fondato come un ufficio federale separato nel portafoglio del Ministero federale dell'interno. I compiti di intelligence, tuttavia, sono rimasti al BND. Il BSI si occupa ancora di algoritmi crittografici come \"Libelle\". Le competenze del BSI sono state ampliate negli ultimi anni. Gli operatori di infrastrutture critiche e di altri settori sono obbligati a segnalare al BSI gli incidenti di sicurezza informatica. Il BSI consiglia aziende e autorit\u00e0 a livello federale, statale e comunale sulla sicurezza informatica. Il BSI pubblica il manuale IT Baseline Protection Manual che individua una metodologia standardizzata per la valutazione e gestione della sicurezza dei sistemi informatici delle grandi organizzazioni pubbliche e private.\nDipartimenti e compiti.\nIl BSI \u00e8 suddiviso in 5 dipartimenti; di cui 4 sono Fachabteilungen (suddivisi ognuno in 2 reparti - \"Fachbereiche\" o FB -) e 1 \u00e8 un dipartimento amministrativo (\"Abteilung Z\"). "}
{"id": "607139", "revid": "79547", "url": "https://it.wikipedia.org/wiki?curid=607139", "title": "Stanis\u0142aw Marcin Ulam", "text": ""}
{"id": "607143", "revid": "287204", "url": "https://it.wikipedia.org/wiki?curid=607143", "title": "Jacopino da Tradate", "text": "Biografia.\nFu il principale scultore attivo nel cantiere del Duomo di Milano nel corso del primo quarto del XV secolo, lasciandovi molte statue e rilievi. In seguito si trasfer\u00ec alla corte dei Gonzaga, a Mantova, dove si perdono le sue tracce. Qui lasci\u00f2 un figlio, il pittore Samuele da Tradate, che fu amico di Andrea Mantegna.\nTra le opere pi\u00f9 conosciute di Jacopino, un grande rilievo con la figura di papa Martino V in trono nel deambulatorio del Duomo di Milano e una statua della Madonna col bambino conservata al Castello Sforzesco di Milano. Nella Basilica di Sant'Eustorgio \u00e8 presente l'Arca di Gaspare Visconti, il monumento funebre a Pietro Torelli, l'Ancona della Passione, e, posta sopra l'altare maggiore, una Crocifissione, mentre nei musei Civici di Pavia si trova la lastra tombale di Ardengo Folperti (maestro delle entrate di Filippo Maria Visconti). Nella Chiesa di San Francesco a Casalmaggiore \u00e8 collocato il \"Cristo deposto\".\nLe opere di Jacopino si ispirarono ai disegni di Michelino da Besozzo, Paolino da Montorfano, Isacco da Imbonate, e si caratterizzarono, in un primo periodo, per l'influenza dei modelli borgognoni, invece successivamente per quella degli artisti veneziani."}
{"id": "607150", "revid": "1186766", "url": "https://it.wikipedia.org/wiki?curid=607150", "title": "Michelini", "text": ""}
{"id": "607160", "revid": "123296208", "url": "https://it.wikipedia.org/wiki?curid=607160", "title": "High Times (rivista)", "text": "High Times \u00e8 una rivista fondata da Tom Forcade, pubblicata negli Stati Uniti dal 1974 e distribuita in tutto il mondo. La pubblicazione ha il fine primo di promuovere la legalizzazione della cannabis e dei suoi derivati.\nFu originariamente venduta come allegato alla rivista \"Playboy\" e dopo qualche anno ebbe una distribuzione indipendente. Vi hanno scritto Charles Bukowski, William Burroughs, Andy Warhol e Truman Capote.\nOgni anno sponsorizza in Olanda la \u201c\"Cannabis Cup\"\u201d, giunta alla diciannovesima edizione e che annovera migliaia di visitatori ogni anno. Nella suddetta si presentano le nuove variet\u00e0 di canapa e si giudicano le migliori.\nCoperitine.\nMolte celebrit\u00e0 sono apparse durante questi anni sulla copertina della rivista o sono state da essa intervistate, tra le quali: Mick Jagger, Bob Marley, Ozzy Osbourne, Snoop Dogg, Busta Rhymes, Jenna Jameson, Sean Paul, Robert Crumb, Willie Nelson, Woody Harrelson, Jay &amp; Silent Bob, B-Real dei Cypress Hill, Ice Cube, Bob Dylan, Metallica e Arnold Schwarzenegger."}
{"id": "607167", "revid": "4175", "url": "https://it.wikipedia.org/wiki?curid=607167", "title": "Silverdome", "text": "Il Silverdome, noto anche come Pontiac Silverdome, \u00e8 stato un impianto sportivo statunitense situato nella citt\u00e0 di Pontiac (Michigan).\n\u00c8 stato uno dei primi stadi coperti dotati di un tetto in teflon.\nStoria.\nLa costruzione dello stadio coperto cost\u00f2 nel 1975 circa 55 milioni di dollari, somma che rivalutata corrisponde a oltre 250 milioni attuali\nImpianto multifunzione, \u00e8 adatto in particolare per incontri di calcio (ospit\u00f2 la squadra NASL dei Detroit Express dal 1978 al 1980 e poi dal 1981 al 1983 quando militava nell'ASL II) e football americano.\nNel 1987 ha ospitato il pay-per-view della WWF (oggi WWE) WrestleMania III, che segn\u00f2 l'incredibile record di 93.000 spettatori.\nIl 24 gennaio 1982 l'impianto fu sede del XVI Super Bowl della stagione della National Football League tra i campioni della National Football Conference (NFC) , i San Francisco 49ers e quelli della American Football Conference (AFC), i Cincinnati Bengals. I 49ers batterono i Bengals con un punteggio di 26\u201321 vincendo il loro primo Super Bowl. Era la prima volta, dal Super Bowl III, che si affrontavano due squadre in precedenza mai qualificatesi per la partita.\nNel 1987, Papa Giovanni Paolo II, in visita a Detroit, vi ha officiato una messa con 93000 persone presenti.\nLo stadio ha anche ospitato fino al 1988 gli incontri casalinghi della squadra di pallacanestro dei Detroit Pistons.\nNel 1994 lo stadio fu anche sede di incontri durante il campionato del mondo ci calcio che si tenne negli Stati Uniti, ospitando quattro incontri del primo turno Normalmente ricoperto di erba sintetica, fu dotato per l'occasione di un tappeto di erba vera, secondo quanto richiesto dalle norme FIFA, ed ospit\u00f2 le prime gare al coperto nella storia dei Mondiali.\nStadio casalingo dei Detroit Lions per oltre venticinque anni, dopo l'inaugurazione del Ford Field (2002) l'impianto rimase senza fruitori abituali ed \u00e8 stato progressivamente abbandonato: fu dapprima chiuso nel 2006, quindi venduto nel 2009 per circa 580 000 dollari e riaperto l'anno successivo, per poi chiudere definitivamente i battenti nel 2013 con la successiva messa all'asta delle strutture interne. Nell'ottobre 2015 i proprietari dell'impianto ne annunciano la demolizione, prevista inizialmente per la primavera del 2016 ed in seguito rinviata alla fine dell'estate 2017. La demolizione, fissata per il dicembre 2017, non and\u00f2 subito a buon fine: infatti le cariche esplosive poste sulla struttura la prima volta non riuscirono a far crollare lo stadio, creando di fatto un edificio pericolante. Qualche giorno dopo la demolizione riusc\u00ec piazzando una seconda serie di cariche."}
{"id": "607168", "revid": "15756", "url": "https://it.wikipedia.org/wiki?curid=607168", "title": "IT Baseline Protection Catalogs", "text": "I Cataloghi per la protezione di base IT (in inglese IT Baseline Protection Catalogs, in tedesco IT-Grundschutz-Kataloge) dell'istituto federale Ufficio Federale per la sicurezza informatica della Repubblica tedesca sono una collezione unitaria di misure che permette di dare attuazione ad una pianificazione della sicurezza IT in modo semplice ed economico.\nPrima del 2005 l'opera si chiamava Manuale per la protezione di base IT (IT Baseline Protection Manual o IT-Grundschutzhandbuch).\nIl catalogo \u00e8 periodicamente oggetto di revisione: la versione corrente \u00e8 la numero 13 (dicembre 2013).\nApproccio.\nCon l'approccio tradizionale di valutazione del rischio si devono prima di tutto identificare le minacce e assegnare loro una probabilit\u00e0 di accadimento. Il risultato di questa analisi viene usato per valutare il rischio (a cui viene assegnato un valore che tiene conto della probabilit\u00e0 della realizzazione di determinate minacce e del valore del bene minacciato) e quindi selezionare le misure di sicurezza appropriate, in modo da minimizzare il rischio residuale.\nL'approccio adottato nel manuale BSI per la protezione di base invece consiste in un confronto tra le misure raccomandate dal modello e quelle effettivamente attuate dal soggetto che effettua la pianificazione/valutazione del rischio. Le debolezze/criticit\u00e0 nella sicurezza che devono essere eliminate attraverso l'adozione delle misure raccomandate si concretizzano nell'elenco delle misure di sicurezza mancanti e non ancora applicate. Solo quando i requisiti di sicurezza sono significativamente pi\u00f9 alti pu\u00f2 essere necessario effettuare un'analisi ulteriore, pesando il costo effettivo di adozione di misure addizionali rispetto a quelle base elencate nel catalogo del manuale BSI. Tuttavia \u00e8 generalmente sufficiente aggiungere alle raccomandazioni contenute nel manuale BSI alcune misure appropriate ritagliate sul caso specifico e pi\u00f9 stringenti. Le misure di sicurezza elencate nel manuale sono misure standard, cio\u00e8 misure che andrebbero implementate per i moduli contenuti nel manuale usando le migliori tecnologie per ottenere un ragionevole livello di sicurezza. In qualche caso le misure offrono anche un livello maggiore di protezione rispetto alla protezione base, tuttavia di norma sono le precauzioni minime che \u00e8 ragionevole adottare nelle aree di competenza.\nProcedimento.\nLa metodologia di individuazione delle misure di sicurezza mancanti e quindi di valutazione concreta del rischio residuo procede nel modo seguente. Innanzitutto si effettua una inventariazione delle risorse che compongono il sistema oggetto della protezione (ad esempio: dati, applicazioni, dispositivi informatici, siti di collocazione dei dispositivi). Le risorse vengono classificate e raggruppate in modo da rendere pi\u00f9 semplice la scelta dei moduli contenuti nel catalogo del manuale BSI da applicare ai singoli gruppi di risorse. Ogni modulo consiste in un insieme di minacce (cause potenziali di rischio) e di contromisure applicabili ad una particolare categoria di risorse informatiche (ad esempio: server, sistemi operativi, stanze server) a cui il modulo \u00e8 dedicato. La valutazione/misurazione del rischio residuo consiste nel confronto tra le misure suggerite da ogni singolo modulo contenuto nel catalogo del manuale con le misure gi\u00e0 applicate. Le misure mancanti rappresentano il rischio residuo per quel particolare gruppo di risorse. La pianificazione dei tempi di adeguamento del sistema alle misure non ancora attuate e dei costi e benefici delle diverse alternative proposte rappresenta la fase di gestione del rischio.\nCertificazione.\nIl metodo descritto nel Catalogo del BSI rappresenta l'applicazione pratica dello standard denominato BSI-Standard 100-2:IT-Grundschutz Methodology. Va quindi considerato a pieno titolo uno standard di sicurezza informatica e le misure suggerite sono compatibili con lo standard ISO 27001 per cui \u00e8 ottenibile la certificazione ISO."}
{"id": "607169", "revid": "9314", "url": "https://it.wikipedia.org/wiki?curid=607169", "title": "Commissioni operaie", "text": ""}
{"id": "607170", "revid": "1519687", "url": "https://it.wikipedia.org/wiki?curid=607170", "title": "Commissioni Operaie", "text": "Le Commissioni Operaie (\"Comisiones Obreras\", CCOO) sono una confederazione sindacale spagnola. Fin dagli anni settanta, dopo la restaurazione della monarchia costituzionale, sono la pi\u00f9 importante centrale sindacale, nonch\u00e9 la prima per numero di iscritti e di delegati.\nLe Commissioni furono organizzate negli anni sessanta dal Partito Comunista di Spagna (\"PCE\") e da lavoratori cattolici per combattere la dittatura di Francisco Franco e per ottenere maggiori diritti lavorativi e sindacali. Le varie organizzazioni si unirono in una singola centrale dopo il congresso organizzativo del 1976 a Barcellona."}
{"id": "607175", "revid": "9314", "url": "https://it.wikipedia.org/wiki?curid=607175", "title": "Comisiones Obreras", "text": ""}
{"id": "607183", "revid": "9314", "url": "https://it.wikipedia.org/wiki?curid=607183", "title": "CCOO", "text": ""}
{"id": "607186", "revid": "9314", "url": "https://it.wikipedia.org/wiki?curid=607186", "title": "CC.OO.", "text": ""}
{"id": "607195", "revid": "1782831", "url": "https://it.wikipedia.org/wiki?curid=607195", "title": "Gerard Malanga", "text": "Biografia.\nNato nel Bronx, dopo aver studiato poesia e regia di film underground con il leggendario Willard Maas e la moglie Marie Menken all'universit\u00e0 di Cincinnati, lavora con Andy Warhol come assistente dal 1963 al 1970 e presto diventa molto influente nella Factory. In quel periodo fu attore d'avanguardia in pellicole assai provocatorie ed erotiche come \"Couch\" (1964), \"Vynil\" (1965) e \"The Chelsea Girls\" (1966): la sua bellezza ed il suo carattere altezzoso lo resero uno dei protagonisti della Pop art.\nA Gerard Malanga, che a met\u00e0 degli anni sessanta fu anche manager di Warhol mentre quest'ultimo girava e produceva film sperimentali, si deve la messa a punto della tecnica della serigrafia che Warhol impieg\u00f2 per la realizzazione di tante delle sue immagini pop. Nel 1969 fond\u00f2 con il celebre amico il magazine \"Interview\", da cui per\u00f2 venne licenziato prima dell'uscita del terzo numero. \nNegli anni settanta intensific\u00f2 la sua attivit\u00e0 di fotografo, stringendo amicizia con altri colleghi famosi e immortalando alte personalit\u00e0 letterarie come John Rechy (1973).\nImpegnato nella produzione di un genere cinematografico crescente, la pornografia gay, si separ\u00f2 definitivamente da Warhol nel 1983 e due anni dopo venne nominato archivista della collezione di negativi di Robert Moses. I suoi ritratti di artisti vengono spesso pubblicati sulla rivista \"Unmuzzled OX\". Malanga, considerato da molti un'icona gay, ha scritto ventitr\u00e9 libri, di cui una decina a sfondo poetico."}
{"id": "607202", "revid": "298055", "url": "https://it.wikipedia.org/wiki?curid=607202", "title": "Elva (personaggio)", "text": ""}
{"id": "607212", "revid": "296631", "url": "https://it.wikipedia.org/wiki?curid=607212", "title": "Gruppo B", "text": "Nell'ambito degli sport automobilistici gestiti dalla FIA, il Gruppo B \u00e8 stata una categoria di autovetture da corsa, il cui regolamento tecnico venne istituito per disciplinare competizioni in circuito e nei rally. Tali norme, nel mondo dei rally, hanno permesso di concepire automobili estremamente performanti e un rapido sviluppo le ha rese le pi\u00f9 potenti e pi\u00f9 specializzate mai costruite; si raggiunsero potenze nell'ordine dei 600 CV che muovevano masse di circa 900\u00a0kg. Tale combinazione garantiva alle vetture accelerazioni sullo 0/100 km/h nell'ordine dei 3,5/3,7 secondi, e velocit\u00e0 di punta sulle prove speciali di oltre 200\u00a0km/h. Nel Gruppo B si verificarono numerosi incidenti, dovuti principalmente all'estrema potenza delle vetture e a telai e gomme che per l'epoca non erano in grado di garantire una sufficiente stabilit\u00e0, con vittime sia tra il pubblico, sia tra i piloti. Nel 1986, dopo la morte del pilota Henri Toivonen e il suo copilota Sergio Cresto nel Tour de Corse, a bordo di una Lancia Delta S4, la FIA decise di sopprimere questa categoria dopo appena quattro stagioni effettive.\nStoria.\nFino alla fine degli anni settanta le autovetture impegnate nelle categorie maggiori del campionato del mondo di Rally, ossia Gruppo 2 e Gruppo 4, dovevano essere prodotte in almeno 400 esemplari stradali, e per questa ragione venivano utilizzati modelli gi\u00e0 in produzione, come ad esempio Lancia Stratos, Fiat 124 Abarth o Fiat 131. Queste vetture erano perlopi\u00f9 a trazione posteriore e ci\u00f2 ne pregiudicava la capacit\u00e0 di scaricare a terra la potenza, che i team contenevano nell'ordine dei 200/250 cavalli, e soprattutto la tenuta in curva.\nPer ovviare a questo limite tecnico la FISA (F\u00e9d\u00e9ration Internationale du Sport Automobile) autorizz\u00f2 a partire del 1979 l'uso nei rally di vetture a quattro ruote motrici, convinta che i benefici dovuti alla maggiore trazione sarebbero stati annullati dal maggior peso e complessit\u00e0 della trazione integrale.\nIl \"Gruppo B\" venne introdotto dalla FIA nel 1982 in sostituzione sia del Gruppo 4 (Gran Turismo modificate) sia del Gruppo 5 (Gran Turismo prototipo).\nMentre il Gruppo A, che comprendeva veicoli derivati dalla produzione di serie (almeno 5\u00a0000 unit\u00e0 all'anno) e limitati per quanto riguarda potenza, peso, tecnologie e costo in generale, venne introdotto con lo scopo di facilitare l'ingresso nelle competizioni dei piloti privati, al contrario il Gruppo B ebbe poche limitazioni: per ottenere l'omologazione erano necessarie infatti solamente 200 autovetture del modello di base, ed era inoltre richiesta la produzione di soli ulteriori 20 esemplari per ogni \"evoluzione\" dell'auto. Di norma i costruttori derivavano le vetture da gara da queste ultime; tecnologia, peso contenuto e potenza libera non potevano che portare a grandi prestazioni. La categoria era studiata su misura per i grandi costruttori di automobili, senza doversi sobbarcare oneri di industrializzazione e produzione in grande serie, avevano a disposizione una categoria per sperimentare liberamente nuovi ritrovati tecnici e per competere per la vittoria assoluta.\nIl Gruppo B inizialmente era una formula ben riuscita, molti costruttori aderirono al campionato del mondo rally e folle di spettatori sempre pi\u00f9 consistenti seguivano le gare. Ma sia i costi sia le prestazioni delle vetture aumentarono rapidamente, anche con tragici epiloghi. Di conseguenza il Gruppo B \u00e8 stato abolito alla fine del 1986; dal 1987 il Gruppo A \u00e8 divenuto la massima espressione nei campionati rally fino all'arrivo nel 1997 delle World Rally Car e delle regole che le disciplinano.\nNel 1987 venne permessa la partecipazione ad alcune gare del mondiale ed europeo, solo ad alcune vetture di minore potenza, come la Citoren Visa Milles Pistes, ma fuori dalle classifiche dei campionati.\nDopo l'abolizione nei rally, la regolamentazione di Gruppo B ha trovato un posto adatto nel campionato europeo di rallycross, con automobili come MG Metro 6R4 e Ford RS200, fino al 1992. Altre case come Audi e Peugeot hanno trovato uno sbocco nella Pikes Peak International Hillclimb con versioni ancora pi\u00f9 performanti dell'Audi Quattro e della 205 T16; quest'ultima \u00e8 stata impiegata anche nei rally raid e in particolare nella Parigi-Dakar.\nNei quattro anni di esistenza delle vetture Gruppo B, dal 1983 al 1986, nel mondiale rally furono ottenuti 48 successi nelle 48 gare disputate.\nClassi di categoria.\nIn base alla cilindrata e al tipo di alimentazione scelta per il motore, le vetture venivano raggruppate in 4 classi, le quali differivano per il peso minimo regolamentare e per il diametro delle ruote via via crescente.\nGruppo S.\nIl Gruppo S era la categoria che secondo le intenzioni della FISA (poi FIA) avrebbe dovuto sostituire il Gruppo B al vertice del campionato del mondo rally a partire dalla stagione agonistica 1987, era stata concepita durante la stagione 1986, ma non venne poi impiegata.Tra la fine del 1985 e l'inizio del 1986, le ultime evoluzioni delle automobili di Gruppo B avevano raggiunto prestazioni troppo elevate, ormai era fin troppo chiaro che queste vetture non erano pi\u00f9 gestibili su strada, nel tentativo di mantenere comunque un buon livello di spettacolarit\u00e0, lasciando una certa libert\u00e0 tecnica ai costruttori ma che non andasse per\u00f2 a scapito della sicurezza di piloti e spettatori, si pens\u00f2 di sostituirle con altre vetture prototipo ma con potenza massima limitata tramite flange a 300 CV. Nel frattempo per\u00f2 alcuni incidenti mortali causati da vetture di Gruppo B, indussero la FISA a un deciso giro di vite e alla fine si decise di sopprimere sul nascere anche il Gruppo S, lasciando le sole categorie Gruppo A e Gruppo N.\nPrima della cancellazione definitiva, era gi\u00e0 sicura la partecipazione al Gruppo S delle seguenti vetture:"}
{"id": "607225", "revid": "1543377", "url": "https://it.wikipedia.org/wiki?curid=607225", "title": "Ferrocene", "text": "Il ferrocene \u00e8 un composto chimico con formula Fe(C5H5)2. Rappresenta il prototipo dei \"metalloceni\", una classe di composti organometallici consistenti in due anelli ciclopentadienilici legati su lati opposti di un atomo metallico centrale. Tali composti sono anche conosciuti come \"composti a sandwich\", proprio a causa del legame caratteristico che implica la presenza di un metallo interposto tra due ligandi. Con numero CAS 102-54-5, si presenta come un solido di colore giallo-arancio, stabile all'aria e che sublima sottovuoto.\nSintesi e struttura.\nInizialmente, al pari di molti composti chimici, il ferrocene fu ottenuto in modo non intenzionale. Nel 1951, alla Duquesne University, Pauson e Kealy realizzarono la reazione chimica tra bromuro di ciclopentadienil magnesio e cloruro ferroso con lo scopo di effettuare l'accoppiamento ossidativo del diene. Ottennero invece una polvere di colore leggermente arancio e di notevole stabilit\u00e0 chimico-fisica. Il ferrocene \u00e8 sintetizzato pi\u00f9 comunemente per reazione tra sodio ciclopentadienile e cloruro ferroso in solvente tetraidrofurano.\nLa struttura del ferrocene \u00e8 stata confermata dalla NMR e dalla diffrazione dei raggi X. La sua caratteristica struttura \"a sandwich\" ha portato allo sviluppo di un forte interesse per i composti formati dagli elementi del blocco d con gli idrocarburi ed avviato lo sviluppo di un moderno campo della chimica metallorganica. Molti altri metalli possono essere utilizzati al posto del ferro e molti altri idrocarburi possono assolvere alla funzione del ciclopentadienile. \nNel ferrocene i sei elettroni \u03c0 dell'anione aromatico ciclopentadienile sono impiegati nel legame con lo ione Fe2+ centrale che assume la configurazione elettronica di un gas nobile: Fe2+ ha configurazione esterna 3d6 che con 6\u00a0\u00d7\u00a02\u00a0=\u00a012 elettroni dei due ciclopentadienili diviene la configurazione kripton, rispettando la \"regola dei 18 elettroni\". A causa di ci\u00f2 il composto risulta particolarmente stabile. Tutti e cinque gli atomi di carbonio contraggono contemporaneamente legame col metallo, il che costituisce \"apticit\u00e0\" \u03b75.\nPropriet\u00e0 chimiche.\nIl ferrocene subisce molte reazioni caratteristiche dei composti aromatici, tra le quali le pi\u00f9 importanti sono le reazioni di Friedel-Crafts. Ad esempio, il ferrocene viene acetilato dopo trattamento con anidride acetica (o cloruro di acetile) in presenza di acido fosforico come catalizzatore:\nIl ferrocene viene deprotonato per trattamento con basi molto forti, come ad esempio n-butil litio, per dare 1,1'-dilitioferrocene che \u00e8 un versatile nucleofilo:\nDiversamente dai classici composti organici aromatici, ha una propriet\u00e0 molto particolare: la capacit\u00e0 di subire ossidazione cedendo un elettrone, con potenziale standard di riduzione (misurato con elettrodo a calomelano saturo) di . L'ossidazione \u00e8 solitamente condotta utilizzando FeCl3, si ottiene lo ione ferricinio [Fe(C5H5)2]+ di colore blu. I sali di ferrocene sono ampiamente utilizzati come agenti ossidanti, sfruttando il fatto che il prodotto della riduzione del ferrocene \u00e8 stabile e facilmente separabile dagli altri prodotti.\nApplicazioni del ferrocene e dei suoi derivati.\nIl ferrocene, di per s\u00e9, ha poche applicazioni. La disponibilit\u00e0 di innumerevoli derivati, mono- o bi-sostituiti, ne estende il campo delle possibili applicazioni."}
{"id": "607235", "revid": "767487", "url": "https://it.wikipedia.org/wiki?curid=607235", "title": "I quattro diavoli", "text": "I quattro diavoli (\"4 Devils\") \u00e8 un film del 1928 diretto da Friedrich Wilhelm Murnau, basato sull'omonimo racconto dello scrittore danese Herman Bang.\nTrama.\nUn anziano pagliaccio porta via quattro ragazzi dal brutale proprietario di un circo e insegna loro il mestiere circense, facendone quattro acrobati. Il quartetto, composto da due ragazze e due giovanotti, diventa popolare con il nome di \"I quattro diavoli\". Due di loro, Charles e Marion, sono fidanzati ma, mentre si trovano a Parigi, Charles si fa prendere nelle reti di una fascinosa femme fatale. Marion, allora, perde la concentrazione necessaria al suo lavoro e, durante un numero, cade dal trapezio. La giovane non muore e Charles si rende conto che il suo comportamento gli ha fatto sfiorare la tragedia.\nProduzione.\nIl film fu prodotto dalla Fox Film Corporation. La lavorazione di \"4 Devils\" - che dur\u00f2 dal 3 gennaio 1928 al maggio 1928 - fu molto sofferta per le ingerenze della produzione: Carl Meyer abbandon\u00f2 il film e la sceneggiatura, allora, fu completata in Germania da Berthold Viertel e da Marion Orth. Anche Murnau, che era al suo secondo film negli Stati Uniti, ebbe degli scontri con i produttori e lasci\u00f2 la Fox nel febbraio 1929.\nIl film fu girato muto, ma l'anno dopo fu sonorizzato senza il permesso di Murnau con dialoghi aggiunti nelle ultime due bobine.\nDistribuzione.\nIl copyright del film, richiesto dalla Fox Film Corp., fu registrato il 1\u00ba ottobre 1928 con il numero LP25737. \nDistribuito dalla Fox Film Corporation, il film venne presentato in prima al Gaiety Theatre di New York il 3 ottobre 1928.\nLa versione sonora usc\u00ec al Roxy di New York il 15 settembre 1929, mentre in Germania fu presentato al Phoebus-Palst di Monaco il 20 novembre dello stesso anno.\nNon si conoscono copie ancora esistenti della pellicola che viene considerata presumibilmente perduta."}
{"id": "607246", "revid": "41310", "url": "https://it.wikipedia.org/wiki?curid=607246", "title": "Don Giacomo Alberione", "text": ""}
{"id": "607259", "revid": "88741996", "url": "https://it.wikipedia.org/wiki?curid=607259", "title": "Wastegate", "text": "Nel motore endotermico turbocompresso, la wastegate \u00e8 una valvola di pressione massima utilizzata per il controllo delle condizioni d'esercizio della turbina mossa dai gas di scarico, che quindi al contrario della valvola pop-off \u00e8 posta dopo i collettori di scarico.\nUso.\nNel caso in cui l'acceleratore fosse sempre tenuto premuto, la velocit\u00e0 della turbina aumenterebbe provocando un aumento della pressione di sovralimentazione. L'ulteriore sovralimentazione farebbe aumentare ulteriormente la velocit\u00e0 della turbina. In altre parole verrebbe a crearsi una retroazione positiva che porterebbe a valori di pressione (e velocit\u00e0 di rotazione della turbina stessa) troppo elevati per essere sopportati dal motore. Per controllare questo fenomeno viene utilizzata la valvola di \"wastegate \"che, aprendosi, permette ad una frazione dei gas di scarico di bypassare la turbina e defluire verso l'esterno, riducendo la velocit\u00e0 di rotazione della girante e quindi diminuendo il grado di sovralimentazione.\nEsiste anche una funzione di bloccaggio di questa valvola nota come overboost: durante le forti accelerazioni, l'overboost blocca per pochi secondi il normale funzionamento della valvola di wastegate in maniera che il motore possa ricevere tutta l'aria pompata dalla turbina. In passato il tempo di overboost veniva regolato da un semplice timer mentre nelle implementazioni pi\u00f9 recenti \u00e8 gestito da una centralina elettronica.\nFunzionamento.\nLa valvola \u00e8 posizionata nel collettore di scarico (lato turbina) e la sua apertura \u00e8 determinata dalla pressione di sovralimentazione sul lato compressore.\nL'azionamento della valvola di wastegate, volto ad evitare che il sistema di sovralimentazione venga sollecitato eccessivamente, mantiene la velocit\u00e0 di rotazione della turbina entro certi limiti, limitando in questo modo anche la pressione di sovralimentazione del motore sul lato aspirazione.\nNel caso dell'azionamento pneumatico, la valvola \u00e8 comandata da un tubo connesso al lato compressore. Superato il limite di attenzione, la pressione interna del compressore vince la resistenza di una molla posta all'interno della valvola, provocandone l'apertura. In questo modo parte dei gas di scarico viene convogliata verso l'esterno bypassando la turbina, che decelera insieme al compressore riducendo la pressione di sovralimentazione.\nNelle automobili di nuova concezione la valvola di wastegate \u00e8 invece controllata elettronicamente da una centralina elettronica, solitamente dalla centralina di controllo del motore stessa."}
{"id": "607269", "revid": "1602046", "url": "https://it.wikipedia.org/wiki?curid=607269", "title": "Unione delle Giovent\u00f9 Comuniste di Spagna", "text": "La Unione delle Giovent\u00f9 Comuniste di Spagna (\"Uni\u00f3n de Juventudes Comunistas de Espa\u00f1a\", UJCE) \u00e8 una organizzazione politica giovanile spagnola fondata nel 1921, che fa riferimento al Partito Comunista di Spagna.\nLa UJCE \u00e8 il risultato della fusione delle organizzazioni giovanili comuniste legate al Partito Comunista di Spagna (fondato nel 1920 dalle Giovent\u00f9 Socialiste) e al Partito Comunista Operaio Spagnolo (1921) (fondato nel 1921 da una scissione del PSOE). Questa organizzazione \u00e8 membro della Federazione Mondiale della Giovent\u00f9 Democratica.\nIl riferimento catalano dell'UJCE \u00e8 la Giovent\u00f9 Unificata Socialista della Catalogna."}
{"id": "607274", "revid": "9314", "url": "https://it.wikipedia.org/wiki?curid=607274", "title": "Uni\u00f3n de Juventudes Comunistas de Espa\u00f1a", "text": ""}
{"id": "607277", "revid": "599013", "url": "https://it.wikipedia.org/wiki?curid=607277", "title": "Marko Tu\u0161ek", "text": "Alto 204 cm, 120 kg di peso, in campo ricopriva prevalentemente il ruolo di ala grande e occasionalmente quello di centro. Dotato di un fisico massiccio, nel corso della sua lunga carriera in Italia \u00e8 diventato un lungo atipico, che ha fatto del tiro da tre punti una delle sue armi preferite.\nCarriera.\nCresciuto nelle giovanili della squadra slovena del Hrastnik e passato poi al Kranj, nel 1993 viene acquistato dalla pi\u00f9 importante squadra del suo paese, l'Olimpia Lubiana, dove rimane per cinque anni conquistando cinque volte il campionato sloveno.\nNel 1998-99 l'arrivo in Italia, al Basket Rimini, dove rimane per due stagioni prima di passare alla Scavolini Pesaro. Successivamente, a partire dalla stagione 2002-03, veste la canotta della Virtus Roma ritrovando Piero Bucchi, suo allenatore gi\u00e0 ai tempi di Rimini.\nNell'estate del 2006 firma per la sua quarta squadra italiana, l'Armani Jeans Milano: l'avventura meneghina dura per\u00f2 poco, il 9 gennaio 2007 arriva la rescissione del contratto, e il giocatore si trasferisce subito in Spagna firmando per l'Club Baloncesto M\u00e1laga, dove diventa tra i principali artefici della prima Final Four di sempre conquistata dagli spagnoli in Eurolega. Conclusa la propria parentesi spagnola Tu\u0161ek vola in Russia, all', firmando un contratto annuale; qui avr\u00e0 anche la possibilit\u00e0 di giocare la Uleb Cup. All'inizio della stagione 2008-09 Tu\u0161ek passa all'Air Avellino, allenata da Zare Markovski.\nIl 3 novembre 2009 firma un contratto di due mesi, con opzione di prolungamento fino a fine anno, con la Pallacanestro Varese.\nDopo aver completato la stagione 2009-10 a Varese, rimane inattivo per la prima met\u00e0 dell'annata sportiva seguente, fino alla vigilia di Natale 2010, quando firma un contratto fino a giugno 2011 con l'Aurora Jesi, nel campionato di Legadue. Il 9 novembre 2011 si accorda con la Juvecaserta Basket in Serie A. Il 9 dicembre risolve consensualmente il contratto con la societ\u00e0 campana, per passare, il 12 dicembre, a Cremona.\nSenza poter far ritorno in Slovenia per via di alcuni problemi familiari ed economici, nel 2015 \u00e8 tornato a giocare per un breve periodo disputando il campionato del Montenegro, paese in cui si era stabilito. Oltre che dai problemi societari del club in cui militava, Tu\u0161ek \u00e8 stato fermato da un'aritmia che di fatto ha sancito il suo ritiro definitivo dall'attivit\u00e0 agonistica alla soglia dei 40 anni.\nStatistiche nel Campionato Italiano.\n\"Dati aggiornati al 18 febbraio 2011\"\n!colspan=\"3\"|Totale Basket Rimini|| 55 || 54 || || || || || || || || || 562 \n!colspan=\"3\"|Totale Victoria Libertas Pesaro|| 81 || 81 || || || || || || || || || 827 \n!colspan=\"3\"|Totale Pallacanestro Virtus Roma|| 148 || 145 || || || || || || || || || 1684"}
{"id": "607279", "revid": "9314", "url": "https://it.wikipedia.org/wiki?curid=607279", "title": "Unione delle Giovent\u00f9 Comuniste Spagnole", "text": ""}
{"id": "607284", "revid": "339392", "url": "https://it.wikipedia.org/wiki?curid=607284", "title": "Lobo il Papero", "text": ""}
{"id": "607288", "revid": "9314", "url": "https://it.wikipedia.org/wiki?curid=607288", "title": "UJCE", "text": ""}
{"id": "607293", "revid": "298055", "url": "https://it.wikipedia.org/wiki?curid=607293", "title": "Spettro (Ciclo dell'Eredit\u00e0)", "text": ""}
{"id": "607297", "revid": "1305772", "url": "https://it.wikipedia.org/wiki?curid=607297", "title": "Rial", "text": "Rial, scritto anche nella forma riyal, \u00e8 il nome della moneta di alcuni Stati di lingua araba o di cultura islamica, per esempio:\nIn passato \u00e8 stato la moneta di:\nIl nome deriva da quello della moneta portoghese, dal momento che nei secoli XVI e XVII i Portoghesi erano i maggiori mercanti di quell'area.&lt;br&gt;\nAltre monete con nomi simili, e la stessa etimologia;\nAltri significati:"}
{"id": "607306", "revid": "287204", "url": "https://it.wikipedia.org/wiki?curid=607306", "title": "Campionato italiano di Formula 3", "text": "Il Campionato Italiano Formula 3 \u00e8 stata una competizione automobilistica che si \u00e8 corsa negli anni 1964-1966 e ininterrottamente dal 1968 al 2012. Negli anni settanta e ottanta \u00e8 stato il trampolino di lancio in Formula 1 per numerosi piloti. Nel 2014 \u00e8 stato sostituito dal nuovo campionato Italiano di Formula 4.\nStoria.\nGli albori.\nIl primo campionato italiano di Formula 3 si svolse appunto nel 1964 e vide la vittoria di Giacomo \"Geki\" Russo, al volante dell'italiana De Sanctis-Ford. Vista la penuria di autodromi permanenti che c'era nell'Italia dell'epoca (sostanzialmente c'erano Monza, Enna, Vallelunga - che era pi\u00f9 corto dell'attuale e si correva in senso antiorario - e il neonato circuito di Imola) il calendario del campionato prevedeva diverse gare su circuiti cittadini. Tra essi vi erano il circuito del Garda, che si snodava in 16,400\u00a0km tortuosi che toccavano Sal\u00f2, Brolo, Tormini, Cunettone e Zette, il famigerato circuito stradale del Mugello 65\u00a0km di saliscendi dove persino in rettilineo bisognava sempre tenere il volante ben saldo fra le mani perch\u00e9 era a dorso d'asino e la macchina schizzava via da tutte le parti e il tristemente noto \"Circuito di Caserta\". Nelle prime tre edizioni a contendersi il titolo c'erano piloti come Andrea De Adamich che vinse con una Brabham l'edizione del 1965, Ernesto Brambilla anch'egli su Brabham che vinse l'edizione del 1966 e fu protagonista del campionato fino ai primi anni 70, Carlo Facetti (Brabham), Corrado Manfredini (con l'italiana Wainer del Mantovano Gianfranco \u00abWainer\u00bb Mantovani), Giorgio Pianta (Lola), Enzo Corti (BWA), Bellasi alla guida della sua stessa monoposto o l'ex pilota di Formula 1 Giancarlo Baghetti e un nutrito gruppo di piloti stranieri come Jean Blanc (Lotus), Clay Regazzoni (Tecno) e Jonathan Williams (De Santcis).\nLa tragedia di Caserta.\nIl primo spartiacque nella storia del campionato si ebbe il 18 giugno 1967, quando in un terribile incidente avvenuto durante il Gran Premio di Caserta, persero la vita lo svizzero Beat Fehr e i due italiani \"Tiger\" e \"Geki\" Russo. L'incidente scaten\u00f2 violente reazioni contro le corse, che all'epoca erano molto mal viste a causa delle molto precarie condizioni di sicurezza sia delle monoposto che dei circuiti e bisogna tenere presente che meno di un mese prima a Monza, anche se non a causa di un incidente di gara ma per un serbatoio mal saldato, era morto Boley Pittard. Gli eventi di Caserta causarono la soppressione dell'edizione 1967 del campionato (che di fatto non assegn\u00f2 il titolo) e la cancellazione dai calendari di tutte le corse stradali.\nL'era Tecno.\nCon la ripresa del Campionato si apr\u00ec l'era Tecno. La casa costruttrice bolognese, che poi si fece onore anche in Formula 2 vincendo un titolo con Regazzoni e che con estremo coraggio arriv\u00f2 fino alla Formula 1 con una monoposto interamente costruita a Bologna (motore 12 cilindri boxer compreso), vinse 4 titoli di seguito con Bernabei, Picchi, Salvati e Naddeo e spopolava anche a livello europeo grazie a piloti del calibro di Ronnie Peterson e Fran\u00e7ois C\u00e9vert. La concorrenza nel mercato interno era formata dalle solite temibili Brabham, La Lotus, la Chevron pi\u00f9 monoposto di piccoli artigiani di cui si sono perse le tracce come la Silva o la Titan.\nLa Formula Corsa 3.\nIl problema di chi vinceva il titolo in Italia era che difficilmente trovava sbocchi professionistici. Infatti, a parte De Adamich e per un paio di gare \"Geki\", nessun altro campione italiano di F3 era riuscito ad arrivare in Formula 1 e per molti piloti persino la Formula 2 era una chimera. Nel 1972 si ebbe un'inversione di tendenza con la conquista del campionato da parte di Vittorio Brambilla, che nel giro di un paio di stagioni arriv\u00f2 prima a vincere alcune gare dell'europeo di Formula 2 (impresa fino ad allora riuscita solo al fratello Ernesto e a De Adamich, che per\u00f2 vinse in Argentina in gare non valide per l'europeo) e poi addirittura a vincere in Formula 1 nel Gran Premio d'Austria 1975. Da notare che nel campionato 1972 ci furono diverse novit\u00e0: il parco circuiti si era ampliato con le gare di Varano e Misano poi per un'antipatica questione regolamentare il campionato fu rinominato Formula Corsa 3. L'europeo di Formula 2 era passato alla cilindrata di 2 litri e a livello europeo anche la Formula 3 voleva aumentare la potenza dei motori. In Italia per\u00f2 la federazione nazionale var\u00f2 un proprio regolamento tecnico che per\u00f2 cre\u00f2 grossi problemi quando si trattava di confrontarsi con i concorrenti stranieri nelle pi\u00f9 prestigiose gare estere (ad esempio Montecarlo) o quando i migliori stranieri venivano a partecipare alle gare pi\u00f9 importanti dell'italiano (come Monza): fortunatamente l'esperimento dur\u00f2 solo una stagione. Il campionato comunque visse un'emozionante sfida fra il gi\u00e0 citato Brambilla (che inizio la stagione con la vecchia Birel, poi pass\u00f2 alla Brabham BT38 che si rivel\u00f2 difficile da mettere a punto, per poi concludere con la pi\u00f9 collaudata Brabham BT35) e Carlo Giorgio (anche lui alternatosi fra la complicata BT38 e l'affidabile BT35). Ottennero vittorie anche Alessandro Pesenti Rossi, Pino Pica, Claudio Francisci, e lo svizzero Pescia, mentre si fecero notare Lella Lombardi, Alberto Colombo e Luigi Fontanesi. Ultimi scampoli di gloria per Ernesto Brambilla che nella gara di Misano arriv\u00f2 secondo alle spalle del fratello, e per Rodolfo (Rudy) Chimenti che dopo alterne fortune approd\u00f2 alla F2.\nArrivano Formula Italia e l'Euro F3.\nFra il 1972 e il 1976 successero diversi eventi che fecero s\u00ec che il campionato italiano di Formula 3 diventasse sempre di pi\u00f9 un passaggio obbligatorio per il professionismo. Nel 1972 nacque la \"Formula Italia\" che divenne ben presto una palestra indispensabile per chi dal kart voleva passare in Formula 3. Piloti come Giancarlo Martini, Bruno Giacomelli o Siegfried Stohr, che vinser\u00f2 le prime edizioni, infatti debuttarono in F3 dimostrandosi subito competitivi. Contemporaneamente in Italia si cominci\u00f2 a parlare di nazionale italiana di F2. Di colpo, dopo che per tanti anni i piloti tendevano a vedere il campionato di F3 come un punto arrivo della propria carriera tutti si misero in bocca la parola Formula 2. L'autunno del 1973 vide cos\u00ec i migliori talenti della terza formula alternarsi alla guida delle Brabham F2 di propriet\u00e0 della CSAI, che deleg\u00f2 all'esperto Eugenio Dragoni la scelta dei due candidati ideali. Alla fine furono scelti Flammini e Truffo. Il Programma F2 per vari motivi (dalla prematura morte di Dragoni a problemi organizzativi della CSAI relativi al budget) alla fine fall\u00ec, ma ormai il nuovo corso era iniziato. Il campionato del 1973 intanto vide vincere Carlo Giorgio che port\u00f2 per la prima volta al titolo italiano la March, davanti ad Alberto Colombo e a Claudio Francisci. Colombo, il popolare \"capellone di Varedo\", si prese la sua rivincita l'anno successivo, facendo suo il titolo davanti a Pesenti Rossi con la GRD e a Sandro Cinotti. Nel 1975 vinto da Luciano Pavesi poi divenuto un team manager apprezzato in F3 e in Formula 3000, davanti a Pesenti Rossi e Brancatelli nacque timidamente il campionato europeo di F3, che poi esplose veramente l'anno successivo con la vittoria di Riccardo Patrese. Il campionato Europeo non tolse importanza all'italiano perch\u00e9 permetteva ai piloti nostrani di confrontarsi nelle gare italiane con i migliori piloti europei.\nDalla Toyota all'Alfa Romeo.\nNel 1976 oltre al titolo europeo Patrese fece suo anche il campionato italiano, diventando presto protagonista prima in F2 e poi in F1 per diventare uno dei piloti pi\u00f9 famosi degli anni ottanta-novanta. Nell'italiano riusc\u00ec ad avere la meglio sul coriaceo Ghinzani, mentre nell'europeo dovette fare i conti con Andersson. Il campionato 1977 vide mettersi in luce Elio De Angelis anche lui protagonista poi di un'ottima carriera, terminata tragicamente l, mentre il suo rivale per il titolo Ghinzani vinse l'europeo. A mettersi in luce in quel 1977 anche se non sempre in modo positivo ci fu anche Beppe Gabbiani: considerato dall'ambiente (al pari di De Angelis) un \"pilota con la valigia\" ma di talento, fu per tutto l'anno protagonista di prestazioni incredibili, affiancate da errori imperdonabili. Sul fronte tecnico a giocarsi il titolo fra le monoposto c'erano la Chevron, La Ralt e la March. mentre cominciava a farsi luce, la Dallara che, partendo con una monoposto commissionatagli da Walter Wolf e poi con una dallo sponsor Emiliani, nel giro di pochi anni divenne il telaio pi\u00f9 forte del lotto. Per i motori c'era l'egemonia dei Toyota preparati dalla Novamotor di Novara. Il 1978 vide dominare la Chevron del team Trivellato con alla guida il \"tedesco di Rimini\" Stohr (che poi otterr\u00e0 buoni risultati in F2), che con una serie brucianti di affermazioni a inizio campionato ebbe la meglio abbastanza facilmente sui toscani Pardini e Chimenti. Intanto il dominio Toyota fra i motori ebbe il suo epilogo il 18 marzo 1979 quando al via della gara di Vallelunga si present\u00f2 al via Piercarlo Ghinzani con la March-Alfa Romeo del team Euroracing. La gara valida sia per l'europeo che per l'italiano, vide vincere infatti il pilota bergamasco. Un discutibile regolamento secondo il quale un pilota che aveva ottenuto punti in F2 non poteva partecipare alla classifica dell'europeo di F3, gli imped\u00ec di gareggiare per il titolo. Ghinzani si dovette accontentare del titolo italiano, mentre l'Alfa Romeo dovette rimandare i sogni di gloria europei all'anno successivo.\nAnni di transizione.\nFra il 1980 e il 1982 la formula 3 italiana visse un po' all'ombra dell'europeo. Infatti i campionati diventavano sempre pi\u00f9 professionali e i piloti migliori del nostro vivaio che partecipavano all'europeo si limitavano a correre solo le gare italiane che avevano valenza europea. Emblematico il caso di Michele Alboreto, gi\u00e0 protagonista del campionato italiano del 1979 che nel 1980, dopo un tremendo testa a testa con Thierry Boutsen, riusc\u00ec a vincere il titolo con la March-Alfa Romeo del team Euroracing. In Italia si ebbe la prima vittoria della Dallara con il toscano Pardini, che per\u00f2 come il suo rivale Coloni non amava correre all'estero confrontandosi solo nell'ambito nazionale. Il 1981, mentre Mauro Baldi vinceva l'Europeo, in Italia vinse dopo un'appassionante stagione il veterano Bianchi, che riusc\u00ec ad avere la meglio sul giovane Paolo Barilla e sul sempre valido Coloni, che con il suo team autogestito riusc\u00ec a far suo il titolo nel 1982.\n1983-1987: dalla fine dell'europeo al boom.\nVinto il titolo nel 1982 Coloni pass\u00f2 a fare il team manager a tempo pieno. Incominci\u00f2 un periodo in cui il team Coloni prima con i colori della Gulf e poi con la Marlboro si dimostr\u00f2 il pi\u00f9 forte in assoluto. Basti pensare al titolo del 1983 con Ivan Capelli che vinse quasi tutte le gare e poi si ripet\u00e9 l'anno dopo nell'europeo proprio quell'anno al canto del cigno. Il 1984 arrise a Santin, buon pilota che non ebbe le soddisfazioni che meritava nel resto della sua carriera, mentre nel 1985 per la prima volta vinse uno straniero, anche se di lingua italiana, lo svizzero Forini con la Dallara del team Forti corse, che se la dovette vedere contro piloti come Barbazza, Nicola Larini e Marco Apicella. Proprio questi ultimi due furono i protagonisti del 1986 quando si giocarono con le Dallara-Marlboro del team Coloni il titolo fino all'ultima gara, quando Larini vinse. Nel 1987 il titolo torn\u00f2 al team Forti che, visto anche il passaggio in F1 di Coloni, divenne il punto di riferimento per la categoria nel triennio successivo. Il suo pilota di punta del 1987 fu il veneziano Bertaggia che riusc\u00ec ad avere la meglio su Chiesa.\nPeriodo d'oro.\nLa massima espansione della Formula 3 italiana fu indubbiamente fra la fine degli anni 80 e i primi anni 90 e coincise con il declino di altri campionati storici come quello inglese. Nel Triennio 1989-1991 mediamente ad ogni gara c'erano iscritti non meno di 50 piloti, nonostante contemporaneamente si corresse anche un campionato parallelo, quello di Formula 2000 con monoposto con almeno un anno di anzianit\u00e0, serie che a sua volta aveva griglie di 30-32 monoposto. Il sistema di qualificazione suddivideva in gruppo numero pari e in gruppo numeri dispari i piloti, dando la pole position a chi dei due gruppi avesse fatto il tempo migliore. I non qualificati invece si giocavano gli ultimi 4 posti in griglia, nella gara di ripescaggio che si svolgeva prima della corsa vera e propria. Contando che in certe gare fra la pole position e il primo dei non qualificati c'era poco pi\u00f9 di un secondo di distacco si pu\u00f2 intuire che livello di competitivit\u00e0 ci fosse. E oltre a circuiti come Monza o Imola dove in griglia erano ammessi in 32, c'erano anche gare come Binetto, Varano o Magione, circuiti dalla lunghezza inferiore che non potevano avere griglie con pi\u00f9 di 16-18 monoposto a gara. In questo florido periodo a giocarsi il Titolo Italiano c'erano ben tre costruttori di telai (la Dallara, la Reynard e la Ralt) e diverse soluzioni per i motori (Alfa Romeo, Mugen-Honda, VW-Spiess, Opel, Toyota). I team migliori di quel periodo (Forti Corse, Pre. Ma Racing, Rc Motorsport, Pi.Emme Motors, T&amp;T Tatuus, Supercars, Ravarotto) arrivavano a schierare anche 4 piloti a gara, e in alcuni casi a pagare i piloti pi\u00f9 esperti per portare a casa risultati. C'era infatti all'epoca una teoria secondo cui per avere successo nella formula 3 italiana occorrevano almeno tre anni. Nel primo si accumulava esperienza e si tentava la qualificazione, nel secondo si puntava a piazzamenti e alla meglio a qualche vittoria isolata, e al terzo si poteva puntare al titolo. Questo port\u00f2 ad avere piloti che ripetevano il campionato anche 4-5 volte e di conseguenza per privilegiare i giovani la CSAI nel 1992 var\u00f2 una regola \"ad hoc\" per cacciare i senatori dalla terza formula. Ovvero venivano esclusi tutti quelli che avevano pi\u00f9 di tre anni di esperienza in formula 3 o erano sopra i 26 anni d'et\u00e0. La regola dur\u00f2 un anno giusto il tempo di vedere gli iscritti crollare dai i circa 50 del 1992 ai 32 del 1993. Ovviamente non fu colpa (solo) di questa regola, ma anche della crisi economica generale post-guerra del Kuwait e della crisi interna italiana causata da tangentopoli.\nAll'inizio del \"periodo d'oro\", nella stagione 1988 si verifica un bello \"scontro a tre\" fra Emanuele Naspetti pilota della Forti Corse, Mauro Martini che correva per Coperchini e Fabrizio Giovanardi del team Pre.Ma. La spunt\u00f2 Naspetti all'ultima gara a Imola togliendo in modo rocambolesco un titolo che pareva gi\u00e0 assegnato a Martini. Da notare un giovane emergente di nome Fabrizio Bettini che in alcuni gran premi si fece vedere, senza per\u00f2 ottenere un primo posto,a causa della sua Reynard 913 con un motore poco affidabile;Sempre in quell'anno si mise in luce vincendo una gara, il compagno di squadra di Naspetti, Gianni Morbidelli che per il 1989 fu promosso prima guida dal team Forti, e nonostante un avvio travolgente di Tamburini con la Reynard Camel del team Pre.ma (vinse le prime due prove del campionato italiano e la gara di Montecarlo) fin\u00ec per dominare il campionato e vins\u00e8 anche la Coppa Europa a Misano. Si misero in luce durante la stagione anche Alex Zanardi con la Ralt-Toyota del team Racing for Europe e Montermini con la Reynard dell'Euroteam. Chi deluse ma aveva delle ottime scusanti fu Jacques Villeneuve. Il figlio del grande Gilles fu assunto probabilmente per motivi di marketing dalla Camel che gli fece avere un contratto di tre anni con il team Pre.ma. Ma non avendo a differenza di tutti i suoi colleghi nessuna esperienza kartistica o in formule promozionali fatico parecchio e riusc\u00ec a qualificarsi solo in poche gare. Il 1990 fu probabilmente l'anno di massima espansione della formula 3. La stagione vide diversi vincitori e nessun pilota che and\u00f2 in fuga, tant'\u00e8 che il titolo si risolse in volata all'ultima gara di Vallelunga con uno scontro fra Colciago con la Reynard del team Pre.ma. Alex Zanardi con la Dallara del team RC Motorsport e Max Angelelli con la Dallara del team Venturini. La corsa vide andare in testa e involarsi per la vittoria Jacques Villeneuve (diventato sempre pi\u00f9 competitivo nel corso della stagione) ma l'aver anticipato la partenza (suo punto debole fra l'altro.) gli cost\u00f2 un minuto di penalizzazione che lo tolse dai giochi. Eredit\u00f2 la testa allora il giovane Luca Badoer con una Ralt '89 del piccolo team MDR. Zanardi in seconda posizione le prov\u00f2 tutte per superarlo, mentre Colciago partito male riusc\u00ec a recuperare fino al terzo posto che poi gli dar\u00e0 il titolo, facendo interrompere l'egemonia della Dallara. Da ricordare di quell'annata stupenda la gara di Imola di giugno, quando il pilota Mika H\u00e4kkinen, che si stava giocando il titolo inglese al volante di una Ralt-Mugen Honda che in Italia non si era mai rivelata competitiva si presento a misurarsi con i piloti italiani e in barba alle dicerie sul declino del campionato inglese si permise di fare Pole, Vittoria e giro pi\u00f9 veloce (rimanendo in testa dal primo all'ultimo giro). Gli italiani si presero la rivincita a Le Mans durante la Coppa Europa di quell'anno, manifestazione ormai in declino per scarsit\u00e0 di partecipanti ma che vedeva un'interessante sfida fra i migliori italiani e pi\u00f9 forti tedeschi capitanati dal fresco campione di Germania Michael Schumacher.\nIl 1991 sar\u00e0 ancora una stagione d'alto livello, ma con il senno di poi si pu\u00f2 dire che la formula 3 aveva gi\u00e0 toccato il suo apice e ora si avviava nella fase discendente. Gli iscritti rimasero sempre sull'ordine del 45-50 a gara e iniziano ad arrivare i piloti stranieri. Oltre al solito Villeneuve, arrivano i brasiliano Palhares e Ventre e il francese Favero. A inizio stagione i favoriti al titolo sembrano essere proprio Villeneuve con la Reynard campione in carica del team Pre.ma. e la sorpresa del 1990 Max Angelelli. Le cose andranno molto diversamente. La Reynard si rivel\u00f2 poco competitiva e il team Pre.ma. dopo Montecarlo la cambi\u00f2 con la Ralt, mentre Angelelli non riusc\u00ec pi\u00f9 ad esprimersi sui livelli del 1990 probabilmente per incomprensioni con il proprio team. Si mise il luce cos\u00ec Busi con la Dallara-Volkswagen del team Pi.Emme Motors che poi diventer\u00e0 campione. A contendergli il titolo saranno Schiattarella con la Ralt del team Ravarotto e Luca Badoer con la Dallara del team Supercars che in estate otterr\u00e0 4 vittorie di seguito di cui la quarta poi revocata per via di una gomma non punzonata. L'episodio \u00e8 l'esemplificazione del clima di veleni che si era instaurato in F3. Il 1992 fu la fine dell'epoca d'oro della F3. Il numero dei partecipanti \u00e8 sempre alto, ma la crisi tecnica della Reynard (ormai assorbita completamente dalla Formula 3000) e finanziaria della Ralt resero o il campionato praticamente un monomarca, visto che la Dallara, grazie anche all'esperienza in F1 sforna ogni anno auto sempre pi\u00f9 competitive, arrivando nel giro di 2-3 anni ad avere il monopolio completo in tutti i campionati di formula 3 europei.\nNella stagione 1992 i due protagonisti sono il redivivo Max Angelelli con la Dallara-Opel dell'RC motorsport e il brasiliano Niko Palhares con la Dallara/Mugen-Honda del team Tatuus, con il Bolognese che si aggiudica il titolo nella penultima prova di Vallelunga. Nell'ultima gara a vincere \u00e8 per la prima volta in sette anni un deb del campionato: Giancarlo Fisichella che con la Dallara del team Ravarotto fa il colpo grosso sotto la pioggia di Imola. Nel 1993 la prima novit\u00e0 fu l'introduzione del motore Fiat, al posto dell'Alfa Romeo da parte di pressoch\u00e9 il 90% degli iscritti. Poi ci fu anche la regola che tolse di mezzo i \"senatori\" (ovvero non potevano partecipare al campionato chi aveva pi\u00f9 di 26 anni o 3 stagioni di F3 in curriculum). Queste due novit\u00e0 fecero in modo che il campionato 1993 fu uno dei pi\u00f9 equilibrati di tutti i tempi con addirittura 8 piloti in corsa per il titolo a 2 gare dalla fine. In ogni caso alla vigilia della gara conclusiva di Imola a giocarsi il titolo erano rimasti Fisichella del team Ravarotto, De Simone della Pre. Ma, e Pescatori con la Rossa numero 27 del team Supercars. E fu proprio quest'ultimo a sorpresa a vincere il titolo. Nel 1994 fu Giancarlo Fisichella con la Dallara opel dell'RC motorsport a vincere il titolo e fu anche l'ultimo campione di formula 3 Italiana ad arrivare in F1.\nLa fine degli anni novanta e il nuovo millennio.\nA partire dal 1995 la Formula 3 italiana conobbe un periodo di crisi dettata da problemi economici e dalla concorrenza di campionati alternativi come la Formula 2000, la Superformula e la Formula 3 \"Club\", serie aperte a vetture di F3 con un anno o pi\u00f9 di anzianit\u00e0 che per via dei costi ridotti finirono per attirare non pi\u00f9 solo attempati \"gentlemen\" ma anche giovai a con budget ridotti. Un tentativo di smorzare la crisi si fece nel 1996 spostando le Formula 2000 nello schieramento della Formula 3 ufficiale: le griglie si rimpinguarono, ma l'esperimento dur\u00f2 una sola stagione. Dopo un 1997 e un 1998 ancora di buon livello di partecipazioni nel 1999 la crisi esplose in tutta la sua gravit\u00e0. Solo 10 macchine presero il via della gara di Vallelunga contro le 20 della \"Formula 3 Federale\" (campionato alternativo fondato nel 1997 che sfruttava telai potenzialmente ancora validi per il campionato ufficiale, legati per\u00f2 a motori Renault di diversa elaborazione uguale per tutti) e le 22-24 presentate dalla Formula 3 Club.\nNel 2000 nonostante vari sforzi del \"promoter\" romano Sergio Peroni la serie non vide aumenti degli iscritti e si registr\u00f2 il minimo storico assoluto a Binetto con sole 6 macchine al via. Fatali furono il mantenimento della Formula 3 Federale e della Formula 3 Club, nonch\u00e9 l'introduzione della \"Formula Renault 2000\" che alla prima gara raccolse qualcosa come 42 concorrenti. A fine stagione la CSAI revoc\u00f2 lo status di campionato italiano alla F3 che l'anno seguente fu relegata a Trofeo CSAI, sempre sotto la gestione di Sergio Peroni: abbinata a eventi minori, la serie vide finalmente ranghi unificati e decorosi. L'anno seguente la F3 ritorn\u00f2 dunque campionato italiano, conoscendo un momento di gloria a Imola con ben 32 monoposto in griglia, alcune delle quali provenienti dalla Germania.\nMa fu un fuoco di paglia e in questi ultimi anni la F3 nazionale continua a soffrire di griglie striminzite di 10-12 unit\u00e0, danneggiata peraltro dalla reintroduzione della Formula 3 Club o della Formula 2000; mantiene comunque la titolazione di Campionato CSAI, al pari di altre categorie come SuperTurismo e Superstars le cui griglie lamentano eguale penuria di partenti e nel 2006, anno dell'introduzione della doppia gara per tutti gli eventi, le Formula 3 di Classe B (o Formula 2000) sono state di nuovo reintegrate nei ranghi del Campionato Nazionale di Formula 3 concorrendo a un Trofeo interno.\nLe griglie sono ritornate su medie di 20-22 partenti e nella classe superiore ci sono diversi giovani talenti in grado di dire la loro nella conquista del titolo.\nA partire dalla stagione 2008 \u00e8 stato fatto un accordo triennale con Fiat Powertrain Technologies per la fornitura unica del motore con lo scopo da ridurre i costi.\nIl 2008 segna una rinascita per la F3 italiana che grazie alla fornitura dei motori della Fiat Powertrain Technologies e all'introduzione delle nuove vetture della Dallara; ma soprattutto dall'accordo sancito con la Scuderia Ferrari di Formula 1 ha portato l'interesse di piloti, scuderie e sponsor al campionato: tale accordo prevede che i primi 3 della classifica a fine campionato svolgano un test con la Ferrari di Formula 1. Tale privilegio \u00e8 toccato a Mirko Bortolotti, Edoardo Piscopo e Salvatore Ciccatelli; il test si \u00e8 svolto sul circuito di Fiorano e la cosa che ha suscitato clamore \u00e8 il fatto che il vincitore del campionato Bortolotti abbia fatto segnare il record della pista, sottraendolo al pilota ufficiale della Ferrari Kimi R\u00e4ikk\u00f6nen.\nNel 2009 la Formula 3 italiana vive una stagione ancora migliore della precedente, con una media partenti di una ventina di vetture grazie al ritorno di scuderie storiche, che avevano abbandonato il campionato e con l'arrivo di piloti stranieri. In pi\u00f9 nel 2009 ha debuttato nella Formula 3 italiana anche un altro costruttore di telai, la francese Mygale, introdotta nel campionato dal team milanese Alan Racing guidato da Alberto Locatelli e portato in pista dai piloti Sanchez Lopez e Fabrizio Comi. Proprio la presenza di un secondo costruttore ha generato una maggiore disputa e interesse nella stagione. Il campionato 2009 \u00e8 stato vinto da Daniel Zampieri su Pablo S\u00e1nchez L\u00f3pez e Marco Zipoli. Per il 2010 il campionato ha effettuato anche gare all'estero e ha visto l'arrivo di nuove scuderie, che ha portato il numero di partenti tra le 25-30 vetture.\nDopo il 2012, il Campionato italiano, precedentemente annunciato dalla ACI-CSAI, \u00e8 stato cancellato per l'impossibilit\u00e0 di continuare con gli attuali telai e per le difficolt\u00e0 dei team ad acquistare i nuovi telai in uso per il triennio 2012-2014, per il 2014, della Formula 4. Quest'azione \u00e8 stata effettuata anche per supportare il Campionato europeo FIA di Formula 3."}
{"id": "607321", "revid": "367445", "url": "https://it.wikipedia.org/wiki?curid=607321", "title": "Impiallacciatura", "text": "L'impiallacciatura \u00e8 un'operazione che viene eseguita in falegnameria e consiste nel ricoprire un legname non pregiato o un pannello con un sottilissimo tranciato di legno detto piallaccio. Nel caso del legno, ne viene usato uno pregiato, lungo la vena o controvena o nella radica dell'albero (radica di Tetraclinis articulata, noce, ulivo, vene di noce, mogano, palissandro, ciliegio e varie tipologie di legni esotici provenienti dall'Africa e dall'America Latina), in modo da dare al prodotto la sembianza di una essenza di grande qualit\u00e0.\nIl termine \"impiallacciatura\" viene comunemente utilizzato, in modo improprio, per indicare qualsiasi rivestimento di un legno non pregiato, includendo anche quelli effettuati, ad esempio, con resine melamminiche (pannelli nobilitati) o tranciato di legno.\nStoria.\nQuesta pratica \u00e8 stata utilizzata sin dal Rinascimento quando dei mobili in massello di legno poco pregiato venivano ricoperti con uno strato di essenze nobili. Il piallaccio (lastra di legno pregiato) veniva realizzato tagliando il legno in lastre dello spessore di 4/6 millimetri e poi incollato sulla superficie esterna del mobile. Questa tecnica \u00e8 pi\u00f9 propriamente detta \"lastronatura\". Ci\u00f2 dava al manufatto un aspetto di grande bellezza.\nAll'inizio del XIX secolo, con l'introduzione delle macchine, si inizia a sezionare il tronco in fogli dello spessore di pochi decimi di millimetro; anch'essi vengono applicati mediante incollatura alla superficie del legno massello di cui \u00e8 costituito il mobile. In questo caso il foglio di legno acquista una grande elasticit\u00e0 e pu\u00f2 quindi essere applicato anche su superfici curvilinee. Questa tecnica non ha comunque soppiantato la precedente, e lastre pi\u00f9 spesse vengono tuttora utilizzate per realizzare mobili di pregio.\nQuesto elemento pu\u00f2 essere usato per valutare l'epoca di costruzione dei mobili, ed evitare l'acquisto di un falso. Esaminando lo spessore dell'impiallacciatura si pu\u00f2 conoscere l'epoca di fabbricazione del mobile.\nLavorazione.\nIl tranciato di legno viene aggiuntato in modo da ottenere dei pannelli di varie misure e secondo diversi metodi di composizione.\nUna caratteristica importante dei piallacci \u00e8 la simmetria del disegno data dalle venature del tronco da cui \u00e8 stato ricavato.\nGli abili ebanisti dell'Ottocento riuscivano a realizzare dei veri e propri disegni realizzando cos\u00ec delle opere d'arte. In molte parti del mondo esistono artigiani capaci di realizzare dei disegni utilizzando tranciati di legni di differente colore. Tale arte detta tars\u00eca \u00e8 per\u00f2 raramente realizzata a mano libera, ma sempre maggiore \u00e8 l'utilizzo di macchine da taglio a pantografo, e spesso elettroniche anche a taglio laser. Le scuole di tars\u00eca tradizionali in Italia sono a Sorrento e a Treviglio, ma in molte zone d'Italia, specie in Toscana e Lazio, ci sono artigiani che effettuano tali lavori anche per conto terzi utilizzando e accoppiando vari legni contrastanti."}
{"id": "607329", "revid": "339392", "url": "https://it.wikipedia.org/wiki?curid=607329", "title": "Classe County (1905)", "text": ""}
{"id": "607344", "revid": "125834490", "url": "https://it.wikipedia.org/wiki?curid=607344", "title": "Arte mesopotamica", "text": " \nCon arte mesopotamica si considera l'arte sviluppatasi in Mesopotamia a partire dal IV millennio a.C. al I millennio a.C. La Mesopotamia fa parte della mezzaluna fertile, cio\u00e8 il territorio che comprende l'attuale Siria, Libano, Israele, Giordania, Iraq, Iran, Afghanistan ed Egitto. Quest'area ha visto la nascita delle pi\u00f9 antiche civilt\u00e0 organizzate, con importanti scambi commerciali e influenze culturali reciproche. L'arte mesopotamica si sviluppa a confronto di altre, specialmente a nord.\nCaratteristiche e periodi artistici.\nLa Mesopotamia, a differenza dell'Egitto che ha mantenuto per millenni una certa continuit\u00e0 etnica e culturale, ha visto susseguirsi numerosi popoli e invasioni, con la conseguente sovrapposizione di culture e forme artistiche. Fra le popolazioni mesopotamiche ricordiamo i Sumeri, gli Accadi, gli Amorrei, i Caldei, i Babilonesi e gli Assiri.\nUna delle rivoluzioni che consentirono lo sviluppo della civilt\u00e0 fu l'introduzione dell'agricoltura irrigua, che permise da una parte un cospicuo progresso nella resa agricola e dall'altra la nascita di un considerevole numero di persone non pi\u00f9 strettamente legate al lavoro della terra, e quindi liberi di svolgere nuove mansioni nella societ\u00e0: scribi, sacerdoti, mercanti, artigiani ed artisti. In Mesopotamia fu ideato il carro con ruote e la ruota da vasaio nel 3500 a.C. e venne dato l'impulso ad attivit\u00e0 voluttuarie o comunque non vincolate solo ai bisogni primari.Nonostante questo, la figura dell'artista era messa in secondo piano, infatti veniva considerato alla stregua di un calzolaio, ed era considerato un semplice esecutore di ordini dei potenti; l'arte infatti rifletteva i gusti e la volont\u00e0 del sovrano.\nI materiali utilizzati nell'arte mesopotamica sono: l'argilla per il vasellame, per i mattoni e per le tavolette utilizzate per la scrittura; la pietra per la scultura e i rilievi; mentre per le opere pi\u00f9 elaborate si prefer\u00ec l'argento, il bronzo, il rame e l'oro.\nL'arte mesopotamica \u00e8 suddivisa in periodi storici: \"periodo protostorico\" e \"periodo protodinastico\" dal 3500 a.C. al 2350 a.C., \"periodo accadico\" (fino al 2200 a.C.), \"periodo sumerico\" (dal 2150 al 2120 a.C.), nel quale il palazzo divenne pi\u00f9 importante del tempio, le scene mitologiche iniziarono ad essere inserite nei sigilli, e ci fu una maggiore attenzione nella raffigurazione dell'anatomia umana.\nIn seguito si distinsero un secondo \"periodo sumerico\" (dal 2120 al 2004 a.C.), caratterizzato dalle ziggurat, il \"periodo babilonese\" nobilitato dal codice di Hammurabi (1700 a.C.) ed il \"periodo assiro\". L'arte mesopotamica si chiude con un \"periodo neo-babilonese\" reso celebre dalla Torre di Babele.\nArte sumera.\nL'arte sumera si divide in vari periodi: Periodo Protostorico (3500 a.C. - 2900 a.C.), Periodo Protodinastico (2900 - 2350 a.C.), Periodo Akkadico (2350 - 2200 a.C.), Periodo della II Dinastia di Lagash (2150 - 2120 a.C.), Periodo Neosumerico (2120 - 2004 a.C.).\nL'arte fior\u00ec in citt\u00e0 quali Ur, Lagash e Uruk.\nL'invenzione della scrittura sia a fini comunicativi sia a fini commerciali attesta il grado di sviluppo della civilt\u00e0 sumerica.\nIl tempio sumero era chiamato Ziqqurat\nArte accadica.\nIntorno al 2350 a.C. popolazioni provenienti dai deserti arabici e siriani occuparono il territorio a settentrione di Sumer. I nuovi abitanti convertirono la cultura sumera in modo da fonderla all'interno delle proprie tradizioni e della propria lingua, l'accadico. L'era accadica, da un punto di vista artistico, fu in qualche modo rivoluzionaria, in quanto anche le antiche divinit\u00e0 semitiche e sumeriche furono rappresentate con un maggiore naturalismo e tramite raffigurazioni innovative; scomparve quasi del tutto l'usanza delle statuine-fedeli e si assistette ad un fiorire di immagini atte a pontificare la magnificenza regale. Il re assurse contemporaneamente anche al ruolo di divinit\u00e0 saldando quindi i poteri spirituali e temporali.\nDell'architettura accadica purtroppo restano poche tracce, anche se il Palazzo di Naram-Sin evidenzia l'uso di vari cortili circondati da ambienti, posti all'interno di una cerchia di mura notevolmente robusta; i mattoni usati dagli accadi erano lastre larghe e piatte. Innovazioni importanti sono state rilevate nella plastica, dove lo stile geometrico dei Sumeri fu sostituito da forme pi\u00f9 arrotondate, figure eleganti ed una maggiore sensibilit\u00e0 per lo spazio e per la natura.&lt;br&gt;\nNella \"Stele di Rimush\", i guerrieri non furono pi\u00f9 raffigurati come una massa compatta, e gli archi sostituirono le lance. Il corso del rinnovamento si concretizz\u00f2 ulteriormente nella Stele di Naram-Sin, in cui l'artista opt\u00f2 per un impianto scenico su piani diversi, mostrando una dinamicit\u00e0 e una naturalezza nei particolari sconosciute in precedenza. Si diffuse l'utilizzo dei sigilli cilindrici come amuleti da indossare al polso o al collo, e le raffigurazioni di scene di combattimenti degli eroi Gilgamesh ed Enkidu che presero il posto dei pi\u00f9 tradizionali banchetti. Un'altra profonda innovazione si ebbe nella rappresentazione di scene mitologiche che videro protagoniste le nuove divinit\u00e0 semite.\nArte babilonese.\nL'arte babilonese si \u00e8 sviluppata in Mesopotamia tra i fiumi Tigri ed Eufrate e succede all'arte e alla civilt\u00e0 sumera, nonostante prosegua per lungo tempo sullo stesso modello culturale e iconografico del periodo precedente.\nL'arte babilonese si divide in tre periodi: Periodo Paleobabilonese (2004 a.C.-1595 a.C.), Periodo Cassita (1595 a.C.-1150 a.C.) e della II dinastia di Isin (1150 a.C.-1025 a.C.), Periodo Neobabilonese (625 a.C.-539 a.C.). Il periodo che parte dal 1025 a.C. ed arriva al 625 a.C. vede la Mesopotamia sotto il dominio degli Assiri\nArte assira.\nLe opere d'arte giunte sino ai nostri giorni appartengono, nella maggior parte dei casi, al periodo del Nuovo Impero. L'arte assira, come tutta la sua cultura, deve un forte tributo a Babilonia, ma durante l'ultimo periodo essa mostra una certa originalit\u00e0. \nMolte immagini rappresentano scene di guerra e spesso mostrano nel dettaglio e con crudo realismo le torture subite dai popoli sottomessi al potere assiro. Si tratta chiaramente di un'arte che ha come fine la celebrazione del potere dell'imperatore e scopo di propaganda.\nAccanto alle statue, ebbero un ruolo molto importante anche i rilievi che decoravano le stanze e gli ingressi dei palazzi regi o le porte delle citt\u00e0. La qualit\u00e0 dei rilievi raggiunse un livello altissimo nei palazzi assiri. Fra le poche forme scolpite a rilievo molto alto, vi erano le figure di giganteschi tori alati: situati vicino alle grandi porte con la funzione di protettori del palazzo o delle citt\u00e0, avevano testa umana (simbolo dell'intelletto), membra del toro (simbolo di forza e fertilit\u00e0) e ali d'aquila (re degli uccelli)."}
{"id": "607347", "revid": "339392", "url": "https://it.wikipedia.org/wiki?curid=607347", "title": "Classe County (incrociatore 1902)", "text": ""}
{"id": "607348", "revid": "124937467", "url": "https://it.wikipedia.org/wiki?curid=607348", "title": "Coloni", "text": "La Coloni \u00e8 una scuderia automobilistica che ha gareggiato anche in Formula 1 dal Campionato mondiale di Formula 1 1987 al 1991 e fondata da Enzo Coloni.\nFormula 1.\nAntefatti (1982-1986).\nDopo aver finalmente conquistato il titolo italiano di Formula 3 nel 1982, Enzo Coloni decise di concludere la propria carriera per dedicarsi esclusivamente al ruolo di team manager. Avendo un certo fiuto nello scovare talenti, i primi anni del Team Coloni di F3 furono all'insegna del successo: nel 1983 vinse il titolo italiano con Ivan Capelli, nel 1984 addirittura vinse sia il titolo Europeo (sempre con Capelli) che quello italiano con Santin. Nel 1986 domin\u00f2 ancora il Campionato con il duo Larini e Apicella (Larini vincitore), e contemporaneamente gett\u00f2 le basi per un clamoroso debutto in F1.\n1987.\nPer il 1987 era previsto un regolamento F1 che favoriva il ritorno dei motori aspirati e questo fece modo che diversi team provenienti dalla F3000 e dalla F3 tentassero l'avventura nella massima formula.\nLa Coloni FC187 era un progetto semplice, creato dall'ing. Roberto Ori (ex-Dallara) che progett\u00f2 una macchina, simile a una vettura di Formula 3, e spinto dal motore Ford Cosworth DFZ. Il debutto fu nel Gran Premio d'Italia a Monza nel 1987, ma gi\u00e0 nei primi giri si verificarono problemi e si capi da subito che le cose non sarebbero andate a buon fine. La macchina non aveva nemmeno fatto la messa a punto e comunque la squadra volle partecipare alla competizione. Chi ebbe la difficile missione di guidare la macchina era Nicola Larini che era due secondi pi\u00f9 lento dell'ultimo qualificato.\nGi\u00e0 in Spagna riescono a qualificarsi per la gara, davanti alle vetture dell'Osella. Ma l'avventura dura solo sette giri, visto che Larini \u00e8 rimase appiedato a causa della trasmissione. Dopo questa gara, la squadra decise di non partecipare pi\u00f9 al campionato 1987, concentrando le sue forze per l'anno 1988.\n1988.\nMantenendo fede al principio di ingaggiare solo piloti di talento, per il 1988 il piccolo team italiano ingaggi\u00f2 Gabriele Tarquini, che era praticamente al debutto in F1 (aveva corso con un'Osella il GP di San Marino del '87) La vettura era praticamente quella della stagione precedente con il passo pi\u00f9 lungo di 20 mm, sospensione anteriore rivista e cofano motore ridisegnato. Il regolamento del 1988 limitava ancora di pi\u00f9 i motori turbo (che comunque dominarono), dando un taglio al gap che si era creato con gli aspirati ed in particolare quello della Coloni, un Cosworth DFZ che erogava circa 585 cavalli, era il meno perfomante in griglia. Inoltre gli iscritti passarono dai 26-27 a 31 creando lo scoglio delle pre-qualifiche. Ma la Coloni FC 188 riusc\u00ec ad essere nel lotto dei 26 partenti per ben otto volte, riuscendo in alcune gare ad ottenere anche dei risultati sorprendenti, come l'ottavo posto al gran premio del Canada. Da notare che al gran premio del Belgio il team si present\u00f2 con soli 7 meccanici e ci\u00f2 nonostante fece una delle migliori gare della stagione.\n1989.\nPurtroppo, malgrado un contratto triennale, la Coloni perse prima dell'inizio dell'anno il principale sponsor (la Himont del gruppo Montedison) e questo ebbe ripercussioni sul team. Si decise comunque di proseguire iscrivendo due vetture: fu ingaggiato il campione in carica della F3000 e collaudatore della Ferrari Roberto Moreno, pi\u00f9 il giovane francese Raphanel, appoggiato da un pool di sponsor francesi. Fu proibito il motore turbo e di colpo ai nastri di partenza si presentarono 40 monoposto. Per molti piloti la qualificazione non solo alla gara ma anche alle prove divent\u00f2 un ostacolo insormontabile. Alla Coloni l'impresa riusc\u00ec solo in quattro occasioni in tutto l'anno, generalmente con il solo Moreno; il miglior risultato fu a Montecarlo quando si qualificarono entrambe le vetture.\n1990.\nIl 1990 doveva essere l'anno della svolta: il desiderio di Coloni di associarsi ad un grande costruttore per fare diventare il team veramente competitivo sembrava essersi realizzato grazie all'accordo stipulato con la Subaru, che aveva appositamente commissionato alla Motori Moderni dell\u2019ingegner Carlo Chiti (gi\u00e0 tecnico di Ferrari e Alfa Romeo) il propulsore \u201c1235\u201d a 12 cilindri contrapposti. Incassato il rifiuto di Johnny Herbert, la macchina venne affidata al belga Bertrand Gachot.\nLa stagione si rivel\u00f2 tuttavia travagliata: il motore, pesante e poco performante (e non migliorabile, complice l\u2019inesistente contributo finanziario della Subaru), imped\u00ec a lungo di passare il \u201ctaglio\u201d delle pre-qualifiche, ove la Coloni pagava distacchi notevoli e talvolta marcava tempi superiori anche a quelli delle monoposto di Formula 3000.\nPreso atto di ci\u00f2, Coloni risolse l\u2019accordo con Subaru (che prevedeva anche una quota azionaria in mano ai giapponesi) e ripieg\u00f2 su un pi\u00f9 collaudato motore Ford, con cui, pur riuscendo a passare senza problemi le pre-qualifiche, non riusc\u00ec comunque mai a entrare nel novero delle 26 auto ammesse alla partenza.\n1991.\nIl 1991 fu l'ultimo della Coloni in F1. Fu preso Pedro Chaves che era il campione in carica della F3000 inglese, e nella prima gara stagionale a Phoenix stup\u00ec tutti con un ottimo tempo durante le pre-qualifiche. Purtroppo, forse per inesperienza forz\u00f2 troppo e usc\u00ec di pista. Il danno bench\u00e9 non troppo grave gli imped\u00ec di entrare nei top 30 delle qualifiche. Fu l'ultimo lampo della Coloni. Da l\u00ec in poi i distacchi con le altre vetture che dovevano fare le pre-qualifiche (erano in 8 per 4 posti, ma due team erano la debuttante Jordan e la Dallara che praticamente lasciarono le briciole agli altri) furono sempre pi\u00f9 alti. Dopo il Gp del Portogallo Chaves abbandon\u00f2 la squadra che, dopo aver saltato il GP di Spagna per non essere riuscita a trovare un pilota il team disputa gli ultimi 2 gp con Naoki Hattori. A fine anno si ritir\u00f2 dalla Formula 1, cedendo le sue propriet\u00e0 ad Andrea Sassetti, che fond\u00f2 la Andrea Moda Formula.\nDopo la Formula 1.\nLa squadra decise cos\u00ec di lasciare la Formula 1, ma non le corse, continuando a correre in Formula 3000 e in seguito in GP2 Series con buoni risultati, con la squadra Fisichella Motor Sport, in societ\u00e0 col pilota di Formula Uno Giancarlo Fisichella.\nDal 2005 il team ha organizzato la Euroseries di F3000, oltre che il campionato italiano, preparando le vecchie Lola a motore Zytek. In seguito verranno impiegate le Lola ex A1 Grand Prix modificate con il motore portato a una potenza di 550 cavalli. Per il vincitore del campionato era in palio una stagione gratuita con il team FMSI in GP2 Series.\nDal 2010 Enzo e Paolo Coloni riprendono il controllo totale del team dal quale escono Giancarlo Fisichella e il suo manager Enrico Zanarini e la loro \"Coloni Motorsport\" gestisce il campionato Auto GP che ha sostituito le Euroseries.\nGP2 Asia 2011.\nPiloti:\nIn questa stagione il team arriva ottavo tra i team, con 9 punti conquistati.\nGP2 Series 2011.\nAccanto ad Herck, come compagno di squadra viene scelto Davide Rigon, mentre Filippi passa alla Super Nova. Dopo la gara di Barcellona, Kevin Ceccon prende il posto di Davide Rigon, vittima di un incidente nella gara precedente. Nel weekend del N\u00fcrburgring Adam Carroll prende il posto di Luca Filippi alla Super Nova Racing; il piemontese passa, cos\u00ec, alla Coloni al posto di Kevin Ceccon. Il team ottiene un sesto posto in classifica costruttori, con 46 punti, e Luca Filippi sar\u00e0 vicecampione della serie, con una seconda parte di campionato in cui \u00e8 il pilota a conquistare pi\u00f9 punti di tutti, pi\u00f9 di Grosjean, che alla fine sar\u00e0 campione."}
{"id": "607355", "revid": "287204", "url": "https://it.wikipedia.org/wiki?curid=607355", "title": "Classe Hunt (cacciamine)", "text": ""}
{"id": "607356", "revid": "359613", "url": "https://it.wikipedia.org/wiki?curid=607356", "title": "Difenilmetano diisocianato", "text": "Il difenilmetano diisocianato meglio noto come MDI \u00e8 un diisocianato aromatico. Ne esistono tre isomeri: 2,2'-MDI, 2,4'-MDI e 4,4'-MDI. Quest'ultimo \u00e8 il pi\u00f9 importante per l'utilizzo industriale ed \u00e8 anche conosciuto come MDI puro. L'MDI viene fatto reagire con dei polioli per produrre il poliuretano.\nSintesi.\nSono necessarie sei operazioni per la sintesi del 4,4'-MDI:\nReattivit\u00e0.\nLa posizione del gruppo isocianato influenza la sua reattivit\u00e0. Il 4,4'-MDI \u00e8 una molecola simmetrica e quindi ha due gruppi con uguale reattivit\u00e0, mentre il 2,4'-MDI \u00e8 asimmetrico e i due gruppi hanno reattivit\u00e0 differente: il gruppo in posizione 4 \u00e8 circa quattro volte pi\u00f9 reattivo del gruppo in posizione 2.\nProduzione.\nTra i maggiori produttori sono inclusi Wanhua Group, Covestro, Dow, Huntsman, BASF, Repsol, Shell Chemicals, and Tosoh. La produzione mondiale di MDI e MDI polimerico \u00e8 di oltre 7 milioni di tonnellate l'anno. La distribuzione di MDI monomerico avviene in fusti metallici conservati a temperature inferiori a 5 \u00b0C (in genere comprese tra 0 \u00b0C e 5 \u00b0C) o liquido in autocisterne dedicate termostatate ad una temperatura di circa 42 \u00b1 2 \u00b0C.\nUsi.\nL'MDI viene utilizzato quasi esclusivamente per la fabbricazione dei poliuretani, che trovano impiego ad esempio nei cruscotti delle automobili, come isolanti termici, adesivi e nelle fibre elastiche.\nSicurezza.\nL'MDI \u00e8 il meno pericoloso dei vari diisocianati perch\u00e9 ha una bassa tensione di vapore (0,0001 hPa a 45\u00a0\u00b0C) che lo rende facilmente manipolabile nonostante abbia un Threshold Limit Value di 5 ppb."}
{"id": "607361", "revid": "61051", "url": "https://it.wikipedia.org/wiki?curid=607361", "title": "Campionato italiano di Formula 3 2006", "text": "Il Campionato italiano di Formula 3 2006 si svolge in otto appuntamenti, per ognuno dei quali \u00e8 prevista una gara doppia. Tutti gli appuntamenti sono su suolo italiano, e le piste interessate dal campionato sono Adria, Imola, Mugello, Vallelunga, Misano Adriatico, Varano e Magione. Spicca quindi la mancanza di trasferte estere, a sottolineare la scarsa qualit\u00e0 e rilevanza internazionale di cui ormai il campionato italiano di Formula 3 gode da parecchi anni a questa parte.\nInoltre manca in calendario un appuntamento a Monza, per via delle vicissitudini legali che hanno impedito lo svolgimento di gare con macchine a scarico aperto sull'autodromo brianzolo, salvo una deroga di 37 giorni per consentire gli appuntamenti pi\u00f9 importanti per cui erano gi\u00e0 stati sottoscritti contratti milionari (Formula 1, WTCC) e per consentire a queste categorie qualche giornata di test.\nPer ampliare il parco partenti, da quest'anno sono ammesse al campionato italiano anche le vetture di Formula 3 Club, a cui partecipano \"gentlemen drivers\" (piloti dilettanti).\nGare.\n01. Adria () (08-09/04/2006)\n\"Polesitter\": Alex Frassineti () (Dallara 304-Opel - Lucidi) in 1'11.885\nOrdine d'arrivo Gara 1: (23 giri per un totale di 62,146\u00a0km)\nOrdine d'arrivo Gara 2: (23 giri per un totale di 62,146\u00a0km)\n02. Imola () (06-07/05/2006)\n\"Polesitter\": Michele Rugolo () (Dallara 304-Mugen - Ghinzani) in 1'48.058\nOrdine d'arrivo Gara 1: (13 giri per un totale di 64,467\u00a0km)\nOrdine d'arrivo Gara 2: (13 giri per un totale di 64,467\u00a0km)\n03. Magione () (10-11/06/2006)\n\"Polesitter Gara 1\": Mauro Massironi () (Dallara 304-Opel - Passoli) in 1'06.704\n\"Polesitter Gara 2\": Mauro Massironi () (Dallara 304-Opel - Passoli) in 1'06.715\nOrdine d'arrivo Gara 1: (24 giri per un totale di 60,168\u00a0km)\nOrdine d'arrivo Gara 2: (24 giri per un totale di 60,168\u00a0km)\n04. Vallelunga () (24-25/06/2006)\n\"Polesitter Gara 1\": Fabrizio Crestani () (Dallara 304-Opel - Corbetta) in 1'31.172\n\"Polesitter Gara 2\": Mauro Massironi () (Dallara 304-Opel - Passoli) in 1'31.318\nOrdine d'arrivo Gara 1: (15 giri per un totale di 61,275\u00a0km)\nOrdine d'arrivo Gara 2: (15 giri per un totale di 61,275\u00a0km)\n05. Mugello () (22-23/07/2006)\n\"Polesitter Gara 1\": Davide Rigon () (Dallara 304-Opel - Corbetta) in 1'46.167\n\"Polesitter Gara 2\": Mauro Massironi () (Dallara 304-Opel - Passoli) in 1'46.202\nOrdine d'arrivo Gara 1: (12 giri per un totale di 62,940\u00a0km)\nOrdine d'arrivo Gara 2: (12 giri per un totale di 62,940\u00a0km)\n06. Varano () (02-03/09/2006)\n\"Polesitter Gara 1\": Mauro Massironi () (Dallara 304-Opel - Passoli) in 1'02.596\n\"Polesitter Gara 2\": Mauro Massironi () (Dallara 304-Opel - Passoli) in 1'02.671\nOrdine d'arrivo Gara 1: (26 giri per un totale di 61,750\u00a0km)\nOrdine d'arrivo Gara 2: (26 giri per un totale di 61,750\u00a0km)\n07. Vallelunga () (30/09-01/10/2006)\n\"Polesitter Gara 1\": Mauro Massironi () (Dallara 304-Opel - Passoli) in 1'31.438\n\"Polesitter Gara 2\": Mauro Massironi () (Dallara 304-Opel - Passoli) in 1'31.529\nOrdine d'arrivo Gara 1: (15 giri per un totale di 61,275\u00a0km)\nOrdine d'arrivo Gara 2: (15 giri per un totale di 61,275\u00a0km)\n08. Misano Adriatico () (21-22/10/2006)\n\"Polesitter Gara 1\": Davide Rigon () (Dallara 304-Opel - Corbetta) in 1'45.799\n\"Polesitter Gara 2\": Giuseppe Terranova () (Dallara 304-Opel - Lucidi) in 1'46.099\nOrdine d'arrivo Gara 1: (16 giri per un totale di 64,960\u00a0km)\nOrdine d'arrivo Gara 2: (16 giri per un totale di 64,960\u00a0km)"}
{"id": "607364", "revid": "767487", "url": "https://it.wikipedia.org/wiki?curid=607364", "title": "Carlo Franchi", "text": "Nota biografica.\nSulla vita di Carlo de Franchis si conosce pochissimo. Le sue origini napoletane non sono certe, la sua musica appartiene comunque alla scuola musicale napoletana. Si rec\u00f2 spesso in varie citt\u00e0 italiane, come Roma, Venezia, Torino, Napoli, Perugia e Mantova, per rappresentare le proprie opere.\nIl suo lavoro pi\u00f9 noto \u00e8 senz'altro l'intermezzo \"Il barone di Rocca Antica\" composto in collaborazione con Pasquale Anfossi e andato in scena per la prima volta al Teatro Valle di Roma il 4 febbraio 1771. Quest'opera ottenne molto successo, tant'\u00e8 che ebbe molte repliche nelle principali citt\u00e0 italiane ed europee.\nLavori.\nOpere.\nSono note 15 opere di Carlo Franchi. L'anno e la citt\u00e0 si riferiscono alla prima rappresentazione.\nAltro.\nSono noti anche un \"Tantum ergo\" (per soprano, archi e organo) e un \"Salve regina\" (per soprano, orchestra e organo)."}
{"id": "607365", "revid": "125495023", "url": "https://it.wikipedia.org/wiki?curid=607365", "title": "Kitana", "text": "La principessa Kitana \u00e8 un personaggio apparso per la prima volta nel videogioco \"Mortal Kombat II\".\nStoria.\nKitana era la figlia dei sovrani di Edenia, la regina Sindel e il Re Jerrod. Occupato dalle truppe di Shao Kahn, il bellissimo e incantevole regno di Edenia venne fuso con l'oscuro e terrificante Regno Esterno (\"Outworld\"). Jerrod viene ucciso e Shao Kahn prende Sindel come sua sposa e, su implorazione di quest'ultima, adotta Kitana come sua figlia addestrandola all'arte dell'assassinio. Sindel in seguito decide di suicidarsi per sfuggire a una vita sottomessa a Shao Kahn.\nIn \"Mortal Kombat II\", Kitana \u00e8 inizialmente presentata come nemica della Terra (\"Earthrealm\") in quanto al servizio di Shao Kahn, probabilmente sotto controllo mentale, insieme a sua sorella gemella, Mileena. Durante il torneo viene vista parlare con un guerriero della Terra, Liu Kang, cosa che provoca sospetti in Mileena; tuttavia, durante gli anni passati come assassina, Kitana \u00e8 venuta a conoscenza di molti segreti, specialmente riguardo al suo vero passato. Ha vissuto circa 10.000 anni prima di scoprire che Mileena non \u00e8 sua sorella gemella ma un clone creato da Shang Tsung per poter controllare i suoi movimenti ed eventualmente ucciderla se si fosse rivoltata contro Shao Kahn, ma Kitana uccide Mileena prima del previsto.\nSuccessivamente, in \"Mortal Kombat 3\", Shao Kahn fa resuscitare Sindel sulla Terra per avere una ragione giustificata per invaderla, ovvero recuperare la sua consorte. Kitana viene accusata di tradimento dalla Corte Suprema del Regno Esterno, proprio per aver ucciso Mileena. Shao Kahn prepara dunque un gruppo di guerrieri per catturare la figlia e riportarla indietro viva. Cos\u00ec Kitana fugge dalle malvagie grinfie di Shao Kahn rifugiandosi nelle sconosciute zone della Terra dove riesce a sopravvivere ad un attentato mortale di Reptile, alleatosi con la sua amica e compagna d'infanzia, Jade, la quale per\u00f2 lo tradisce per sostenere l'amica. Con l'aiuto dei guerrieri terrestri, Kitana raggiunge Sindel e riesce a informarla del suo vero passato, liberandola dall'influenza di Shao Kahn. Sconfitto Shao Kahn, sia la Terra che Edenia, tornano ad essere quello che erano un tempo.\nSuccessivamente, dal Regno Occulto (\"Netherrealm\") Shinnok, l'antico dio esiliato riemerge per occupare Edenia e la Terra, e attacca il regno edeniano dopo essersi presentato sotto mentite spoglie al castello di Sindel insieme allo stregone Quan Chi, grazie alla complicit\u00e0 dell'edeniana Tanya. Tramite un portale, il regno di Edenia viene quindi trasportato nel Netherrealm e sia Sindel, sia la figlia Kitana, vengono imprigionate. Kitana \u00e8 quindi assente nella versione originale di \"Mortal Kombat 4\", ma compare nell'edizione speciale \"Mortal Kombat Gold\", dove elude le rimanenti guardie di Shinnok affiancando i terrestri nella battaglia. Scopre cos\u00ec che anche Mileena ha preso parte alla battaglia, come aveva gi\u00e0 fatto ai tempi di Shao Kahn, affiancando Shinnok. Mileena, desiderosa di vendicare la propria morte, affronta Kitana nella sala del trono ma infine cade in un baratro. Sconfitto anche Shinnok, Edenia ritorna ad essere libera e, poich\u00e9 Kahn era stato indebolito, ne approfitta per mandare un attacco a ci\u00f2 che rimane delle truppe dell'Imperatore Oscuro. Si allea dunque con Goro, poi ucciso a tradimento da Noob Saibot durante la guerra. In seguito offre a Liu Kang di diventare suo sposo e governare Edenia ma il monaco rifiuta, per adempiere al suo dovere di protettore della Terra.\nIn ', la notizia della morte di Shao Kahn e Liu Kang da parte dell'Alleanza Mortale composta da Shang Tsung e Quan Chi, raggiunge Edenia; Kitana decide quindi di unirsi al gruppo di guerrieri terrestri guidati da Raiden, per vendicare la morte dell'amato. All'inizio di ' si scopre per\u00f2 che Kitana \u00e8 tra i guerrieri uccisi dall'Alleanza Mortale e successivamente viene riportata in vita da Onaga che fa di lei la sua guardia del corpo. Nel finale di Ermac, quest'ultimo incontra lo spirito di Liu Kang, e lo aiuta a liberare i suoi amici dall'influenza di Onaga tra cui Kitana, che pu\u00f2 rivedere il suo amato; nel finale di Sindel invece, Kitana viene liberata da sua madre e da Jade. Kitana riappare nel conclusivo \"Mortal Kombat Armageddon\" dove, nel corso del suo finale, sconfigge Blaze formando una squadra tutta al femminile composta da lei, Jade, Sindel, Sonya Blade e Li Mei. Il gruppo sconfigge tutti i malvagi confinandoli per sempre nel Regno Occulto.\nRicompare inoltre nel videogioco crossover \"Mortal Kombat vs DC Universe\".\nIn \"Mortal Kombat\" (2011), nella linea temporale alterata da Raiden, Kitana appare gi\u00e0 nel primo torneo insieme a Jade, come assassina e guardia del corpo personale di Shang Tsung. Dopo aver subito una prima sconfitta da parte di Sonya, intuendo il pericolo rappresentato da Liu Kang, cerca di ucciderlo ma viene sconfitta. Chiede quindi al guerriero di ucciderla in quanto, perdendo lo scontro, ha disonorato l'imperatore Shao Kahn, suo padre. Liu Kang la risparmia, conquistando le attenzioni della principessa. Durante il secondo torneo nel Regno Esterno, dopo aver tentato di uccidere Smoke, su ordine di Shoa Kahn, inizia a nutrire dei dubbi nei confronti di suo padre; comprendendo la sua insicurezza, Raiden la avvicina insieme a Smoke e Johnny Cage ma Kitana sconfigge entrambi. Il Dio del Tuono per\u00f2 la invita a cercare risposte nelle Fosse di Carne di Shang Tsung, dove le era stato proibito l'accesso, nonostante Jade tenti di impedirglielo. Qui scopre molte vasche contenenti cloni di se stessa, creati incrociando il sangue Tarkatan con il suo. Una di questi cloni, Mileena, si presenta come sua sorella e l'attacca. Dopo averla sconfitta ed aver catturato Shang Tsung, si reca da suo padre per denunciarne i crimini. Ma l'imperatore, per nulla sorpreso, rivela le sue intenzioni: eliminare Kitana e sostituirla con il clone in modo da avere una \"vera\" figlia. Kitana infatti \u00e8 una figlia adottiva, acquisita sposando la precedente regina Sindel dopo averne eliminato lo sposo, Jerod. Grazie a Kitana, ha potuto avere pretese sul trono di Edenia ma con Mileena, clone della figliastra, Kitana non serve pi\u00f9 e quindi la condanna a morte per tradimento. Jade, sentendosi in colpa tenta di liberarla e chiede aiuto a Raiden, il quale manda Liu Kang e Kung Lao nella torre in cui era prigioniera; Kitana per\u00f2 \u00e8 stata trasferita nell'arena per la pubblica esecuzione ma viene salvata dopo l'apparente morte di Shao Kahn per mano di Liu Kang. Kitana trover\u00e0 la morte durante l'invasione del regno della terra: schieratasi con Raiden e i terrestri, verr\u00e0 uccisa dalla sua rediviva madre Sindel. La sua anima finir\u00e0 poi nel Regno Occulto, dove Quan Chi la trasformer\u00e0 in un revenant al suo servizio e sar\u00e0 una degli avversari finali di Raiden.\nNel suo finale, Kitana sconfigge Shao Khan riprendendosi il trono. Pur avendo scoperto la verit\u00e0 su Mileena, ha piet\u00e0 di lei e le offre un posto all'interno della famiglia reale di Edenia. Successivamente, insieme alla sorella e all'amica Jade, Kitana forma una squadra atta a difendere la pace e la giustizia nei reami.\nIn \"Mortal Kombat X\", Kitana \u00e8 uno dei revenant al servizio di Quan Chi e Shinnok e ha un ruolo pi\u00f9 marginale. Compare solo a partire dal capitolo 8 in cui \u00e8 uno dei revenant che viene sconfitto da Jax, mentre quest'ultimo tenta di catturare Quan Chi. Dopo la morte di Quan Chi, Kitana e gli altri revenant continuano a servire Shinnok, accompagnandolo al Tempio Celeste di Raiden; qui Kitana viene sconfitta da Cassie Cage, nel capitolo 12. Nell'epilogo, dopo la morte di Shinnok, lei e Liu Kang sono i nuovi sovrani del Regno Occulto, a cui Raiden, ora corrotto dalla magia oscura e pi\u00f9 spietato che mai, fa visita per metterli in guardia nel caso tentino di attaccare la Terra. Nel suo finale arcade la si vede attraversare le strade di Edenia di cui \u00e8 la regina; ma ci\u00f2 si rivela essere solo un sogno che alimenta il suo odio profondo per Raiden.\nAll'inizio di \"Mortal Kombat 11\", Raiden decide di attaccare preventivamente il palazzo di Liu Kang e Kitana nel Regno Occulto con l'appoggio delle Forze Speciali; in questa occasione Kitana viene nuovamente sconfitta da Cassie Cage. Il palazzo viene distrutto in seguito al sacrificio di Sonya, ma viene poi ricostruito da Kronika, la titanide del tempo e madre di Shinnok, che convince i revenant ad aiutarla nel suo piano di creare una Nuova Era, dove Raiden non esister\u00e0. Per raccogliere nuovi alleati Kronika crea una collisione temporale che porta nel presente molti guerrieri del Torneo del Regno Esterno tra cui le versioni del passato di Kitana, Liu Kang, Kung Lao, Jade e Raiden che si alleano con i guerrieri della terra. Kitana in particolare rimane nel Regno Esterno per contrastare lo Shao Kahn del passato. Il nuovo imperatore, Kotal Kahn, la invia a chiedere aiuto a Sheeva, regina degli Shokan, che per\u00f2 preferisce restare neutrale, soprattutto quando Liu Kang e Kung Lao portano la notizia della cattura di Kotal. Nel capitolo 7, Kitana si reca insieme ai due monaci nel campo dei Tarkatan, per salvare Jade; dopo aver sconfitto Skarlet e Baraka, Kitana convince quest'ultimo e Sheeva ad aiutarla a deporre Shao Kahn e marcia contro l'imperatore con il suo esercito nell'arena. Dopo aver sconfitto Kollector, Kitana affronta Shao Kahn e lo ferisce al volto rendendolo cieco; orgoglioso di lei, ed essendo rimasto paralizzato nello scontro, Kotal le cede il trono nominandola Kitana Kahn. Durante la battaglia finale Kitana Kahn guida l'esercito del Regno Esterno e assiste alla fusione tra Raiden e Liu Kang che trasforma quest'ultimo in un Dio. Kitana e Kung Lao accompagnano quindi Lord Liu Kang nella fortezza di Kronika, ma il potere della titanide fa riavvolgere il tempo e lascia Liu Kang ad affrontare da solo gli ultimi revenant rimasti, tra cui appunto quello di Kitana. Nel finale perfetto, Liu Kang sceglie Kitana come sua compagna per forgiare una Nuova Era; il finale canonico per\u00f2 vede un mortale Raiden come assistente del Dio del Fuoco.\nNell'episodio DLC \"Aftermath\" Lord Liu Kang manda indietro nel tempo Shang Tsung, Fujin e Nightwolf a recuperare la corona di Kronika con la quale potr\u00e0 forgiare la Nuova Era; i tre si ritrovano nell'arena proprio durante lo scontro tra Kitana e Shao Kahn. Il trio richiede in seguito l'appoggio di Sheeva per purificare il revenant di Sindel, cosa che tentano di fare in segreto, sapendo che Kitana non approverebbe; la ragazza scopre le intenzioni di Sheeva e la affronta venendo per\u00f2 sconfitta. Tornata in vita, Sindel riabraccia Kitana, felice di poter rivedere sua madre di cui per\u00f2 ignora la vera natura. Sindel infatti, mentre si fanno i preparativi per la battaglia finale, libera Shao Kahn, di cui era veramente innamorata, e porta dalla sua parte gli Shokan coi i quali inizia a fare strage tra gli eroi. Sconvolta nell'apprendere la verit\u00e0 su sua madre, Kitana viene da lei sconfitta mentre Shao Kahn sconfigge Liu Kang, per poi riprendersi il comando dell'esercito del Regno Esterno. Shao Kahn e Sindel uccideranno in seguito i revenant rimasti, tra cui quello di Kitana, prima di essere traditi da Shang Tsung. Kitana non viene n\u00e9 mostrata n\u00e9 menzionata in nessuno dei due possibili finali della storia; pertanto il suo destino, cos\u00ec come quello di molti personaggi, \u00e8 ancora incerto."}
{"id": "607368", "revid": "1490767", "url": "https://it.wikipedia.org/wiki?curid=607368", "title": "Lester Grinspoon", "text": "Biografia.\nProfessore emerito all'Universit\u00e0 di Harvard, fu autore di innumerevoli pubblicazioni scientifiche sulle droghe, ed in particolare sull'uso terapeutico e non della cannabis, tra cui \"Psychedelic Drugs Reconsidered,\" e \"Marijuana: La medicina proibita\", pubblicato anche in Italia.\nIl suo primo libro, \"Marijuana reconsidered\", fu stampato dalla casa editrice dell'Universit\u00e0 di Harvard nel 1971, e successivamente ristampato nel 1977 e nel 1994. \nGrinspoon fu il primo medico degli Stati Uniti d'America a prescrivere il carbonato di litio per il disturbo bipolare. \nFond\u00f2 inoltre la collana universitaria \"Harvard Mental Health Letter\", di cui fu anche editore per quindici anni."}
{"id": "607370", "revid": "438678", "url": "https://it.wikipedia.org/wiki?curid=607370", "title": "Satsujin ken 2", "text": "Satsujin ken 2 (\u6bba\u4eba\u62f3\u30fb2) \u00e8 un film del 1974, diretto da Shigehiro Ozawa. Conosciuto anche col titolo internazionale Return of the Street Fighter, viene citato nella versione italiana del film \"Una vita al massimo\" col titolo Il ritorno del teppista, pur non essendo mai stato distribuito in Italia. \u00c8 il sequel di \"Gekitotsu! Satsujin ken\", e mantiene lo stesso cast e regista.\nTrama.\nTakuma Tsurugi viene assunto dalla Yakuza per uccidere un ragioniere che \u00e8 sotto custodia cautelare della polizia. Tsurugi utilizza uno stratagemma per infiltrarsi nella stazione: commette un crimine e viene arrestato. In arresto, Tsurugi uccide l'uomo per la Yakuza, tagliandogli la gola. Tsurugi scappa dalla prigione scappando da una finestra. La Yakuza sta usando una scuola di karate come copertura per estorcere denaro per costruire l'Asian Arts Center. Dopo che la Yakuza capisce che Tsurugi sa troppo sul suo conto, manda degli assassini per ucciderlo."}
{"id": "607374", "revid": "339392", "url": "https://it.wikipedia.org/wiki?curid=607374", "title": "Classe De la Penne", "text": ""}
{"id": "607375", "revid": "36426", "url": "https://it.wikipedia.org/wiki?curid=607375", "title": "Gregorio XII", "text": ""}
{"id": "607378", "revid": "1543377", "url": "https://it.wikipedia.org/wiki?curid=607378", "title": "Onyx Race Engineering", "text": "La Onyx Race Engineering \u00e8 una scuderia automobilistica inglese fondata da Mike Earle, nota soprattutto per la sua partecipazione alla Formula 1, dove ha corso nelle stagioni 1989 e 1990.\nStoria.\nFormula 2.\nLa Onyx cominci\u00f2 la sua attivit\u00e0 nell'automobilismo al termine del 1978, quando Mike Earle e Greg Field, gi\u00e0 co-proprietari del team LEC di Formula 1, decisero di mettersi in proprio. Il nuovo team fece il suo ingresso in Formula 2 nel 1979, schierando delle vetture costruite autonomamente; l'insuccesso di questa prima stagione spinse i dirigenti della scuderia ad adottare, per il 1980, dei telai March. I risultati cominciarono ad arrivare nel 1981, quando Riccardo Paletti conquist\u00f2 due secondi posti; l'anno dopo la Onyx decise di esordire in Formula 1 gestendo una March privata per Emilio de Villota, il quale per\u00f2 non riusc\u00ec mai a qualificarsi. \nLa Onyx prese quindi accordi con Paletti per farlo correre in Formula 1 con la propria vettura nel 1983, ma il pilota italiano perse la vita nel Gran Premio del Canada 1982, alla guida di un'Osella. Dopo un periodo di crisi, durante il quale Field usc\u00ec dalla propriet\u00e0 del team, la situazione della Onyx miglior\u00f2 nettamente nel 1983, quando la March affid\u00f2 alla scuderia inglese lo sviluppo dei propri telai; Beppe Gabbiani colse ben quattro vittorie, chiudendo il campionato in terza posizione. La stagione successiva fu invece pi\u00f9 avara di soddisfazioni ed il team non colse nessuna affermazione.\nFormula 3000.\nNel 1985 la FIA costitu\u00ec una nuova serie, la Formula 3000, in sostituzione della vecchia Formula 2; la Onyx prese parte a questo nuovo campionato, sempre schierando telai ufficiali della March. Nel 1985 e nel 1986 il pilota di punta del team, Emanuele Pirro, si piazz\u00f2 in terza e seconda posizione in campionato, conquistando un totale di quattro vittorie; nel 1987 la Onyx riusc\u00ec finalmente a conquistare il campionato con Stefano Modena. Il 1988 fu invece una stagione molto difficile, tanto che il migliore dei piloti della Onyx, il tedesco Volker Weidler, chiuse l'anno addirittura in quindicesima posizione.\nFormula 1.\n1989.\nNonostante i risultati poco brillanti dell'ultima stagione, Earle decise di passare in Formula 1, forte dell'appoggio finanziario della Marlboro e della Moneytron del finanziere belga Jean-Pierre Van Rossem, che acquis\u00ec anche una buona parte delle quote del team. Come progettista fu assunto Alan Jenkins, che in passato aveva gi\u00e0 lavorato con la McLaren; si decise di adottare un motore V8 fornito dalla Cosworth, mentre per gli pneumatici fu firmato un accordo con la Goodyear. La nuova Onyx ORE1 fu affidata a Stefan Johansson e all'esordiente belga Bertrand Gachot.\nEssendo esordiente in Formula 1, il team fu costretto a prendere parte alle prequalifiche, una sessione di prove aggiuntiva nella quale dei tredici piloti partecipanti solamente i primi quattro avevano accesso alle qualifiche vere e proprie. La competizione era quindi molto accesa e la ORE1, completata appena in tempo per la prima gara della stagione, non aveva potuto essere sottoposta a dei test preliminari; i primi Gran Premi furono quindi molto difficili e n\u00e9 Johansson n\u00e9 Gachot riuscirono a passare le prequalifiche. \nNel Gran Premio del Messico Johansson riusc\u00ec a qualificarsi in 21\u00aa posizione, non concludendo la gara per un problema meccanico; anche nelle gare seguenti, a Phoenix e a Montr\u00e9al, il pilota svedese port\u00f2 la sua vettura sulla griglia di partenza, pur non riuscendo a tagliare il traguardo in nessuna delle due occasioni. Nel Gran Premio di Francia, invece, la vettura si dimostr\u00f2 fin dall'inizio competitiva, tanto da permettere anche a Gachot di passare le prequalifiche; il pilota belga si qualific\u00f2 in undicesima posizione, ritirandosi in gara per problemi tecnici, mentre il suo compagno di squadra, partito tredicesimo, chiuse al quinto posto, portando al team i primi punti della sua storia. \nNonostante il buon risultato, la Onyx dovette continuare a disputare le prequalifiche, in quanto a met\u00e0 stagione occupava la quattordicesima posizione in Campionato (i primi tredici team avevano accesso diretto alle qualifiche). Il team comunque continu\u00f2 a far segnare buoni risultati, con i piloti che riuscivano a qualificarsi abbastanza regolarmente. Tuttavia, la situazione economica era piuttosto difficile: i finanziamenti di Van Rossem erano meno cospicui del previsto e il finanziere belga cominci\u00f2 a volersi imporre nelle decisioni del team, licenziando ad esempio Gachot poco dopo il Gran Premio d'Italia per delle critiche che il pilota belga aveva rivolto alla gestione della scuderia; al posto di Gachot fu assunto il promettente finlandese JJ Lehto.\nProprio nella gara successiva al licenziamento del pilota belga, il Gran Premio del Portogallo, la Onyx colse il miglior risultato della sua breve storia: Johansson, partito in dodicesima posizione, riusc\u00ec infatti a tagliare il traguardo addirittura al terzo posto, salendo cos\u00ec sul podio. Grazie a questo risultato la Onyx si piazz\u00f2 in decima posizione nel Campionato Costruttori, ottenendo quindi di non dover pi\u00f9 disputare le prequalifiche nella stagione successiva.\n1990.\nDurante l'inverno, per\u00f2, la situazione interna del team si fece molto difficile. Van Rossem , dopo contrasti con Bernie Ecclestone e il presidente della FIA Jean-Marie Balestre minacci\u00f2 di abbandonare la squadra qualora non fosse riuscito a stringere un accordo con la Porsche o con la Honda per la fornitura dei motori nella stagione successiva; quando ci\u00f2 non avvenne, il finanziere belga cedette la scuderia al gruppo giapponese Middlebridge, che poi pass\u00f2 la propriet\u00e0 all'appassionato di corse italo-svizzero Peter Monteverdi. Earle, Jenkins e Field (tornato come direttore tecnico nel 1989) lasciarono la squadra, che quindi inizi\u00f2 la stagione 1990 con evidenti difficolt\u00e0. \nN\u00e9 Lehto, n\u00e9 Johansson (confermato temporaneamente per due gare prima di cedere il posto allo svizzero Foitek, il cui padre possedeva il 25% del team) riuscirono a qualificare le loro ORE1 nei primi due Gran Premi della stagione; al Gran Premio di San Marino, nel quale Foitek assunse il ruolo di seconda guida, fu introdotta una versione B della vettura, che permise ad entrambi i piloti di qualificarsi. Tuttavia, l'inesperienza di Monteverdi nella gestione di un team di Formula 1 divenne presto evidente e, nonostante il settimo posto conquistato da Foitek nel Gran Premio di Monaco permettesse alla squadra di evitare le prequalifiche nella seconda parte di stagione, i risultati peggiorarono sensibilmente.\nIl team cambi\u00f2 denominazione in Monteverdi-Onyx, spostandosi poi a luglio in una nuova sede in Svizzera; tuttavia, quando venne a mancare anche l'appoggio economico di Foitek, la squadra rimase senza fondi e fu costretta a chiudere. Lehto effettu\u00f2 dei test con un telaio per la stagione 1991, ma questo progetto fu poi abbandonato.\nRinascita.\nIl 7 gennaio 2014 Mike Earle, dopo aver venduto la Arena Motorsport, ha annunciato la ricostituzione della sua vecchia scuderia con l'obbiettivo di costruire una con specifiche TC1 per il Campionato del mondo turismo. Il progetto \u00e8 tuttavia fallito a causa della decisione della Ford di non fornire l'omologazione alla vettura.\nIl 13 settembre 2014 la scuderia ha annunciato l'intenzione di costruire una con specifiche TCR per le neonate TCR International Series. L'auto \u00e8 stata consegnata alla Proteam Racing, ma a causa dei gravi problemi di competitivit\u00e0 rispetto alle altre vetture \u00e8 stata riconsegnata alla Onyx dopo appena una gara per continuare lo sviluppo. A causa dei gravi problemi tecnici la vettura ha potuto partecipare solo a poche gare nel corso della stagione, riuscendo a ottenere un solo punto. Al termine della stagione la Onyx ha ceduto lo sviluppo della vettura alla FRD Motorsport, chiudendo il progetto nel TCR."}
{"id": "607384", "revid": "79141", "url": "https://it.wikipedia.org/wiki?curid=607384", "title": "Ebanista", "text": ""}
{"id": "607385", "revid": "883940", "url": "https://it.wikipedia.org/wiki?curid=607385", "title": "Alessandro V", "text": ""}
{"id": "607389", "revid": "486946", "url": "https://it.wikipedia.org/wiki?curid=607389", "title": "Lectio magistralis di Papa Benedetto XVI su &quot;Fede, ragione e universit\u00e0&quot;", "text": ""}
{"id": "607393", "revid": "26891", "url": "https://it.wikipedia.org/wiki?curid=607393", "title": "Classe S.Marco", "text": ""}
{"id": "607394", "revid": "26891", "url": "https://it.wikipedia.org/wiki?curid=607394", "title": "Classe San Marco (nave da sbarco)", "text": ""}
{"id": "607395", "revid": "599013", "url": "https://it.wikipedia.org/wiki?curid=607395", "title": "Aagesen", "text": ""}
{"id": "607396", "revid": "1226", "url": "https://it.wikipedia.org/wiki?curid=607396", "title": "Giornata Mondiale della Giovent\u00f9", "text": ""}
{"id": "607398", "revid": "339392", "url": "https://it.wikipedia.org/wiki?curid=607398", "title": "Classe Gaeta", "text": ""}
{"id": "607409", "revid": "1305772", "url": "https://it.wikipedia.org/wiki?curid=607409", "title": "Neogreco", "text": ""}
{"id": "607420", "revid": "156341", "url": "https://it.wikipedia.org/wiki?curid=607420", "title": "Cronoscalata Catania-Etna", "text": "La Catania-Etna (dal 1969 al 1972 \"Corsa dell'Etna\") \u00e8 una competizione automobilistica, pi\u00f9 precisamente una cronoscalata, che si svolge annualmente in provincia di Catania. \u00c8 valida per il Trofeo Cronosprint. Viene organizzato dall'Automobile Club d'Italia di Catania.\nStoria.\nLa prima edizione fu organizzata l'8 giugno 1924 dall'Unione Sportiva Catanese (antenata della squadra di calcio di Catania) e si svolse tra la Piazza Duomo di Catania e Zafferana Etnea passando per la Barriera del Bosco, Battiati, San Giovanni La Punta, Trecastagni, Viagrande e Fleri. Negli anni il tragitto ha subito varie modifiche: dal 1939 si arrivava alla casa cantoniera dopo Nicolosi; dal 1969 il percorso divent\u00f2 Nicolosi-rifugio Sapienza; dal 1973 addirittura ci fu il trasferimento all'autodromo di Pergusa; dal 1980 si torn\u00f2 sull'Etna, dalla casa cantoniera di Nicolosi a Piano Bottara grazie all'unione delle tre scuderie Catania Corse, Puntese ed Etna e a Italo Cultrera.\nInterrotta nel 1983 a seguito della colata lavica che invase la Strada provinciale 92, la Corsa venne ripristinata nel 1995 su iniziativa del presidente della Provincia Nello Musumeci, che riapr\u00ec al traffico anche la strada interrotta. La partenza era situata nel viale della Regione di Nicolosi, ma a causa della pericolosit\u00e0 della prima curva (viale della Regione angolo via Etnea), \u00e8 stata spostata ai \"Pini\", accanto alla pista di pattinaggio su ghiaccio. L'arrivo, invece, era al Bivio San Leo. Nel 2004, con la modifica della legge regionale voluta dallo stesso Musumeci e proposta dal deputato Gino Ioppolo, venne autorizzata la gara su un percorso di quasi dieci chilometri, sempre sulla Nicolosi-Rifugio Sapienza.\nL'organizzazione della gara, affidata negli anni Novanta al \"Team Palik\u00e8\", dal 2003 \u00e8 curata dall'Aci di Catania. La gara del 2010, gi\u00e0 caratterizzata dalla disputa di una sola manche di prove a causa della nebbia nella parte alta del percorso e di ritardi dovuti alla pulizia della pista e al soccorso di un pilota infortunato, \u00e8 stata annullata dopo che, nel corso delle salite delle vetture E3, la Renault Clio Williams di Rocco Russo a causa di un problema meccanico andava a scartare violentemente verso un muro sul lato destro della strada, centrandolo ed investendo due incauti spettatori posizionati dietro di esso, che sono rimasti seriamente feriti. Uno dei due \u00e8 poi deceduto nella notte seguente a causa delle gravissime lesioni riportate. Illeso il pilota.\nLa gara venne cos\u00ec sospesa dal 2010 fino a data da destinarsi\nAlbo d'oro.\nNon si sono disputate gare dal 1925 al 1929, dal 1932 al 1938, dal 1940 al 1946, nel 1957 e 1958, dal 1964 al 1966, nel 1971, 1978 e 1979 (cinque edizioni furono disputate a Pergusa), dal 1983 al 1994 e nel 2003.\nDovrebbe disputarsi la 46\u00aa edizione dal 21 al 23 Maggio 2021, dopo la lunga pausa durata 11 anni."}
{"id": "607459", "revid": "466539", "url": "https://it.wikipedia.org/wiki?curid=607459", "title": "Croce di guerra al valor militare", "text": "La croce di guerra al valor militare \u00e8 una decorazione del Regno d'Italia e della Repubblica Italiana.\nStoria.\nLa croce di guerra al valor militare \u00e8 la decorazione al valor militare di grado pi\u00f9 basso e fu istituita da Vittorio Emanuele III nel 1922.\nEssa fu conferita per \"\u00abricompensare coloro che hanno tenuto nello svolgimento delle operazioni belliche, sia terrestri e marittime ed aeree, una condotta militare che li renda degni di pubblico encomio\u00bb\" (regio decreto 7 gennaio 1922, n. 195).\nSimilmente essa pu\u00f2 essere conferita in tempo di pace per analoghi atti di eroismo, purch\u00e9 l'impresa sia strettamente connessa alle finalit\u00e0 per le quali le forze militari dello Stato sono costituite.\nCroce al valore militare (7 gennaio 1922 - attuale).\nPossono essere insigniti di tale onorificenza gli appartenenti alle Forze Armate, i combattenti nelle formazioni partigiane e anche comuni, province e singoli cittadini.\nEssa si distingue dalla simile decorazione di livello inferiore, la Croce al merito di guerra, rilasciata in virt\u00f9 della partecipazione attiva ad azioni in zona di guerra.\nInsegne.\nQuesta medaglia, come del resto tutte le medaglie di merito, conobbe due versioni, la prima concessa dal Regno d'Italia, successivamente sostituita da quella concessa dalla Repubblica italiana.\nRegno d'Italia.\nLa \"medaglia\"-croce era costituita da una croce greca in rame riportante, sulle due braccia orizzontali, la scritta:\n al rovescio, con nastro azzurro con 2 pali bianchi e sul nastro un gladio con sull'elsa il motto e con intrecciato un ramo di alloro, concessa solo in caso di guerra\n al rovescio, con nastro azzurro con 2 pali bianchi e sul nastro un gladio con sull'elsa il motto e con intrecciato un ramo di alloro, concessa oltre che in caso di guerra anche in pace per le imprese di carattere militare (regio decreto 17 ottobre 1941, n. 1480)\n al dritto, con nastro azzurro con 2 pali bianchi e sul nastro un gladio con sull'elsa il motto e con intrecciato un ramo di alloro, concessa oltre che in caso di guerra anche in pace per le imprese di carattere militare\n al dritto, con nastro azzurro, concessa oltre che in caso di guerra anche in pace per le imprese di carattere militar\n al dritto, con nastro azzurro, concessa oltre che in caso di guerra anche in pace per le imprese di carattere militare\n al dritto, con nastro azzurro, concessa oltre che in caso di guerra anche in pace per le imprese di carattere militare\n al dritto, con nastro azzurro, concessa oltre che in caso di guerra anche in pace per le imprese di carattere militare\nInoltre, sulle braccia verticali, si trova in alto il monogramma coronato di Vittorio Emanuele III, \"VEIII\", che istitu\u00ec la decorazione; in basso si trova, invece, un gladio romano invaso di foglie d'alloro.\nL'altra faccia della medaglia-croce raffigurava in centro una stella a cinque punte raggiante sulle braccia della croce.\nRepubblica Italiana.\nLa \"medaglia\"-croce \u00e8 costituita da una croce greca in rame riportante, sulle due braccia orizzontali, la scritta:\n al dritto, con nastro azzurro, concessa oltre che in caso di guerra anche in pace per le imprese di carattere militare.\nInoltre, sulle braccia verticali si trova, in alto, il monogramma della Repubblica Italiana \"RI\", che istitu\u00ec la decorazione; in basso si trova, invece, un gladio romano invaso di foglie d'alloro.\nL'altra faccia della medaglia-croce raffigura in centro una stella a cinque punte raggiante sulle braccia della croce."}
{"id": "607465", "revid": "287204", "url": "https://it.wikipedia.org/wiki?curid=607465", "title": "Elettrodo a calomelano", "text": "L'elettrodo a calomelano \u00e8 un elettrodo di riferimento schematizzato nel seguente modo:\nLa semireazione redox che sta alla base di questo elettrodo \u00e8:\nL'elettrodo \u00e8 costruito depositando una pasta formata da mercurio e calomelano su un filo di platino. Tutto il sistema \u00e8 in contatto con una soluzione contenente cloruro di potassio in quantit\u00e0 nota.\nAttraverso l'equazione di Nernst possiamo misurare il potenziale corrispondente a tale semicella:\nIl potenziale dell\"'elettrodo a calomelano\" dipende solo dall'attivit\u00e0 dello ione cloruro e dalla temperatura; se la temperatura \u00e8 costante e l'attivit\u00e0 dello ione cloruro nella soluzione interna all'elettrodo non varia, il potenziale rimane costante.\nEsistono in commercio tre tipi di elettrodo a calomelano:"}
{"id": "607475", "revid": "124123", "url": "https://it.wikipedia.org/wiki?curid=607475", "title": "Pompeo Fabri", "text": "Biografia.\nFiglio di Pio Fabri e di Guendalina Castellani, Pompeo Fabri visse in un clima culturale e artistico fertile: il padre e la sorella Emma erano dei ceramisti; il nonno materno, Augusto Castellani, orafo e collezionista, dal 1873 ricopriva la carica di direttore onorario dei Musei Capitolini; il bisnonno, Luigi Fabri, era stato incisore e anche editore di Bartolomeo Pinelli.\nFin da giovane, Pompeo Fabbri rivolse i suoi interessi verso la pittura. Il suo primo maestro fu Giacomo Maes, un artista di origine belga che lo inizi\u00f2 ai primi rudimenti del disegno. Stanco della visione troppo accademica del maestro, Pompeo Fabri diviene allievo dello zio Onorato Carlandi, che lo inser\u00ec tra i fondatori nel gruppo dei XXV della Campagna romana, con il soprannome di \"Filugello\". All'aria aperta, in campagna, il giovane Fabri speriment\u00f2 la pittura dal vivo, alla luce naturale, variante a seconda delle ore del giorno e del mutare delle stagioni.\nEsposizioni e incarichi.\nPartecip\u00f2 nel 1898 all'Esposizione generale di Torino; tra gli anni 1901 e 1921 espose con la Societ\u00e0 Amatori e Cultori di Belle Arti di Roma, di cui per un periodo fu segretario; nel 1901 era all'Esposizione Italiana a Pietroburgo; nel 1910 espose a Londa, alla Ryder Gallery, 47 dipinti; nel 1915 fu presente alla mostra dell'Associazione degli Acquarellisti romani e nel 1921 invi\u00f2 sue opere alla Mostra del Grigio-verde, a Napoli. Fu segretario della Commissione Provinciale per la difesa del paesaggio. \nOttenne dal ministero della Pubblica Istruzione l'incarico di responsabile per il restauro degli affreschi di Castel Sant'Angelo, restauro che diresse tra il 1902 e il 1913, scoprendo anche parti dipinte a fresco, non conosciute. A Castel Sant'Angelo ha dedicato una serie di acquarelli, attualmente esposti nel Museo di Castel Sant'Angelo. \nNel 1913 Pompeo Fabri aveva raggiunto una sua personale maturit\u00e0 artistica. Riusciva ad astrarre, dalla pura visione della realt\u00e0, paesaggi immaginari e luminosi che chiamava \"sogni pittorici\" e che realizzava in una sinfonia di sfumati leggeri. \u00ab\u00c8 in questi dipinti che il cuore dell'artista, traboccante di affetti, sembra esultare e aprirsi alla gioia pi\u00f9 intensa e pi\u00f9 pura, come in quella meravigliosa \"Danza degli alberi\" e nelle raffigurazioni di quei piani luminosi, sconfinati e silenziosi, da cui sembra sprigionarsi e prorompere il Carducciano canto dell'amore, e cio\u00e8 \"un cantico solo in mille canti, un inno in voce di mille preghiere\". L'anima dell'artista sembra, in questi dipinti, placarsi perch\u00e9, finalmente, ha trovato la maniera di esprimere la sua personalit\u00e0.\u00bb\nSensibile agli effetti della luce, ma senza abbandonare del tutto la forma - sintetizzata, mai perduta - dipinse, soprattutto ad acquerello, vedute della Campagna romana: l'Appia Antica, Arcinazzo Romano e Anticoli Corrado. Negli ultimi anni realizz\u00f2 paesaggi a olio, con tocchi larghi, rapidi e luminosi: il materiale pittorico dato con la spatola, senza risparmio. Abitava a palazzo Castellani, accanto a Fontana di Trevi. Per disposizioni testamentarie, 25 suoi dipinti di \"Roma Sparita\" e della \"Campagna romana\", furono donati al Museo di Roma."}
{"id": "607477", "revid": "1372005", "url": "https://it.wikipedia.org/wiki?curid=607477", "title": "Paul Henreid", "text": "Biografia.\nNacque a Trieste, all'epoca parte dell'Impero Austro-Ungarico, da una famiglia facoltosa. Dopo gli studi all'Accademia Maria Teresa di Vienna e all'Istituto di Arti Grafiche, lavor\u00f2 come disegnatore e traduttore per una ditta di pubblicit\u00e0 diretta all'epoca da Otto Preminger. Questi lo present\u00f2 a Max Reinhardt, che lo invit\u00f2 a far parte della sua compagnia teatrale a Vienna. Trasferitosi in Inghilterra nel 1935, continu\u00f2 a recitare in teatro e nel cinema, comparendo - fra gli altri - nel film \"Addio, Mr. Chips!\" (1939).\nNel 1940 si stabil\u00ec negli U.S.A. e prese la cittadinanza americana. In \"Perdutamente tua\" (1942), accanto a Bette Davis, apparve come la quintessenza dell'amatore europeo, colto e sensibile, mentre in\" Casablanca\" (1942), di Michael Curtiz, a fianco di Humphrey Bogart e Ingrid Bergman, ebbe la parte di Victor Laszlo, l'idealista che lotta per la libert\u00e0. Ambedue questi personaggi esercitarono un grande fascino sul pubblico americano.\nDopo \"I cospiratori\" (1944), diretto da Jean Negulesco, Henreid si liber\u00f2 della sua immagine di esponente di una civilt\u00e0 esausta, interpretando personaggi di cappa e spada in film come \"Nel mar dei Caraibi\" (1945) e \"Eroi di mille leggende\" (1952). Nel 1951 esord\u00ec come regista con \"For Men Only\"; tra i film da lui successivamente diretti \u00e8 da ricordare \"Chi giace nella mia bara?\" (1964) con Bette Davis.\nHenreid lavor\u00f2 anche per la televisione, dirigendo episodi della serie \"Alfred Hitchcock presenta\" e \"Bonanza\". Tra gli ultimi ruoli da lui interpretati, generalmente in parti di anziani uomini di potere, \u00e8 da ricordare il cardinale nel film \"L'esorcista II - L'eretico\" (1977).\nFilmografia.\nRegista.\nLa maggior parte dell'attivit\u00e0 di Paul Henried come regista riguarda opere per la TV. Tuttavia sono da ricordare i film per il grande schermo:"}
{"id": "607485", "revid": "405275", "url": "https://it.wikipedia.org/wiki?curid=607485", "title": "Dodoria", "text": ""}
{"id": "607493", "revid": "72663", "url": "https://it.wikipedia.org/wiki?curid=607493", "title": "Tal dei Tali", "text": ""}
{"id": "607496", "revid": "1418004", "url": "https://it.wikipedia.org/wiki?curid=607496", "title": "Angela Nanetti", "text": "Biografia.\nAngela Nanetti nasce a Budrio (BO) nel 1942. A Bologna frequenta le scuole e l'universit\u00e0, laureandosi in storia medievale.\nInsegna per diversi anni nelle scuole medie e superiori di Pescara.\nNegli anni ottanta inizia il suo rapporto con il mondo dell'editoria, con l'Istituto dell'Enciclopedia Italiana e con l'editrice Mursia, su progetti di testi di tipo didattico, tra cui l'antologia per la scuola media \"Messaggi in bottiglia\".\nContemporaneamente, esordisce come scrittrice per ragazzi con \"Le memorie di Adalberto\", edito per E.Elle, un breve romanzo che affronta in maniera ironica e leggera i problemi della crescita nel periodo della pubert\u00e0. \nA questo primo romanzo ne seguono molti altri, tutti editi da Einaudi, nei quali rimane centrale il tema delle relazioni personali e sociali, esplorate tenendo fermo lo sguardo sui bambini e sulle bambine. \nNel 1995 lascia la scuola per dedicarsi esclusivamente all'attivit\u00e0 di scrittrice.\nIl suo libro di maggior successo, \"Mio nonno era un ciliegio\", \u00e8 edito in quindici paesi.\nSocia onoraria dell'Unione Nazionale Scrittori e Artisti Italiani, Angela Nanetti vince il Premio Andersen-Baia delle favole nel 1985, nel 2000 e nel 2003 quale Migliore Autore dell'anno.\nNel 1998 vince il Premio Cento per \"Mio nonno era un ciliegio\".\nNel 2008 l'autrice cambia editore, passando dall'Einaudi alla Giunti.\nNel 2010 vince il Premio Cento per \"La compagnia della pioggia\"."}
{"id": "607511", "revid": "228587", "url": "https://it.wikipedia.org/wiki?curid=607511", "title": "Logica giuridica", "text": "La logica giuridica \u00e8 la scienza del ragionamento giuridico. Il diritto qui interviene non solo come metodo di studio, ma anche come oggetto del ragionamento stesso, che avr\u00e0 carattere agonistico e sar\u00e0 concentrato nell'ambito delle argomentazioni giuridiche. \u00c8 un campo molto vasto, ma il metodo scientifico impedisce gli sconfinamenti nella filosofia del diritto e nella logica pura.\nDescrizione.\nAntropologicamente, \u00e8 possibile introdurre la logica giuridica dato che \u00e8 proprio il fondamento culturale del diritto ad esprimersi attraverso forme logiche precise. In questo caso, per\u00f2, il fondamento culturale della logica giuridica andrebbe ricercato dalla disciplina chiamata \"antropologia giuridica\".\nDal punto di vista del cittadino, il giudice rappresenta un \"rischio\", a causa dell'incertezza che l'attivit\u00e0 decisoria comporta. Si teme il processo perch\u00e9 \u00e8 comunemente ritenuto un'attivit\u00e0 fisiologicamente discrezionale, con possibili derive nell'arbitrio, che genera incertezza sugli esiti. Ne sono prove i numerosi e frequenti contrasti di giurisprudenza che affollano i repertori giudiziari.\nTutto ci\u00f2 \u00e8 rafforzato dal fatto che la decisione non \u00e8 (se non in casi sporadici) frutto esclusivo di un \"iter\" logico modellato secondo le forme della deduzione sillogistica. Ecco perch\u00e9 le decisioni devono essere motivate, ed anche ben motivate, con argomenti adeguati al caso concreto ed effettivi; il giudice deve spiegare quali sono le \"buone ragioni\" su cui si fonda la decisione, e queste devono essere \"buone\" non solo agli occhi del giudice ma anche di quelli che si trovino a valutarne \"ex post\" il fondamento.\nNella logica giuridica, due ostacoli si frappongono a questo obiettivo: l'esistenza di \"casi oggettivamente difficili\" e il fatto che qualunque ragionamento (pur se formalizzabile) necessariamente riflette un'\u00abazione interiore dell'anima\u00bb (Aristotele), consistente nell'interpretare le ambiguit\u00e0 della normativa vigente e nel cogliere differenze e analogie tra il caso da decidere e altre fattispecie storiche (i precedenti giudiziari).\nCi sono due vie per arrivare a capire la funzione e l'uso della logica giuridica: la dialettica e la retorica.\nApplicazione.\nNell'ambito della scienza giuridica, la logica giuridica gioca un ruolo fondamentale, perch\u00e9 il diritto \u00e8 un insieme coerente e chi lo applica sa di dover \"motivare\" e/o giustificare le proprie azioni. Dall'art. 111 della Costituzione deriva l'inderogabile obbligo per il giudice di motivare i propri provvedimenti, in ossequio al principio di ragionevolezza.\nM. S. Giannini scrive: \"\"Gli unici atti \u00abprogrammatici\u00bb per i quali si siano posti dei problemi in ordine alla motivazione sono la sentenza e il provvedimento amministrativo. Per gli altri atti programmatici, quali gli atti normativi e i negozi giuridici, nel nostro ordinamento non sussistono norme che dispongano circa la necessit\u00e0 di motivare\".\"\nLa dialettica.\nDerivata dai Sofisti, la Dialettica era interessata all'arte della parola, del discorso. Questa \u00e8 la via meno scientifica ma \u00e8 sicuramente quella pi\u00f9 usata quando si vuole avere ragione e/o convincere un avversario o il pubblico. Infatti, la Dialettica \u00e8 il tipo di ragionamento logico ancora oggi pi\u00f9 diffuso nelle aule di tribunale, nei parlamenti, in televisione. Per cercare di fare dei discorsi sempre pi\u00f9 incisivi e persuasivi, i Sofisti incominciarono a studiare le regole che presiedono all'arte del discorso, cercando di usarle ai propri fini. Dialettica era l'arte di unire due termini diversi (tesi e antitesi) per giungere alla formulazione di una sintesi.\nNella logica aristotelica, la forma tipica di un ragionamento dialettico era il cd. sillogismo.\nClassico esempio ne \u00e8:\nSi parte da una premessa categorica espressa mediante un quantificatore logico (tutti, qualcuno, nessuno), si pone poi la seconda premessa che abbia un termine in comune con la prima (nell'esempio: uomo), e se ne deduce una conclusione \"logica\" (ma non \"provata\"). La struttura logica della sentenza, nella concezione tradizionale, era il sillogismo (ragionamento concatenato). Soprattutto i giuristi illuministi si rifacevano al modello del sillogismo categorico (che, al contrario di quello ipotetico, contiene delle affermazioni precise), ispirato dal positivismo giuridico, secondo cui il compito del giudice si esaurisce nella mera applicazione della legge scritta: la sentenza \u00e8 una ricognizione acritica della volont\u00e0 del legislatore.Ma gi\u00e0 gli Stoici avevano intuito che il sillogismo non \u00e8 un ragionamento, bens\u00ec un'affermazione apodittica, non dimostrativa, dove sono evidenti solo le premesse e la conclusione ma non anche il processo mentale che porta dalle une all'altra.\nIn altre parole, il sillogismo \u00e8 un'argomentazione dialettica, nel senso che le sue conclusioni sono solo \"plausibili\" ma non \u00e8 detto che siano anche \"vere\".\nIl sillogismo diventa addirittura \"illegittimo\", come affermer\u00e0 Kant, se viene preso come strumento di conoscenza. Ad esempio, se si segue la concatenazione causale nel mondo empirico e si risale ad una Causa Prima (Dio), si fa un passaggio illegittimo, perch\u00e9 invece di organizzare conoscenze acquisite se ne costruiscono di nuove. \nLa critica degli Stoici \u00e8 stata ripresa nel tempo da varie Scuole di Logica, tutte pi\u00f9 o meno concordi nell'affermare che il modello sillogistico pu\u00f2 andare bene solo per i \"casi facili\" (cd. \"easy case\"), dove non ci sono dubbi sulla norma da applicare e sulla classificazione dei fatti. Nei casi facili, pu\u00f2 essere sufficiente una giustificazione deduttiva, cio\u00e8 un sillogismo categorico, che \u00e8 un classico \"modus ponens\", ossia una regola di inferenza: si dichiara che una certa premessa \u00e8 vera e se ne inferisce l'esito logico se \"p\" allora \"q\"\n\"p\" quindi \"q\" Anche a voler usare la logica proposizionale, il sillogismo adoperato nella logica giuridica non dice se le premesse sono vere o false, anzi d\u00e0 per scontato che siano vere: \u00e8 infatti \"categorico\" perch\u00e9 si basa su enunciati affermativi.\nIn ogni caso, non dice se \u00e8 vera la conclusione, ma dice solo che nella premessa maggiore c'\u00e8 il fine da raggiungere e nella premessa minore ci sono i mezzi per raggiungerlo. \u00c8 dunque solo un argomentare saggio, non anche un argomentare logico. La grande conquista di Aristotele \u00e8 stata quella di aver enunciato due universali principi della logica:\nLa retorica.\nNel pensiero aristotelico, la Retorica \u00e8 \u00abla facolt\u00e0 di scoprire in ogni argomento ci\u00f2 che \u00e8 in grado di persuadere\u00bb. Retorica \u00e8 dunque l'arte di strutturare una successione di argomenti in una determinata forma dialettica, quindi \u00e8 un modo per comunicare un contenuto nella maniera pi\u00f9 convincente.\nArgomentare implica la capacit\u00e0 di oltrepassare i propri pregiudizi e le proprie opinioni, per offrire ragioni consistenti a supporto di una decisione presa a seguito di una scelta.\nAristotele elabor\u00f2 per primo la \u00abteoria dell'argomentazione\u00bb, individuandone i cardini (esempi ed entimemi); con Cicerone, la Retorica comp\u00ec un notevole passo in avanti, ma la vera sistemazione dogmatica si ebbe nel secolo XX con il Trait\u00e9 de l'argumentation di Chaim Perelman che nel 1958 recupera la teoria aristotelica ed integra gli strumenti esemplificativi ed entimematici con il cd. \"ragionamento inverso\", l'analogia, l'argomento \"a maggior ragione\" e il ragionamento \"per assurdo\".\nLe figure retoriche.\nNella struttura dell'argomentazione, anche quella di stampo giuridico, si usano (spesso inconsapevolmente) le seguenti figure retoriche:"}
{"id": "607515", "revid": "124900537", "url": "https://it.wikipedia.org/wiki?curid=607515", "title": "Bob Woodward", "text": "Biografia.\nGiovane reporter per la \"Washington Post\", nel 1972 Woodward collabor\u00f2 assieme al collega Carl Bernstein: i due riportarono molte notizie sullo scandalo Watergate, che portarono a numerose inchieste parlamentari e spinsero infine il Presidente Richard Nixon alle dimissioni nell'agosto 1974. Il lavoro - diventato leggendario anche grazie al film Tutti gli uomini del Presidente, diretto da Alan J. Pakula, con Woodward interpretato da Robert Redford - costitu\u00ec il maggiore successo della sua carriera.\nWoodward ha continuato a lavorare per la \"Washington Post\" anche dopo il celebre caso Watergate. Ha scritto 21 libri sulla politica americana e altri fatti di attualit\u00e0, 13 dei quali entrati nelle classifiche dei bestsellers: il primo \u00e8 il celebre \"Tutti gli uomini del presidente\", scritto insieme a Carl Bernstein, e riguardante la loro inchiesta sul caso Watergate.\nHa vinto pressoch\u00e9 ogni premio giornalistico americano e - pur non vincendolo mai individualmente - ha contribuito a far assegnare al \"Washington Post\" due \"Premi Pulitzer\": nel 1973, con l'inchiesta scritta insieme a Carl Bernstein sullo scandalo Watergate (\"Premio Pulitzer per il Pubblico\" \"Servizio\" del 1973); nel 2001, da principale reporter per il \"Washington Post\" durante gli attacchi dell'11 settembre del 2001 (\"Premio Pulitzer per l'Inchiesta Nazionale\" del 2002).\nBob Woodward con Brian Duffy scrisse che un'inchiesta del Dipartimento di Giustizia degli Stati Uniti sulle attivit\u00e0 di finanziamento aveva scoperto che alcuni agenti del governo cinese avrebbero tentato di dirigere alcuni contributi provenienti dall'estero verso il comitato elettorale democratico prima delle elezioni del 1996 (Chinagate).\nNel 2008 a seguito di una crisi aziendale al Post, Woodward a 65 anni, con la qualifica di \"assistente direttore\" viene pensionato dal suo giornale, su cui tuttavia non scriveva pi\u00f9 da tempo, preferendo dedicarsi ai libri d'inchiesta. Fa parte di questa sua produzione \"Wired\" (\"Chi tocca muore\", 1984), dossier dettagliato e preciso sugli ultimi anni di vita del comico statunitense John Belushi.\nNel settembre del 2018, Bob Woodward \u00e8 al centro delle attenzioni mediatiche a causa dell'uscita (il giorno 11 settembre) del suo libro \"\", in cui raccoglie informazioni su ci\u00f2 che avviene fra le mura della Casa Bianca, e rivolge aspre critiche al Presidente degli Stati Uniti in carica, Donald Trump (definendolo \"un folle\") e alla sua amministrazione (definendola \"una gabbia di matti\")."}
{"id": "607516", "revid": "899609", "url": "https://it.wikipedia.org/wiki?curid=607516", "title": "Consorzi agrari", "text": ""}
{"id": "607528", "revid": "22475", "url": "https://it.wikipedia.org/wiki?curid=607528", "title": "Bruce Campbell", "text": "Biografia.\nNato e cresciuto a Royal Oak, un sobborgo di Detroit (nel Michigan), in una famiglia d'origini scozzesi ed inglesi, si interessa di spettacolo fin dall'infanzia anche grazie al sostegno del padre, un agente pubblicitario che recita in una compagnia di attori dilettanti. Non ancora quindicenne, esordisce in un teatro locale e al liceo diventa amico del futuro regista Sam Raimi con cui gira diversi cortometraggi in Super 8.\nQualche anno dopo, insieme al coetaneo Robert Tapert, i due si mettono alla ricerca dei finanziamenti per produrre il loro primo vero film: \"La casa\" (\"The Evil Dead\") (1981). Inizialmente, per attrarre potenziali investitori, viene girato un cortometraggio-pilota, \"Within the Woods\" (1978); l'operazione genera interesse e il film entra in produzione: Raimi scrive e dirige un horror a tinte fosche, citazionista e cinefilo ma con una messa in scena estremamente originale condita da un forte umorismo nero, mentre Campbell si ritaglia su misura il ruolo di Ash Williams, il protagonista della pellicola. La trama \u00e8 semplice: cinque ragazzi passano il finesettimana in una baita isolata tra i boschi, trovano in cantina un libro maledetto risvegliando incautamente un demone Sumero che si impossessa a turno di ognuno di loro, \u00e8 l'inizio di una carneficina e solo Ash riuscir\u00e0 a resistere fino all'alba. Il film, girato con un budget irrisorio (circa 350\u00a0000 dollari) tra l'autunno del 1979 e l'inverno del 1980, utilizzando un vero chalet abbandonato in una foresta del Tennessee come location principale, ha avuto una lavorazione difficile soprattutto per gli attori, dati i mezzi limitati, il freddo e le difficolt\u00e0 logistiche.\nNell'interpretare il ruolo, Campbell ha dovuto affrontare delle prove fisiche massacranti, oltre alla preoccupazione condivisa con Tapert e il regista di finire il film tra problemi economici e avversit\u00e0 di ogni tipo. Dopo una lunga post-produzione, la pellicola, grazie a una recensione favorevole di Stephen King, viene distribuita prima in Inghilterra e dall'aprile del 1983 negli USA, diventando una pietra miliare del genere horror e nel tempo anche un grande successo commerciale. Ash Williams rester\u00e0 sempre il ruolo pi\u00f9 noto nella carriera dell'attore che torner\u00e0 a interpretare il personaggio altre tre volte: nei due sequel \"La casa 2\" (1987) e \"L'armata delle tenebre\" (1992), e diversi anni dopo nella serie televisiva \"Ash vs Evil Dead\" (2015-18), prodotta nell'arco di tre stagioni per il canale Starz.\nFilm dopo film, grazie alla verve (sempre pi\u00f9 comica) di Campbell, il personaggio accrescer\u00e0 la sua popolarit\u00e0 con schiere di fan in tutto il mondo, ne verr\u00e0 tratto anche un merchandising (videogiochi, fumetti, modellini), e l'attore diventer\u00e0 prima un'icona cult e pi\u00f9 recentemente una star TV, restando coinvolto come co-produttore in tutti i capitoli del franchise. Intorno alla met\u00e0 degli anni 1980 dopo l'esperienza fallimentare del secondo film di Sam Raimi, \"I due criminali pi\u00f9 pazzi del mondo\", causa problemi e incomprensioni con lo studio committente, Campbell si trasferisce a Los Angeles per dare una svolta alla sua carriera. Nel tempo continua il sodalizio artistico con l'amico regista interpretando i capitoli successivi della saga di \"Evil Dead\", il secondo film, uscito in sala nel 1987 con una trama molto simile all'originale quasi da esserne un remake (Ash \u00e8 ancora nello chalet ad affrontare i demoni ma questa volta perde la mano destra sostituendola con una motosega), \u00e8 finanziato e distribuito da Dino De Laurentiis con un budget di 3\u00a0500\u00a0000 di dollari che permette a Raimi di raggiungere vette altissime tra colpi di scena e invenzioni visive, e a Campbell, cresciuto come attore rispetto al primo episodio, di sviluppare dal punto di vista fisico ed emotivo un livello di comicit\u00e0 slapstick degno di un cartone impazzito alla Hanna e Barbera.\nDella trilogia, \"La casa 2\" (\"Evil Dead II\") \u00e8 il capitolo pi\u00f9 riuscito, sicuramente il pi\u00f9 amato dalla critica, mentre il terzo film, datato 1992, \u00e8 quello pi\u00f9 ambizioso, e per Campbell un potenziale veicolo per diventare una star. Prodotto da De Laurentiis e dalla Universal Pictures con un budget di 13\u00a0000\u00a0000 di dollari, \"L'armata delle tenebre\" (\"Army of Darkness\") vira la trama nel genere fantasy per raggiungere un pubblico pi\u00f9 generalista: Ash dopo un viaggio nel tempo si ritrova in un Medioevo da tregenda a combattere un esercito di scheletri capitanati dal suo \u201cdoppio malvagio\u201d. Raimi firma un film demenziale e d'avventura pi\u00f9 che un vero horror, un gioiello cinefilo (dagli scheletri di Ray Harryhausen, fino a Mad Max e a Indiana Jones), molto lontano dall'estetica di una grande produzione hollywoodiano degli anni novanta e tutto al servizio del suo protagonista che d\u00e0 il meglio di s\u00e9 come attore, mimica e presenza scenica, interpretando addirittura due ruoli: Ash e il suo clone malvagio \u201cEvil\u201d Ash. Apprezzato dai critici, non ha per\u00f2 lo stesso successo di pubblico dei due capitoli precedenti: colpa dei vari cambiamenti (titolo, trama e genere discostandosi fin troppo dai primi film), dei costi molto elevati (Campbell, Raimi e Robert Tapert sacrificano 1\u00a0000\u00a0000 di dollari in tre dai rispettivi salari per aumentarne il budget), di un contenzioso tra De Laurentiis e la Universal che ne posticipa la distribuzione (pronto nell'estate del 1992 uscir\u00e0 nelle sale solo nel febbraio del 1993) e manomissioni varie da parte di produttori e distributori (ne viene rigirato il finale perch\u00e9 considerato troppo cupo ed esistono addirittura quattro versioni del film).\nLa pellicola, alla sua uscita riesce a malapena a recuperare i costi con gli incassi delle sale cinematografiche fermando Campbell nella sua scalata a status di star e ridimensionando le ambizioni del suo regista, ma nel tempo grazie all'home video, ai cospicui passaggi televisivi e alle ri-distribuzioni delle varie versioni diventa un cult tanto quanto i capitoli precedenti.\nL'attore, in ruoli minori, continuer\u00e0 a recitare in quasi tutti i film di Raimi compresa la trilogia di \"Spider-Man\" e verr\u00e0 scritturato in pellicole di registi del calibro di John Carpenter, Joel e Ethan Coen, Frank Darabont, Don Coscarelli, John Lasseter e Peyton Reed. Nell'arco della sua carriera interpreta diversi B-Movies da protagonista, alcuni considerati dei cult come: \"Maniac Cop\" (1988) di William Lustig, che genera un altro franchise, \"Bubba Ho-Tep\" (2002) di Don Coscarelli, un horror molto amato dalla critica che \u00e8 anche una riflessione sulla vecchiaia, tratto da un bellissimo romanzo breve di Joe R. Lansdale, dove nel ruolo di un invecchiato Elvis Presley l'attore offre la sua migliore interpretazione di sempre, e \"My Name Is Bruce\" (2007), il suo secondo film da regista, in cui interpreta una versione negativa di s\u00e9 stesso, intento ad aiutare un gruppo di fan contro un demone di origine cinese.\nDopo \"L'armata delle tenebre\", Campbell intraprende una solida attivit\u00e0 televisiva come protagonista di due serie: \"Le avventure di Brisco County, Jr.\" (1993-94), prodotta dalla Fox senza badare a spese e con un grande lancio pubblicitario ma che purtroppo si rivela un fiasco venendo interrotta dopo una sola stagione, e \"Jack of All Trades\" (2000), girata in Nuova Zelanda e prodotta da Sam Raimi e Robert Tapert. Nello stesso periodo recita un ruolo ricorrente (Autolico, il re dei ladri) nelle due fortunate serie gemelle di genere fantasy sempre prodotte da Raimi e Tapert, \"Hercules\" e \"Xena - Principessa guerriera\" (1995\u201399), delle quali firma anche la regia di alcuni episodi, inoltre interpreta diversi telefilm da protagonista: \"Tornado!\" (1996) (per Fox), \"Vite bruciate\" (1997) (NBC), e sotto contratto con la Disney, \"Il ritorno del maggiolino tutto matto\" (1997) e \"Corsa all'oro\" (1998). Sono anche gli anni in cui appare come interprete fisso nella quarta stagione di \"Ellen\" (1996-97) e come \u201cspecial guest\u201d in altre serie televisive di successo (\"Lois &amp; Clark - Le nuove avventure di Superman\", \"\", \"X-Files\"). All'inizio degli anni 2000 si trasferisce definitivamente in Oregon con la seconda moglie, la costumista Ida Gearon, ma l'allontanamento da Hollywood non ne rallenta minimamente la carriera: oltre al film \"Bubba Ho-Tep\" \u00e8 co-protagonista in \"Tutta colpa di Sara\", di Reginald Hudlin, e interprete principale del telefilm \"Terminal Invasion\", diretto da Sean S. Cunningham.\nTra il 2003 e il 2006 recita nell'horror \"Il mistero del bosco\", di Lucky McKee, fa parte del cast di \"Sky High - Scuola di superpoteri\", con Kurt Russell, e interpreta due produzioni cable della Sci-Fi Channel girate in Bulgaria: il film TV \"Alien Apocalypse\", firmato dall'amico d'infanzia Josh Becker, e \"Man with the Screaming Brain\", un B-Movie dalla lunga gestazione produttiva che rilegge in chiave comica la storia di Frankenstein e che segna il suo esordio come regista nel lungometraggio. Nello stesso periodo esordisce come scrittore firmando due best-seller, l'autobiografia \"\" (2001) e il romanzo \"Make Love! The Bruce Campbell Way\" (2005), e incrementa la sua attivit\u00e0 di doppiatore prestando la voce ad alcuni personaggi principali in film d'animazione importanti come \"Ant Bully - Una vita da formica\" (2006) di John A. Davis, e \"Piovono polpette\" (2009), di Phil Lord e Chris Miller ma anche a serie animate, videogiochi e alle versioni audiolette dei suoi libri.\nNel 2007 diventa il testimonial pubblicitario dell'Old Spice cologne e riscuote un grande successo interpretando l'ex Navy Seal e donnaiolo impenitente Sam Axe, il co-protagonista della serie televisiva \"Burn Notice - Duro a morire\" (2007-2013). Creata da Matt Nix per il canale USA Network, questa serie di spionaggio ambientata a Miami, diventa uno dei programmi pi\u00f9 visti in America sulle reti cable e la popolarit\u00e0 sar\u00e0 tale da farla durare per sette stagioni e trarne anche un prequel con Campbell protagonista assoluto: il filmTV \"Burn Notice - La caduta di Sam Axe\" (2011), diretto da Jeffrey Donovan. Sul finire della serie, Campbell si ricongiunge a Sam Raimi e Robert Tapert per produrre il remake del loro film d'esordio: \"La Casa\" (\"Evil Dead\"), affidandone la regia al talentuoso esordiente Fede \u00c1lvarez e mantenendo la trama dell'originale pressoch\u00e9 invariata con l'eccezione del cambio di sesso del personaggio principale, non pi\u00f9 Ash ma Mia, una ragazza con problemi di tossicodipendenza interpretata dalla brava Jane Levy. Distribuito da Sony Pictures nel 2013, il film si rivela il pi\u00f9 grande successo del franchise al botteghino, incassando quasi 100\u00a0000\u00a000 di dollari a fronte di un budget di soli 17\u00a0000\u00a0000, ma le critiche saranno discordanti e in generale verr\u00e0 poco amato dai fan della trilogia classica, nonostante l'indubbio talento visivo di Alvarez e la presenza dello stesso Campbell in un breve cammeo (nel ruolo di Ash) alla fine dei titoli di coda.\nIl successo commerciale del remake spinge i tre amici a investire nuovamente sulla saga, ma questa volta per accontentare i vecchi ammiratori decidono di dare un seguito alla storia principale interrotta nel 1992, e dopo avere accarezzato l'idea di un nuovo film con Ash Williams, si rendono conto che ormai i tempi sono maturi per rilanciare il personaggio attraverso il mezzo televisivo, sfruttando anche la popolarit\u00e0 di Campbell raggiunta con \"Burn Notice - Duro a morire\". Nel 2015 prende vita la serie televisiva che dar\u00e0 all'attore il pi\u00f9 grande successo personale della sua carriera: \"Ash vs Evil Dead\", creata dallo stesso Sam Raimi insieme al fratello Ivan e a Tom Spezialy, prodotta dalla rete Starz, e come il remake del 2013 girata in Nuova Zelanda per questioni di budget ma ambientata in America. La trama racconta di come Ash, ormai un invecchiato e disilluso commesso di supermercato ridottosi a vivere in una roulotte, risvegli di nuovo stupidamente le forze del male con il libro che lo aveva gi\u00e0 inguaiato trenta anni prima, tornando a essere, suo malgrado, l'eroe cacciatore di demoni che era un tempo. Campbell in stato di grazia, regala ai suoi fan (e a un nuovo pubblico) risate e divertimento a non finire nonostante le scene gore siano raccapriccianti, ma proprio grazie a questo miscuglio di elementi la serie diventa subito un cult. Nel cast lo affiancano come co-protagonisti i giovani Dana DeLorenzo e Ray Santiago, che interpretano i suoi prot\u00e9g\u00e9 Kelly e Pablo, e Lucy Lawless, nel ruolo di una strega immortale che nell'arco delle stagioni si alleer\u00e0 o combatter\u00e0 contro Ash. Raimi firma anche la regia del bellissimo episodio pilota, con il premio Oscar Bob Murawski al montaggio, nel tempo verranno effettuate altre felici scelte di casting: Mimi Rogers, Lee Majors (nel ruolo del padre di Ash), e alcuni veterani della trilogia come Ellen Sandweiss e Ted Raimi, che torneranno nei loro vecchi (ma anche in nuovi) ruoli.\nIl successo \u00e8 immediato: Starz presenta il progetto come prodotto di punta dell'anno, i tre film de \"La casa\" vengono riproposti dal network in una lunga maratona TV, mentre Campbell manda i fan in visibilio durante il tour promozionale, tanto che la serie sar\u00e0 rinnovata per una seconda stagione addirittura tre giorni prima della messa in onda del pilot. La produzione andr\u00e0 avanti per pi\u00f9 di tre anni e si concluder\u00e0 nell'aprile 2018 al termine della terza stagione per un calo di ascolti degli ultimi episodi e probabilmente per volont\u00e0 dello stesso Campbell di non continuare. La sera prima del finale, l'attore ringrazier\u00e0 pubblicamente i fan, Raimi, Tapert e il canale Starz per l'esperienza pi\u00f9 bella di tutta la sua carriera annunciando l'addio definitivo al personaggio.\nNei giorni successivi, con grande amarezza da parte degli ammiratori che si scatenano su internet con suppliche e richieste per continuare la serie o produrre un nuovo film, l'attore dichiarer\u00e0 alla stampa che per un uomo di 60 anni era ormai troppo duro fisicamente lavorare con i ritmi di produzione serrati che imponeva una serie di quel tipo (continuando a collezionare traumi fisici nelle scene d'azione) e che lavorer\u00e0 ancora al franchise ma solo come produttore, smentendosi comunque presto, dato che l'anno seguente interpreter\u00e0 ancora Ash in CGI e come doppiatore, nel celebre videogame \"Dead by Daylight\". Negli anni 10' oltre a \"Burn Notice\" e \"Ash vs Evil Dead\", l'attore recita come guest in altre serie di culto (\"Psych\", \"Fargo\", \"Lodge 49\"), prende parte a nuovi film (\"Il grande e potente Oz\", \"The Escort\"), continua a fare il doppiatore (\"Cars 2\", \"Rapunzel - La serie\"), scrive una seconda autobiografia e lavora anche come presentatore, inizialmente in eventi live e streaming, poi in televisione come nuovo volto dello show \"\" (2019), su Travel Channel.\nDal 2020 al 2021, nonostante i rallentamenti del suo settore per via della pandemia da COVID-19, interpreta l'horror \"Black Friday!\", presta la voce a un personaggio nella serie d'animazione Netflix \"Gli ultimi ragazzi sulla Terra\", ri-distribuisce \"La casa\" prima nei Drive-In poi nelle sale statunitensi, e insieme a Raimi e Tapert produce per HBO Max il quinto film del franchise: \"Evil Dead Rise\", una sorta di sequel-reboot della saga (senza la presenza di Ash), diretto dal giovane Lee Cronin.\nCarriera.\nGli esordi.\nInizia a recitare da adolescente in un paio di rappresentazioni teatrali messe in scena da una compagnia di dilettanti e pi\u00f9 assiduamente nei cortometraggi in Super 8 girati con Sam Raimi e altri compagni di scuola. Dai primi anni 1970, il gruppo di amici ne realizza circa una trentina che inizialmente vengono proiettati nelle aule scolastiche o alle feste private e in seguito nelle sale cinema dei campus universitari, i generi sono: thriller, azione e comicit\u00e0 slapstick alla \u201cI tre marmittoni\u201d. Campbell, oltre a recitare in quasi tutte queste produzioni amatoriali si ritaglia anche svariate mansioni dietro la macchina da presa: ne dirige una mezza dozzina, in altri \u00e8 il produttore o vi lavora come sound designer. Oltre Raimi e Campbell, quasi tutti gli altri membri del gruppo riusciranno a costruirsi un futuro nel cinema: i registi Scott Spiegel e Josh Becker, il produttore John Cameron, gli stessi fratelli di Raimi, Ted (attore) e Ivan (sceneggiatore), fino a Robert Tapert, entrato nella compagnia qualche anno dopo rispetto agli altri e che diventer\u00e0 produttore. Nel 1977 i ragazzi provano a girare anche un lungometraggio, \"It's Murder!\", diretto da Raimi con un budget di soli 2\u00a0000 dollari, interpretato, scritto, e prodotto dallo stesso regista insieme a Scott Spiegel, \u00e8 una sgangherata commedia-noir slapstick che vede Campbell interpretare un ruolo secondario, occuparsi del suono e dirigere alcune scene di seconda unit\u00e0. Il film, girato nell'arco di sei mesi durante i fine settimana, viene presentato in anteprima al campus universitario di Tapert e Ivan Raimi, ma a differenza dei corti si rivela un grande insuccesso (anche per colpa della resa del formato Super 8) e non sar\u00e0 mai distribuito ufficialmente. Questa esperienza negativa serve comunque a motivare una parte del gruppo a riprovarci con pi\u00f9 professionalit\u00e0: l'anno successivo, Campbell (che nel frattempo ha studiato recitazione con Troy Donahue in un campo estivo per aspiranti attori), fonda insieme a Raimi e a Tapert la casa di produzione Renaissance Pictures, con l'obiettivo di realizzare un film vero e di imporsi come interprete. Il trio sceglie di fare un horror, visto gli ottimi risultati commerciali che questo genere riscuote nei circuiti dei Drive-In, Raimi scrive un soggetto che si ispira ad alcuni classici (\"La notte dei morti viventi\", \"Non aprite quella porta\"), e per attirare potenziali investitori viene deciso di farne prima un cortometraggio, una sorta di teaser-trailer del film. Con un investimento di 1\u00a0600 dollari, in un paio di weekend viene girato \"Within the Woods\" (utilizzando come location la casa di campagna dei Tapert), la storia \u00e8 molto simile a quella che poi si vedr\u00e0 nel film: un gruppo di ragazzi risveglia involontariamente una forza oscura che si impossessa dei poveri malcapitati. I ruoli principali sono interpretati da Campbell (anche se il personaggio non si chiama ancora Ash ed \u00e8 caratterizzato in modo diverso) e da Ellen Sandweiss, che in questa prima versione della storia ha decisamente la parte pi\u00f9 importante. Il corto viene proiettato in una sala di Detroit prima del cult \"The Rocky Horror Picture Show\", un critico lo recensisce molto positivamente sul giornale locale e grazie a questo i tre amici ottengono da tanti piccoli finanziatori il capitale necessario per cominciare la lavorazione di \"La casa\". Per il suo primo vero film, Raimi scrive una nuova versione della sceneggiatura contravvenendo la regola base del cinema horror: dare al personaggio maschile il ruolo di eroe positivo al posto di quello femminile, e adattandolo alle corde di Campbell nasce Ash Williams, il personaggio iconico che negli anni dar\u00e0 al suo interprete fama internazionale. Ellen Sandweiss viene riconfermata nel cast come co-protagonista, mentre per gli altri personaggi sono scritturati due giovani attori residenti a Detroit, (Hal Delrich e Betsy Baker), e la figlia di uno dei finanziatori, Sarah York (nome d'arte di Theresa Tilly). Nell'autunno del 1979, con circa 90\u00a0000 dollari di budget e una troupe composta da meno di dieci persone, iniziano le riprese in un vero chalet isolato nel bosco a Morristown, Tennessee. La scelta di girare in uno Stato del Sud viene effettuata puramente per questioni climatiche ma il calcolo si rivela errato dato che sar\u00e0 l'inverno pi\u00f9 freddo mai registrato in Tennessee dagli inizi del Novecento, questo aspetto, unito alle ristrettezze economiche e a vari problemi di inesperienza produttiva, crea pesanti disagi e ritardi alla produzione, i pi\u00f9 colpiti da questa serie di problematiche sono gli attori, soprattutto Campbell e la Sandweiss, che stando in scena pi\u00f9 degli altri recitano per lunghi periodi in condizioni estreme, anche per colpa dei trucchi speciali costantemente applicati ai loro corpi e dei traumi fisici derivati dalle scene con cadute, corse e lotte. Quando i soldi finiscono, quasi tutti abbandonano il set (compreso il direttore della fotografia), e nelle ultime tre settimane oltre a Campbell, Raimi e Tapert rimangono a lavorare al film solo due persone: l'assistente tuttofare David Goodman, e Josh Becker, che deve dividersi tra il lavoro di tecnico del suono, di aiuto regista e come sostituto alla fotografia. Le riprese terminano alla fine del gennaio 1980, seguono quasi due anni di post-produzione in cui vengono girate altre scene integrative a Detroit, il budget passa da 90\u00a0000 a 350\u00a0000 dollari, coperti in parte dallo stesso Campbell che convince il padre a ipotecare la sua casa, mentre Raimi si sposta a New York assumendo una montatrice professionista che ha come assistente un ancora sconosciuto Joel Coen. Il film viene presentato in anteprima a Detroit il 15 ottobre del 1981 con il titolo \u201cBook of the Dead\u201d, generando grande entusiasmo a livello locale, poi viene proposto per la distribuzione ad alcuni studios importanti ma solo l'anziano distributore di B-Movies Irvin Shapiro decide di aiutare i ragazzi vendendo la pellicola all'estero, apportando cos\u00ec alcune modifiche al montaggio, gonfiando il negativo da 16 a 35 mm e cambiando il titolo in \"The Evil Dead\". Nel maggio del 1982, \"La casa\" viene proiettato al mercato del festival di Cannes, Stephen King \u00e8 presente in sala e ne scrive una recensione entusiastica che spinge la societ\u00e0 inglese Palace Pictures a comprare il film per il mercato britannico, e dopo averlo fatto partecipare ai festival di Edimburgo, Londra e Glasgow, la compagnia lo distribuisce nel gennaio del 1983 in simultanea al cinema e in videocassetta per tutto il Regno Unito. Gli incassi delle sale sono moderati, in 22 cinema per i primi 17 giorni di programmazione il film realizza un profitto netto di 100\u00a0655 sterline, ma i guadagni dal mercato home video (con 50\u00a0000 videocassette vendute) superano ogni aspettativa, facendo diventare l'opera prima di Raimi un successo tale che batte nelle classifiche delle vendite anche \"Shining\" di Stanley Kubrick. Questo convince la New Line Cinema a distribuire \"La casa\" in USA, inizialmente con un paio di programmazioni preview (a New York e Detroit) e facendo partecipare la pellicola al Filmex Festival di Los Angeles, per poi lanciarla ufficialmente nelle sale cinematografiche dal 15 aprile 1983. Dopo la partenza nelle prime due settimane in 54 cinema, il film arriva a essere proiettato in pi\u00f9 di 120 schermi incassando circa 2\u00a0400\u00a0000 dollari, non un grande risultato ma comunque un successo visto gli esigui costi da recuperare su un budget cos\u00ec basso. La critica americana inizialmente si divide e l'interpretazione di Campbell non genera particolare entusiasmo ma successivamente, grazie a una serie di proiezioni notturne per appassionati, il film di Raimi acquisisce la fama di \u201cMidnight Movie\u201d e il suo giovane interprete comincer\u00e0 a godere di una certa riconoscibilit\u00e0 tra gli amanti del genere. Dall'estate del 1983, \"La casa\" sar\u00e0 distribuito in diversi Paesi stranieri con risultati al box office di gran lunga superiori a quelli delle sale nordamericane: \u00e8 un successo in Giappone, Italia, Spagna e Francia, la critica estera ne \u00e8 entusiasta e i finanziatori guadagneranno in pochi anni cinque volte la somma investita. Ma il grande risultato economico si svilupper\u00e0 nel tempo, grazie al mercato dell'home video e alle varie ri-distribuzioni nelle sale, che faranno riscoprire l'opera prima di Raimi a nuove generazioni di critici e appassionati, rendendolo un cult movie in tutto il mondo che dar\u00e0 vita a tre sequel, un remake, una serie televisiva, quattordici video-game, un musical messo in scena con successo nei paesi anglofoni, diversi documentari o special sulla lavorazione del film e lo sviluppo della saga ma anche un merchandising insolito per un horror (giochi di ruolo, modellini, gadget e fumetti pubblicati anche da case editrici importanti come Dark Horse Comics che generano un universo espanso su Ash e gli eventi del film). Grazie ai riscontri ottenuti, che lanciano Sam Raimi come uno dei giovani registi pi\u00f9 promettenti degli anni ottanta, per Campbell, si apre una carriera ultra quarantennale nel mondo dello show business come attore e cineasta.\nAsh Williams.\nIl ruolo pi\u00f9 importante e iconico della lunga carriera di Campbell \u00e8 ancora oggi quello di Ash Williams (Ashley 'Ash' J. Williams), l'eroe creato da Sam Raimi, protagonista del celebre franchise \"Evil Dead\". Prestante, sarcastico, spaccone, donnaiolo ma anche irresponsabile e codardo, viene sempre identificato dal pubblico con il simpatico attore che dalla fine degli anni settanta a oggi, interpretandolo capitolo dopo capitolo, amplifica doti e difetti del commesso di supermercato del Michigan diventato un cacciatore di demoni armato di fucile e motosega. Se nel primo film il personaggio \u00e8 giovane, timido e in alcuni momenti chiave anche impacciato, negli episodi successivi grazie al carisma del suo interprete acquisisce sempre pi\u00f9 grinta e ironia, tanto da diventare nel contesto horror di questa saga sia un personaggio comico sia un eroe d'azione. Dopo il cortometraggio \"Within the Woods\" (anche se in questa prima produzione del 1978 il personaggio non ha ancora un nome), Campbell lo impersoner\u00e0 nelle varie fasi della vita, dalla giovinezza all'et\u00e0 matura, per quattro volte: in \"La casa\" (1981), \"La casa 2\" (1987), \"L'armata delle tenebre\" (1992) e nella serie televisiva \"Ash vs Evil Dead\" (2015-18), composta da tre stagioni e da una ulteriore stagione di cortometraggi-trailer realizzata per scopi promozionali. Con i primi due film l'attore raggiunger\u00e0 un certo cult status tra gli appassionati del genere horror, con il terzo cercher\u00e0 di imporsi nel cinema mainstream aumentando il suo fandom a livello internazionale e diventando universalmente riconoscibile come \u201cattore feticcio di Sam Raimi\u201d, mentre con la serie televisiva arriver\u00e0 finalmente l'apice della fama e il coronamento di una carriera. Nel lungo intervallo temporale tra il terzo capitolo e la serie si \u00e8 spesso vociferato del ritorno di Ash in un ipotetico quarto film sempre diretto da Raimi e molto pi\u00f9 concretamente nel 2004, di un crossover prodotto dalla New Line Cinema insieme al Freddy Kruger di \"Nightmare\" e al Jason Voorhees di \"Venerd\u00ec 13\" che avrebbe dovuto intitolarsi \u201cFreddy vs. Jason vs. Ash\u201d, ed essere il sequel di \"Freddy vs. Jason\", il film di Ronny Yu che l'anno precedente aveva riscontrato un grande successo nelle sale, ma il progetto non \u00e8 mai andato in porto per questioni di diritti tra gli autori dei tre franchise. Campbell \u00e8 comunque apparso nel ruolo di Ash, in un cammeo alla fine dei titoli di coda de \"La Casa\" (2013), il remake del film originale diretto da Fede \u00c1lvarez che l'attore ha anche prodotto insieme a Sam Raimi. Nel tempo, ha inoltre interpretato il personaggio come doppiatore in svariati video-games: ' (2000), ' (2003), ' (2005), ' (2011), \"Dead by Daylight\" (2019) e \"\" (2021).\nAnni ottanta.\nDopo \"La casa\", recita un ruolo secondario nel nuovo film di Sam Raimi, \"I due criminali pi\u00f9 pazzi del mondo\" (1985), scritto dal regista con Joel e Ethan Coen. In origine avrebbe dovuto esserne il protagonista ma la societ\u00e0 finanziatrice Embassy Pictures gli preferisce l'attore teatrale Reed Birney, Campbell nonostante sia il co-produttore del film, accetta comunque la parte interpretandola egregiamente e alla sua uscita la pellicola si rivela un disastro. Nella seconda met\u00e0 degli anni ottanta, l'attore gira \"La casa 2\" e si trasferisce a Hollywood recitando in alcuni horror di serie B, \u00e8 Jack Forrest, il protagonista di \"Maniac Cop\" (1988), diretto da William Lustig, che nonostante l'insuccesso nelle sale diventa un hit per il mercato home video, tanto da fare tornare Campbell anche nel sequel \"Maniac Cop 2\" (1990), ma solo come comprimario perch\u00e9 dopo dieci minuti il personaggio viene fatto fuori. Nel 1989 interpreta con efficacia un pronipote di Van Helsing in caccia del Conte Dracula (David Carradine) in \"Tramonto\", un riuscito ibrido tra western e film di vampiri firmato da Anthony Hickox, che per\u00f2 paga lo scotto del fallimento della casa di produzione Vestron Pictures, rimanendo fermo un anno per poi essere distribuito direttamente in videocassetta. In quel periodo l'attore perde anche due grandi occasioni: \u00e8 la prima scelta per interpretare il personaggio del padre in \"Cimitero Vivente\" (1989), tratto dal bestseller di Stephen King, ma in seguito la parte viene data a Dale Midkiff, idem per \"Darkman\" (1990), diretto dall'amico Sam Raimi, con la Universal che impone al regista Liam Neeson. Campbell, tuttavia, apparir\u00e0 in un breve cammeo nella scena finale del film proprio nel ruolo di Darkman.\nAnni novanta.\nNei primi anni novanta la carriera dell'attore entra in fase di lancio smarcandosi dai B-Movies, inizialmente come protagonista in \"L'armata delle tenebre\" (1992), ma il film di Raimi alla sua uscita sar\u00e0 inferiore alle aspettative, e subito dopo con il ruolo principale della serie televisiva \"Le avventure di Brisco County, Jr.\". Prodotta ad alto budget dalla Warner per il network Fox e creata da Jeffrey Boam (sceneggiatore di \"Indiana Jones e l'ultima crociata\") insieme a Carlton Cuse, la serie \u00e8 un western con delle commistioni di fantascienza alla \"Selvaggio West\", tutta incentrata sul personaggio di Campbell: il marshall Brisco County, laureato a Harvard e abile pistolero che eredita dal padre, oltre al nome, anche il titolo di difensore della legge. L'attore offre una prova interessante, caratterizzando il personaggio in modo differente rispetto alle interpretazioni precedenti e dichiarando in seguito che Brisco \u00e8 stato il ruolo migliore della sua carriera. Le aspettative del network sono altissime fin dalle riprese del lungo episodio pilota, la serie viene presentata alla stampa come prodotto di punta della stagione mentre a \"X-Files\", realizzata in contemporanea, viene data pochissima importanza. Si organizza un lancio pubblicitario in grande stile: poster e gigantografie di Campbell sono dappertutto, i trailer e gli spot impazzano sui canali Fox e perfino nelle sale cinematografiche prima dei film in programmazione, Sandy Grushow, a capo del network, dichiara in un'intervista al Sunday Times \u201c...se Bruce Campbell non diventer\u00e0 una grande star TV...manger\u00f2 la mia scrivania!\u201d. Il primo episodio va in onda il 27 agosto 1993 con un rating altissimo e recensioni molto lusinghiere, ma col passare dei mesi il pubblico decresce fino a farne crollare gli ascolti e la serie viene cancellata nel maggio del 1994 al termine di una lunga (27 episodi) e unica stagione. Con queste due occasioni mancate, le possibilit\u00e0 per Campbell di diventare una star si interrompono e la sua carriera subisce un ridimensionamento, accetta ruoli secondari in film importanti ma che non funzionano al botteghino come \"Mister Hula Hoop\" (1994), di Joel e Ethan Coen (scritto dai due fratelli con Sam Raimi), \"Fuga da Los Angeles\" (1996), di John Carpenter, \"La mia flotta privata\" (1997), di Bryan Spicer, e interpreta ruoli da protagonista in trascurabili film per la televisione, tra cui \"Tornado!\" (1996), di Noel Nosseck (sempre per Fox), dove interpreta Jack Thorne, l'eroe di questa vicenda catastrofica scritta da un ancora sconosciuto John Logan, e per la NBC, il dramma tratto da una storia vera \"Vite Bruciate\" (1997), di Dick Lowry. Di questo periodo, la sua migliore prova \u00e8 nel film in bianco e nero di produzione low budget, \"Running Time\" (1997), nel ruolo di Carl Matushka, il protagonista di questo noir-crime incentrato su una rapina e girato interamente in piano sequenza dall'amico Josh Becker, ma purtroppo la pellicola ha visibilit\u00e0 solo in home video e nei circuiti dei festival indie, mentre il suo ruolo pi\u00f9 famoso \u00e8 quello di Autolico, il re dei ladri, uno dei personaggi pi\u00f9 ricorrenti e carismatici della famosa serie televisiva prodotta da Sam Raimi e Robert Tapert, \"Hercules\" (1995-99), l'attore apparir\u00e0 nello stesso ruolo per tre stagioni dell'altrettanto celebre spin-off \"Xena - Principessa guerriera\". Sono anche gli anni di rifiuti e delusioni: fa il provino per \"Batman Forever\" ma il ruolo viene dato a Val Kilmer, Barry Sonnenfeld lo vuole per una parte in \"Men in Black\", ma l'attore \u00e8 gi\u00e0 occupato in un altro film, \u00e8 la prima scelta di John Carpenter come co-protagonista di \"Vampires\", poi viene messo da parte, concorre per interpretare il cattivo nella commedia con Adam Sandler, \"Un tipo imprevedibile\", ma la spunta Christopher McDonald, stessa sorte per il protagonista di \"The Phantom\", che alla fine fu interpretato da Billy Zane (\u00e8 curioso notare che Kevin Tod Smith, collega di Campbell nelle riprese di \"Hercules\", fu uno dei tre contendenti finali per il ruolo del leggendario supereroe di Lee Falk). Nel 1996 viene messo sotto contratto dalla Disney per una serie televisiva su Dick Tracy, ma il progetto non viene realizzato e l'attore deve accontentarsi di recitare per lo studio come regular nella quarta stagione di Ellen e di girare due film TV da protagonista: \"Il ritorno del maggiolino tutto matto\" (1997), di Peyton Reed, nuovo capitolo del franchise di Herbie dove interpreta il neoproprietario del maggiolino Hank Cooper, e \"Corsa all'oro\" (1998), scritto dal futuro premio Oscar David Seidler, in cui veste i panni di uno scaltro cercatore d'oro nell'Alaska di fine Ottocento, al fianco di Alyssa Milano.\nAnni duemila.\nNonostante il successo della sua autobiografia, il nuovo millennio per Campbell non inizia altrettanto positivamente come attore. \u00c8 il protagonista della serie televisiva \"Jack of All Trades\", prodotta da Sam Raimi e Robert Tapert per le reti syndication e girata in Nuova Zelanda sulla scia dei successi di \"Hercules\" e \"Xena\". Ambientata nelle Indie Orientali in epoca napoleonica, \u00e8 una sorta di fantasy d'azione dove Campbell (anche co-produttore esecutivo) interpreta Jack Stiles, un agente segreto statunitense inviato nell'arcipelago dal presidente Jefferson per ostacolare i piani espansionistici dell'imperatore francese. Trasmessa dal 22 gennaio 2000 e composta da episodi della durata di 30 minuti (formato che in USA non veniva adoperato per le serie d'azione dagli anni settanta), \u00e8 un fiasco sia di critica sia di pubblico e dopo meno di un anno viene cancellata. L'attore \u00e8 anche in lizza per sostituire David Duchovny nell'ottava stagione di \"X-Files\", ma i dirigenti della Fox gli preferiscono Robert Patrick (Campbell aveva gi\u00e0 recitato in un episodio della serie nel 1999). L'anno successivo gira come co-protagonista \"Tutta colpa di Sara\" (2002), di Reginald Hudlin, una commedia romantica prodotta dalla Paramount sul tema del divorzio, con Matthew Perry ed Elizabeth Hurley, dove veste i panni di Gordon Moore, il marito miliardario e infedele della Hurley, ma il film \u00e8 un flop al box office anche se nel tempo avr\u00e0 molta visibilit\u00e0 con l'home video e i numerosi passaggi televisivi. L'attore risolleva la sua carriera con un ruolo cammeo in \"Spider-Man\", di Sam Raimi (che si rivela il pi\u00f9 grande successo commerciale del 2002), con la ri-distribuzione de \"La casa\" (che fa conoscere il personaggio di Ash a una nuova generazione), e soprattutto come protagonista del film \"Bubba Ho-Tep\" (2002), di Don Coscarelli, dove offre la sua migliore interpretazione di sempre. Tratto da un breve romanzo dello scrittore di culto Joe R. Lansdale, racconta di come Elvis Presley in realt\u00e0 non sia morto ma viva sotto falsa identit\u00e0 in un ospizio del Texas, vecchio, solo e dimenticato. Il suo unico amico \u00e8 un altro degente della struttura, un anziano uomo di colore (splendidamente interpretato da Ossie Davis) affetto da demenza senile e convinto di essere JFK, i due daranno filo da torcere a una mummia che di notte penetra nell'ospizio per nutrirsi delle anime dei pazienti. La messa in scena allucinata che ricorda un film di David Lynch, i dialoghi spassosi, le amare riflessioni sulla vecchiaia e la morte ma soprattutto la grande prova di Campbell (che accetta la parte in cambio di un compenso ridicolo), fanno di questo atipico horror di produzione indipendente un piccolo capolavoro e in assoluto l'opera migliore del regista di \"Fantasmi\". Nell'estate del 2002 \"Bubba Ho-Tep\" viene presentato al Toronto International Film Festival e al Cinevegas lasciando i critici senza fiato, David Hunter scriver\u00e0 sull'Hollywood Reporter: \u201c...Bruce Campbell nell'interpretazione di una vita...\u201d, ne nascer\u00e0 un caso, che rilancer\u00e0 l'attore e che porter\u00e0 il film in pi\u00f9 di 30 festival cinematografici sparsi per il mondo collezionando premi e candidature, diventando in breve tempo sia un cult sia un piccolo successo commerciale. Costato meno di 1\u00a0000\u00a0000 di dollari, viene distribuito nelle sale americane dal 19 settembre 2003 incassandone quasi il doppio in sei mesi di programmazione nonostante il numero limitato di cinema (con sole 32 copie stampate), e l'anno seguente gli introiti del DVD, editato dalla MGM, saranno ancora pi\u00f9 remunerativi. L'attore viene subito ingaggiato come protagonista di tre film TV della rete cable Sci-Fi Channel: \"Terminal Invasion\" (2002), del veterano Sean S. Cunningham, \"Alien Apocalypse\" (2005), di Josh Becker (nel ruolo dell'astronauta Ivan Hood), e \"Man with the Screaming Brain\" (2005), una sorta di rilettura comica di Frankenstein che segna il suo esordio come regista nel lungometraggio, e dove interpreta William Cole (uno spocchioso americano recatosi in Bulgaria per affari), con uno stile alla Jerry Lewis, Campbell (anche sceneggiatore e produttore), aveva gi\u00e0 provato a mettere in piedi il progetto come film cinematografico, e prima della messa in onda lo presenta ai fan con una serie di proiezioni nelle sale. I tre TV movie si rivelano dei discreti successi per il canale, soprattutto il secondo, che risulta il pi\u00f9 visto (oltre a essere quello costato meno) e nello stesso periodo l'attore prende parte a nuovi film: \u00e8 Joe Fasulo (il padre della protagonista), nell'interessante horror \"Il mistero del bosco\", diretto dal giovane Lucky McKee e ispirato a \"Suspiria\", che purtroppo viene distribuito dalla Sony Pictures solo nel 2006 (direttamente in DVD), come comprimario ha il ruolo del coach Boomer nella pellicola di supereroi prodotta dalla Disney, \"Sky High - Scuola di superpoteri\" (2005), di Mike Mitchell, e per l'amico Sam Raimi appare nei blockbuster \"Spider-Man 2\" (2004) e \"Spider-Man 3\" (2007). Lavora anche come doppiatore in alcune pellicole d'animazione (\"Ant Bully - Una vita da formica\", \"Aqua Teen Hunger Force Colon Movie Film for Theaters\", \"Piovono polpette\"), e questa volta per il cinema, dirige un secondo film, \"My Name Is Bruce\" (2007), non un vero successo ma a critica e pubblico piace molto pi\u00f9 del primo, soprattutto perch\u00e9 interpreta s\u00e9 stesso: dopo essere stato licenziato dal set di un B-Movie, Bruce Campbell viene ingaggiato da un gruppo di fan di una cittadina dell'Oregon per difenderli da un demone cinese, anche se l'attore \u00e8 convinto che si tratti soltanto di un reality show. La divertente pellicola scritta da Mark Verheiden (\"The Mask - Da zero a mito\"), mescola l'horror alla comicit\u00e0 pi\u00f9 demenziale ed \u00e8 piena zeppa di citazioni sulla vita e la carriera di Campbell, perfetto nel mettersi a nudo in chiave negativa e nel creare gag e situazioni alla Ash Williams, tanto da sembrarne quasi un clone del mondo reale.\nBurn Notice.\nDurante la post-produzione di \"My Name Is Bruce\", Campbell viene scritturato per il secondo ruolo pi\u00f9 importante della sua carriera: Sam Axe, il co-protagonista della serie televisiva \"Burn Notice - Duro a morire\". Creata da Matt Nix e prodotta da Fox Television per il canale via cavo USA Network, \u00e8 una serie di spionaggio ambientata e girata a Miami, la trama racconta di Michael Westen (Jeffrey Donovan), un agente CIA che scopre di avere ricevuto una burn notice (notifica di licenziamento). Rifugiatosi nella sua citt\u00e0 natale, la spia si ritrova senza un soldo e all'oscuro del motivo per cui \u00e8 stato \"bruciato\", lo aiuteranno l'ex fidanzata (nonch\u00e9 ex combattente dell'IRA), Fiona (Gabrielle Anwar), e il suo vecchio amico Sam Axe, ex Navy Seal ed ex agente del servizio segreto militare. Il trio former\u00e0 una specie di agenzia investigativa al servizio di privati cittadini e allo stesso tempo Michael cercher\u00e0 di scoprire chi e perch\u00e9 ha emanato la sua \u201cburn notice\u201d. Il successo della serie \u00e8 immediato e per sette stagioni sar\u00e0 uno dei programmi pi\u00f9 visti delle reti cable statunitensi, andando in onda dal settembre 2007 al giugno 2013, mentre il personaggio interpretato da Campbell, un disilluso militare in pensione dalla bottiglia facile ridottosi a sopravvivere come informatore dell'FBI (e come gigol\u00f2 per ricche signore), verr\u00e0 acclamato dal pubblico tanto quanto il protagonista. Nei quasi sette anni di lavorazione, l'attore \u00e8 talmente impegnato nelle riprese da trascorrere la maggior parte del suo tempo a Miami, rinunciando ad altri ruoli in produzioni importanti come \"Drag me to hell\" di Sam Raimi e la serie \"Supernatural\", raggiungendo una popolarit\u00e0 tale che a cavallo tra la quarta e la quinta stagione verr\u00e0 realizzato un film TV prequel con Sam Axe protagonista assoluto: \"Burn Notice - La caduta di Sam Axe\" (2011), sempre scritto da Matt Nix, e diretto dalla star della serie Jeffrey Donovan. Campbell \u00e8 anche produttore esecutivo del TV movie, che narra di come Sam sia finito in disgrazia ritirandosi a Miami nel 2005 in seguito a una missione in Colombia finita male, mandato in onda il 17 aprile 2011, anche il prequel si rivela un successo totalizzando 3\u00a0600\u00a0000 spettatori.\nAnni duemiladieci.\nNel corso degli anni 2010, le varie stagioni di \"Burn Notice\" e di \"Ash vs Evil Dead\" assorbono quasi totalmente la vita lavorativa di Campbell, regalando all'attore il periodo pi\u00f9 felice della sua carriera e facendolo diventare una star TV. Tra una serie e l'altra, oltre a produrre il remake de \"La casa\", appare in un cammeo ne \"Il grande e potente Oz\" (2013), diretto dall'amico Sam Raimi, interpreta il padre del protagonista nel film di produzione indipendente \"The Escort\" (2015), di Will Slocombe, e trova altri due ruoli interessanti sempre per il piccolo schermo: \u00e8 il futuro presidente Ronald Reagan, in un episodio nella seconda stagione (ambientata negli anni settanta) della serie antologica \"Fargo\" (2015), e interpreta Gary \u201cthe captain\u201d Green (con ottime recensioni da parte della critica) nella prima stagione di \"Lodge 49\" (2018), la serie ispirata a Thomas Pynchon della AMC.\nRuoli cammeo.\nCampbell \u00e8 anche noto per avere interpretato diversi ruoli cammeo, soprattutto nei film dell'amico Sam Raimi. \u00c8 apparso nella trilogia di \"Spider-Man\" (2002), recitando un ruolo diverso in ogni capitolo: nel primo \u00e8 l'annunciatore dell'incontro di wrestling che presenta al pubblico il supereroe inventandogli il nome, nel sequel del 2004 \u00e8 la maschera del teatro che impedisce a Peter Parker di entrare in sala a causa del suo ritardo, e in \"Spider-Man 3\" (2007), interpreta il ma\u00eetre di un raffinato ristorante francese, a cui Parker affida l'anello di fidanzamento che ha intenzione di offrire con una sorpresa a Mary-Jane. Sempre per il regista, appare brevemente nella scena finale di \"Darkman\" (1990), lavora un paio di giorni sul set di \"Pronti a morire\" (1995) ma il suo ruolo viene tagliato al montaggio, interpreta il guardiano del cancello ne \"Il grande e potente Oz\" (2013), e recita in alcune delle sue produzioni, come un episodio della bella e sottovalutata serie televisiva \"American Gothic\" (1995) (nella parte di un poliziotto), e in \"La Casa\" (2013), il fortunato remake di Fede \u00c1lvarez, dove oltre a essere coinvolto come produttore, Campbell veste ancora una volta i panni di Ash Williams comparendo a sorpresa alla fine dei titoli di coda. Per questo genere di ruoli \u00e8 anche legato ad altri cineasti: l'amico d'infanzia (e co-sceneggiatore de \"La casa 2\") Scott Spiegel gli fa interpretare un poliziotto nella scena finale del suo film d'esordio \"Terrore senza volto\" (1989), e un avvocato in quella iniziale di \"Dal tramonto all'alba 2 - Texas, sangue e denaro\" (1999), e i fratelli Coen (con i quali collabora dagli anni ottanta) lo fanno apparire brevemente e senza essere accreditato in \"Prima ti sposo, poi ti rovino\" (2003) (\u00e8 l'attore della soap in TV), e in \"Ladykillers\" (2004) (come supervisore della sicurezza animali sul set dello spot pubblicitario), inoltre nel 2015, Campbell reciter\u00e0 la parte di Ronald Reagan in un episodio della seconda stagione di \"Fargo\", la serie di culto prodotta dai due fratelli e tratta dal loro film omonimo. Nel 1995, si accontenta di apparire nel ruolo del ricercatore Charles Travis in \"Congo\" di Frank Marshall, in origine era stato provinato per la parte del protagonista (andata a Dylan Walsh), l'anno successivo Campbell \u00e8 il chirurgo plastico interessato all'occhio buono di Jena Plissken (Kurt Russell), in \"Fuga da Los Angeles\", diretto da John Carpenter e sequel del fortunato \"\", nel 2001 interpreta con grande ironia Roland \u201cl'intrepido esploratore\u201d, l'eroe del film d'avventura cui lavora Jim Carrey in \"The Majestic\", di Frank Darabont, una commedia dolce-amara ambientata nella Hollywood degli anni cinquanta, e nel 2012, prende parte con una pletora di attori famosi a \"Tar\", ispirato alla vita del poeta C.K. Williams e diretto dagli allievi del corso di James Franco alla Tisch School for the Art di New York. Negli anni, l'attore ha inoltre recitato dei \u201cguest role\u201d in svariate serie di successo: \"Lois &amp; Clark - Le nuove avventure di Superman\", dove per tre puntate impersona il cattivo di turno Bill Church Jr., nella pluripremiata \"Homicide: Life on the Street\", apparendo in due episodi diretti rispettivamente da Michael Radford e Peter Medak, nella puntata \u201cTerms of Endearment\u201d della sesta stagione di \"X-Files\", in un episodio datato 2002 della fortunata \"Streghe\", e nel 2014 in uno di \"Psych\" e in un altro di \"The Libriarians\" (nella parte di Babbo Natale), fino alle tre puntate (pi\u00f9 una da doppiatore) della pi\u00f9 recente \"Lodge 49\" (2018), ottenendo grande considerazione da parte della critica per il ruolo del truffatore edile Gary Green detto \u201cIl Capitano\u201d.\nScrittore.\nOltre alle attivit\u00e0 primarie di attore e produttore, Campbell si \u00e8 anche cimentato nella scrittura iniziando con un'autobiografia: ', pubblicata nel giugno 2001 e diventata un best-seller nella classifica del New York Times. Senza prendersi mai sul serio, l'autore racconta la sua carriera da \u201cquasi-famoso\u201d tra sconfitte e successi, con uno stile scanzonato e divertente, facendo diventare il testo anche una guida utile per aspiranti self-made man dell'industria cinematografica/televisiva statunitense. Il secondo libro dell'attore, \"Make Love! The Bruce Campbell Way\", \u00e8 un romanzo pubblicato il 26 maggio 2005, che vede lo stesso Bruce nei panni del personaggio principale, comicamente in lotta per entrare nel giro dei film di serie A. In breve tempo diventa un best-seller come il libro precedente e Campbell ne registra anche una versione audiobook, curandone la regia e facendo doppiare le voci degli altri personaggi da un gruppo di attori del Michigan, tra cui Ted Raimi. L'audiolibro, che comprende sei dischi per una durata totale di sei ore, \u00e8 stato pubblicato attraverso l'etichetta Rykodisc, bissando il successo della versione cartacea. Sempre nel 2005 collabora a scrivere l'episodio \u201cPrecious Cargo\u201d della popolare serie a fumetti \"BMW The Hire\", e firma la sceneggiatura del suo primo film da regista \"Man with the Screaming Brain\", curandone anche un adattamento a fumetti per la Dark Horse Comics. L'anno successivo scrive l'introduzione di \"The Complete Guide to Low Budget\", il libro-guida su come realizzare un film a basso costo dell'amico d'infanzia Josh Becker, dopo Sam Raimi il regista a cui Campbell \u00e8 pi\u00f9 legato: nel 1985 i due hanno firmato insieme il soggetto del film \"La guerra di Stryker\", esordio di Becker, che successivamente ha diretto l'attore in \"Svitati\", \"Running Time\", \"Alien Apocalypse\" e nel pilot di \"Jack of All Trades\". Nel 2017, con la collaborazione di Craig Sanborn, scrive una nuova autobiografia intitolata ', che racconta in dettaglio la sua vita e la sua carriera da dove si era interrotto il primo libro. Questo \u201cseguito\u201d, incentrato pi\u00f9 che altro sull'agognato successo raggiunto negli anni 2010 con le serie televisive e sulla capacit\u00e0 dell'attore di gestirlo, viene pubblicato nel mese di agosto in contemporanea con la versione audiobook, diventando in breve tempo un best-seller anche grazie al tour promozionale intrapreso da Campbell tra gli Stati Uniti e l'Europa per la terza stagione di \"Ash vs Evil Dead\". Nel 2020, durante l'emergenza sanitaria, l'attore firma (auto-pubblicandosi) un e-book d'essai dal titolo \"The Cool Side of My Pillow\", una specie di raccolta sulle divertenti memorie legate ai viaggi, al lavoro e al rapporto con gli ammiratori.\nVita privata.\nDal 1983 al 1989 \u00e8 stato sposato con Christine Deveau, da cui ha avuto due figli, Rebecca e Andy. Attualmente vive in Oregon a Jacksonville, con la seconda moglie, la costumista Ida Gearon, i due si sono conosciuti sul set del film \"Mindwarp - Futuro virtuale\" (1990). \u00c8 cugino dell'attore Billy Campbell.\nDoppiatori italiani.\nNelle versioni in italiano dei suoi film, Bruce Campbell \u00e8 stato doppiato da:\nDa doppiatore \u00e8 sostituito da:"}
{"id": "607544", "revid": "1851848", "url": "https://it.wikipedia.org/wiki?curid=607544", "title": "Adriano Bardin", "text": "Biografia.\nSposato, \u00e8 padre di un figlio e nonno di Bianca che, seguendo la passione di famiglia si dedica anch'ella al calcio, esordendo in Serie A nel corso della stagione Serie A 2017-2018.\nCaratteristiche tecniche.\n\u00c8 stato un portiere atletico ed essenziale, sempre sicuro e affidabile.\nCarriera.\nGiocatore.\nClub.\nCresciuto nella squadra della sua citt\u00e0, nel 1963 si trasfer\u00ec in giovane et\u00e0 al , esordendo in biancorosso il 29 gennaio 1964 contro il , due giorni prima del suo ventesimo compleanno.\nRimase a Vicenza per due stagioni muovendosi quotidianamente da Schio al capoluogo berico con il treno, per approdare nel 1965 al , la squadra di Ascoli Piceno, militante in Serie C.\nDopo due buoni campionati in terza serie torn\u00f2 a vestire la maglia biancorossa alternandosi con Franco Luison, questo ultimo ormai a fine carriera. Titolare fisso dal 1970, fu protagonista di molte salvezze che caratterizzarono la storia della societ\u00e0 vicentina nella prima met\u00e0 di quel decennio, fino alla retrocessione in Serie B del 1975.\nIn quell'anno pass\u00f2 al dove fece il secondo per altre due stagioni in Serie A, diventando titolare solo alla terza dopo la retrocessione fra i cadetti, partecipando nella stagione 1976-1977 anche all'avventura dei romagnoli in Coppa UEFA.\nNel 1978 pass\u00f2 alla , e successivamente al , dove chiuse la carriera da giocatore nel 1983.\nTra i professionisti dal 1963 al 1983, come portiere ha totalizzato 266 presenze. In Serie A ha disputato 156 gare con L.R. Vicenza e Cesena, e in Serie B 50 partite con la SPAL.\nNazionale.\nPer due volte ha vestito la maglia azzurra della Nazionale Under-23 Semipro.\nAllenatore.\nNel 1984 ha conseguito il patentino di allenatore di seconda categoria. Diventato preparatore dei portieri, in questa veste \u00e8 stato scelto da Giovanni Trapattoni nelle sue esperienze al , alla , al e allo . Per il \"Trap\" ha svolto il medesimo compito anche in Nazionale, partecipando al in Corea del Sud e Giappone, e al in Portogallo.\n Nella stagione 2008-2009 \u00e8 stato l'allenatore in seconda del ."}
{"id": "607546", "revid": "487663", "url": "https://it.wikipedia.org/wiki?curid=607546", "title": "Citrato (Si)-sintasi", "text": "La citrato (Si)-sintasi (o semplicemente citrato sintasi) \u00e8 un enzima, appartenente alla classe delle transferasi, che catalizza la condensazione dell'ossalacetato con acetil-CoA, ad ottenere citrato.\nTale reazione \u00e8 la prima del ciclo di Krebs, processo chiave della respirazione cellulare. \nSi tratta di un enzima \"pacemaker\" del ciclo di Krebs, in grado cio\u00e8 di regolare la velocit\u00e0 di flusso dell'intero ciclo.\nLa reazione catalizzata dall'enzima \u00e8 la seguente: \nLa citrato sintasi \u00e8 localizzata nella matrice mitocondriale.\nEssa \u00e8 tuttavia codificata da un gene nucleare e non mitocondriale, sintetizzata sui ribosomi e trasportata sulla matrice. Tale enzima \u00e8 solitamente quantificato per valutare quanti mitocondri intatti siano presenti nella cellula.\nStruttura e meccanismo d'azione.\nLa sua struttura quaternaria consta di due subunit\u00e0, ad ognuna delle quali si legano i due substrati.\nNel sito catalitico (due per enzima) \u00e8 presente un residuo di aspartato che, insieme ad un residuo di istidina, contribuisce a mantenere in sede la molecola di acetil-CoA attraverso interazioni ioniche. Tali residui contribuiscono ad attivare la molecola ad un intermedio enolico, rendendola affine per un centro carbonioso dell'ossalacetato. Una volta creato il legame, attraverso un meccanismo simile ad una condensazione di Claisen, si genera l'idrolisi del gruppo tioestere (CoA) attraverso una molecola di acqua. Si tratta di una reazione decisamente esoergonica (\u0394dGo &gt; -30 kJ/mol), che rende questo step irreversibile (motivo per cui la reazione \u00e8 in grado di regolare l'intero ciclo metabolico). \nLe molecole di citrato prodotte dalla condensazione sono in grado di legare il sito di legame per l'ossalacetato, inibendo competitivamente l'attivit\u00e0 dell'enzima. Nonostante il fatto che la reazione sia altamente esoergonica, dunque, la citrato sintasi pu\u00f2 essere saldamente regolata. Questo aspetto ha una notevole importanza biologica, dal momento che permette una completa regolazione dell'intero ciclo di Krebs."}
{"id": "607553", "revid": "1905620", "url": "https://it.wikipedia.org/wiki?curid=607553", "title": "Tanichthys", "text": "Tanichthys \u00e8 un genere di pesci d'acqua fredda appartenente alla famiglia Cyprinidae. \nEtimologia.\nL'etimologia della parola \"Tanichthys\" deriva dal nome di un capo scout cinese di nome Tan, che fu il primo ad individuare questi pesci, + \"ichtys\", pesce.\nDistribuzione e habitat.\nLe tre sole specie del genere sono diffuse in Vietnam e Cina: abitano i fiumi con fondali sabbiosi e con corrente.\nSpecie.\nFino a tempi recenti l'unica specie conosciuta di questo genere era \"Tanichthys albonubes\", tuttavia nel 2001 due nuove specie furono scoperte nel fiume Ben Hai, nella provincia Quang Binh, in Vietnam. "}
{"id": "607557", "revid": "287204", "url": "https://it.wikipedia.org/wiki?curid=607557", "title": "Glameow", "text": ""}
{"id": "607566", "revid": "123518913", "url": "https://it.wikipedia.org/wiki?curid=607566", "title": "Il Natale di Paperino sul Monte Orso", "text": "Il Natale di Paperino sul Monte Orso (\"Christmas on Bear Mountain\") \u00e8 una storia a fumetti realizzata da Carl Barks il quale incomincia con questa storia a configurare l'universo narrativo del gruppo di personaggi gravitanti intorno a Paperino; vi comparve per la prima volta il personaggio di Paperon de' Paperoni, destinato a divenire uno dei personaggi pi\u00f9 famosi del gruppo; Barks non volle inizialmente approfondire troppo il personaggio, anche perch\u00e9 lo concep\u00ec come soggetto da usare per una sola storia. Pubblicata negli USA nel 1947, venne pubblicata in Italia pi\u00f9 volte.\nStoria editoriale.\nVenne pubblicata per la prima volta nel dicembre 1947 sul n. 178 di \"Four Color Comics\", edita negli USA da Dell Comics. In Italia la storia \u00e8 stata pubblicata per la prima volta su \"Topolino\", in formato giornale, dal 14 febbraio al 27 marzo 1948, per poi essere ristampata su varie testate nel corso degli anni come su \"Topolino\" in formato libretto nel 1964 sul n. 455 e nuovamente il 12 dicembre 2007 sul n. 2716.\nTrama.\nPer Paperino e i suoi nipotini si prospetta un Natale parecchio sottotono: Paperino non ha infatti i soldi per i regali, e nemmeno per il pranzo. Nel frattempo, il loro ricco zio Paperone medita sul Natale, che lui odia, cos\u00ec come odia tutti al mondo; ma si vorrebbe divertire, come quelli che fanno i regali, cos\u00ec decide di farne uno a Paperino, se, per\u00f2, questi sar\u00e0 in grado di superare una prova di coraggio. Invita quindi il nipote e Qui, Quo e Qua a trascorrere qualche giorno nel suo villino di montagna, sul Monte Orso, con l'intenzione di mascherarsi da orso e apparire all'improvviso per mettere alla prova dei nipoti. Cos\u00ec quando un piccolo orsetto e mamma orsa prendono possesso del villino, i quattro tentano invano di cacciarli via. Paperino sviene accanto alla mamma orsa addormentata, mentre i nipotini se la prendono con l'orsetto, reo di avergli rubato i p\u00e0ttini. In quel momento arriva lo zio Paperone: vedendo la baldanza di Qui, Quo e Qua e scambiando lo svenimento di Paperino per la dimostrazione di un coraggio tale da farlo addirittura dormire con gli orsi, il riccone li invita a un colossale banchetto natalizio. Quando per\u00f2 regala a Paperino una pelle d'orso e questi sviene di nuovo, Paperone capisce la verit\u00e0."}
{"id": "607579", "revid": "453182", "url": "https://it.wikipedia.org/wiki?curid=607579", "title": "Tardo Medioevo", "text": ""}
{"id": "607581", "revid": "920621", "url": "https://it.wikipedia.org/wiki?curid=607581", "title": "Mahil\u00eb\u016d", "text": "Mahil\u00eb\u016d (, ) \u00e8 una citt\u00e0 della Bielorussia orientale, capoluogo della voblasc' omonima. Nel 2011 la sua popolazione ammontava a 360.918 persone, dato che rendeva Mahil\u00eb\u016d la terza citt\u00e0 bielorussa per numero d'abitanti.\nGeografia fisica.\nMahil\u00eb\u016d \u00e8 situata nel nord-est della Bielorussia, in una zona collinare situata circa 180\u00a0km a est di Minsk. La citt\u00e0 \u00e8 situata sul fiume Dnepr, e non \u00e8 molto lontana dai grandi centri industriali di Or\u0161a, Vicebsk e Smolensk.\nStoria.\nMahil\u00eb\u016d venne fondata da 200 coloni nel 1267, ci\u00f2 nonostante l'area era gi\u00e0 stata popolata nei due secoli precedenti dalle trib\u00f9 slave dei Crivichi e dei Radimichi. Con l'annessione della citt\u00e0 alla Confederazione polacco-lituana l'economia locale crebbe in virt\u00f9 della strategica posizione geografica. Mahil\u00eb\u016d, grazie al suo porto fluviale sul Dnepr, si trov\u00f2 infatti al centro delle principali direttive commerciali che univano la Russia al resto d'Europa e quelle che dal Mar Baltico arrivavano fino al Mar Nero. L'artigianato locale si specializz\u00f2 nella produzione di gioielli, ceramiche, armi, pelli, legnami e tessuti. Il volume dei traffici divenne cos\u00ec importante da spingere i sovrani polacchi a dotare la citt\u00e0 di una dogana indipendente. Il re polacco Stefano I B\u00e1thory garant\u00ec alla citt\u00e0 i diritti di Magdeburgo nel 1577. Nel 1654 Mahil\u00eb\u016d venne occupata dai Russi che l'anno seguente, in virt\u00f9 di un accordo tra lo Zar Alessio Michajlovi\u010d ed i mercanti cristiani della citt\u00e0, cacciarono gli Ebrei dalla citt\u00e0. Tuttavia una volta fuori le mura della citt\u00e0 la popolazione ebraica venne massacrata dai soldati russi. Nel corso della grande guerra del Nord fu attaccata e saccheggiata sia dagli Svedesi che dai Russi. Pass\u00f2 all'Impero russo con la prima spartizione della Polonia nel 1772, anno in cui divenne capoluogo del neoistituito governatorato di Mogil\u0451v, ruolo che ricopr\u00ec fino alla rivoluzione russa. Sul finire del XIX secolo Mogil\u0451v, cos\u00ec come altre citt\u00e0 della Zona di residenza, ospitava una numerosa comunit\u00e0 ebraica (21.500 persone su 41.100 abitanti totali).\nNel XIX secolo divenne il centro amministrativo, commerciale e culturale pi\u00f9 importante della Bielorussia orientale. Durante la prima guerra mondiale Mogil\u0451v divenne la sede della Stavka, il quartier generale dell'esercito russo. Il 18 novembre 1917 i Bolscevichi presero il controllo della citt\u00e0. Quattro mesi dopo venne occupata dall'esercito tedesco che, salvo una breve parentesi durante la quale Mogil\u0451v venne occupata dalle truppe polacche, la tennero fino alla fine della prima guerra mondiale. Grazie alla protezione tedesca la citt\u00e0 venne annessa alla neonata Repubblica Popolare Bielorussa. Nel 1919 venne definitivamente occupata dai Sovietici che la inglobarono al territorio della RSS Bielorussa. \nNel corso della seconda guerra mondiale la citt\u00e0 fu occupata dalla Wehrmacht il 26 luglio 1941 durante l'Operazione Barbarossa. Durante l'occupazione nazista la comunit\u00e0 ebraica di Mogil\u0451v venne rinchiusa in un ghetto appositamente costituito e, successivamente assassinata dal personale delle SS e della Ordnungspolizei. Lo stesso Heinrich Himmler durante una sua visita a Mogil\u0451v presenzi\u00f2 all'esecuzione di 279 Ebrei. Il 28 giugno 1944 Mogil\u0451v venne liberata dall'Armata Rossa. Nel dopoguerra la citt\u00e0 venne ricostruita e trasformata in un importante centro siderurgico. Nel 1991, con l'indipendenza della Bielorussia dall'Unione Sovietica venne ribattezzata Mahil\u00eb\u016d. Dato il suo stretto legame storico-geografico con la Russia, la citt\u00e0 \u00e8 spesso identificata con il nome russo di \"Mogil\u00ebv\".\nLa citt\u00e0.\nImportante nodo ferroviario, Mahil\u00eb\u016d possiede industrie specializzate nei settori meccanico, chimico, elettrotecnico, edile, alimentare, tessile. Ospita inoltre diversi istituti di studio, un teatro e un museo regionale. \u00c8 sede di un aeroporto.\nSport.\nCalcio.\nLe principali squadre di calcio della citt\u00e0 sono il Dnjapro Mahil\u00eb\u016d, che disputa le su partite interne allo Stadio Spartak, e la Torpedo Mahil\u00eb\u016d."}
{"id": "607606", "revid": "2106381", "url": "https://it.wikipedia.org/wiki?curid=607606", "title": "Sergio Manente", "text": "\u00c8 scomparso nel 1993, all'et\u00e0 di 69 anni, per le conseguenze di un ictus che lo aveva colto otto anni prima.\nCarriera.\nCrebbe nell', con cui esord\u00ec in Serie B nell'ultimo campionato prima della sospensione in seguito all'armistizio dell'8 settembre.\nDopo il primo campionato del dopoguerra sempre in bianconero, pass\u00f2 nel 1946 all' con cui esord\u00ec in Serie A il 22 settembre 1946 contro la . Rimase a Bergamo anche la stagione seguente imponendosi come titolare e mettendosi in luce, tanto da essere acquistato proprio dai bianconeri di Boniperti nel 1948.\nCon i bianconeri rimase per sette stagioni, rappresentando la solidit\u00e0 della difesa juventina per tutta la prima met\u00e0 degli anni 1950, con quella squadra che riusc\u00ec a riportare all'altra met\u00e0 di Torino quel titolo che mancava da quindici anni. Vinse infatti gli scudetti del 1949-1950 e del 1951-1952, per passare poi al neopromosso nel 1955. Con i berici rimase due stagioni dando un buon contributo per poi tornare a chiudere la carriera a Udine.\nHa vestito anche la maglia dell', il 18 maggio 1952, nel pareggio interno per 1-1 contro l'.\nRitiratosi dall'attivit\u00e0 agonistica nel 1960, inizi\u00f2 ad allenare; sedette fra le altre sulle panchine di Udinese, e . Cessata anche questa attivit\u00e0 nel 1977, apr\u00ec ad Udine un negozio di articoli sportivi in Borgo Grazzano."}
{"id": "607611", "revid": "599013", "url": "https://it.wikipedia.org/wiki?curid=607611", "title": "Giorgio Terni", "text": "L'esordio in Piazza.\nGiorgio Terni impara ad andare a cavallo sin dalla pi\u00f9 tenera et\u00e0 al modo dei montanari, con il solo ausilio della cavezza e delle ginocchia senza la sella e le briglie attraverso i luoghi impervi tipi delle zone limitrofe al Monte Amiata dove era nato (a Monticello Amiata, frazione di Cinigiano). Dopo essersi temprato negli ambienti \"roventi\" delle corse di provincia approda al Palio pi\u00f9 famoso e illustre, quello di Siena nel 1953. Il suo nome rimarr\u00e0 indissolubilmente legato a quello della cavalla Gaudenzia, da lui allenata e alla quale la scrittrice statunitense Marguerite Henry dedicher\u00e0 un libro intitolato \"Gaudenzia, gloria del Palio\".\nIl Nicchio lo ingaggia per il Palio di luglio, e proprio nella contrada dei Pispini \"Vittorino\" trover\u00e0 una stabile dimora fino alla fine dei suoi giorni. Si distingue sin dalle prime prove nonostante il cavallo Turbolento non fosse tra i favoriti; il giorno del Palio parte alla grande riuscendo a rimanere in testa fino alla caduta alla seconda curva del Casato. Il Palio \u00e8 vinto dalla Tartuca ma Vittorino si \u00e8 ben destreggiato e riesce subito ad entrare nel cuore dei contradaioli del Nicchio.\nLa rapida ascesa.\nMancando il Nicchio dal lotto delle dieci contrade, ad agosto corre nella Pantera senza per\u00f2 offrire una buona prestazione. Il 1954 \u00e8 invece l'anno della sua consacrazione ma anche quello che maggiormente \u00e8 segnato dal binomio \"Vittorino\"-Gaudenzia. A luglio la cavalla va in sorte all'Onda che si accorda con \"Vittorino\" riunendo per la prima volta in Piazza un binomio indissolubile durante tutto il resto dell'anno. \"Vittorino\" si dimostrer\u00e0 sempre fantino freddo e potente, resistente allo sfiancamento della mossa. Gaudenzia \u00e8 cavalla di indole dolce e mansueta ma precisa nell'affrontare le traiettorie e molto veloce. Nonostante la partenza di rincorsa, l'accoppiata scatta in testa e domina una corsa passata alla storia anche per essere stata la prima trasmessa in diretta televisiva.\nLa cronaca del Palio di agosto fu imprevedibile nello sviluppo e commovente nell'epilogo. Il Nicchio torna in Piazza e \"Vittorino\" vi si accasa sin dalla prima prova montando la cavalla Rosella; Gaudenzia invece tocca in sorte alla Giraffa montata da Marino Lupi detto \"Veleno\" ed \u00e8 tra le indubbie favorite. La Giraffa parte prima ma dopo la seconda curva del Casato \"Veleno\" cade lasciando Gaudenzia \"scossa\" mentre dalle retrovie \"Vittorino\" e Rosella rinvengono fino a prendere la prima posizione alla seconda curva di san Martino. Gaudenzia per\u00f2 non molla e quando sta per riprendere nuovamente il Nicchio, \"Vittorino\" \u00e8 costretto a nerbarla per impedirle il passaggio, fino a quando giunta a pochi metri dal bandierino finale la cavalla abbassa la testa e passando sotto il nerbo del suo allenatore lo beffa portando il trionfo nella Giraffa. Finita la corsa \"Vittorino\" corre ad abbracciare la cavalla nonostante la disperazione per il Palio sfumato mentre lo stesso proprietario dell'animale, Benito Giachetti, piange in quanto appassionato nicchiaiolo.\nA settembre dello stesso anno in occasione del Palio straordinario in onore dell'Anno Mariano si ricompone la coppia \"Vittorino\"-Gaudenzia, questa volta per i colori bianco-arancio del Leocorno. Partendo ancora di rincorsa \"Vittorino\" \u00e8 abile nell'evitare l'imbottigliamento creatosi alla partenza e a condurre Gaudenzia in testa gi\u00e0 alla prima curva di san Martino, nonostante alcune nerbate ricevute: la vittoria \u00e8 ancora una volta sua. Nel 1955, ancora nel Nicchio, vede trionfare il grande Giuseppe Gentili detto \"Ciancone\" nel Bruco dopo una buona partenza ancora di rincorsa. Seguono tre Palii senza vittorie, mentre nell'agosto del 1956 Gaudenzia vince il suo quarto palio per l'Istrice.\nNel luglio del 1957 arriva la terza vittoria per i colori giallo-rossi della Chiocciola montando la forte Tanaquilla dopo aver preso la testa al primo san Martino e rintuzzando i tentativi di rimonta della Tartuca, contrada rivale della Chiocciola. Ad agosto giunge la prima vittoria per i colori del Nicchio (la quarta personale) montando il cavallo Belfiore.\nLa turbolenze durante la mossa dell'anno prima gli procurano la squalifica per il Palio del luglio 1958. Ad agosto corre nel Drago montando la \"sua\" Gaudenzia ma non riuscendo a vincere. Palio incolore nel Nicchio nel luglio del 1959, mentre un'altra squalifica lo ferma ad agosto.\nLa quinta vittoria arriva nell'agosto del 1960 nel Nicchio montando la cavalla Uberta (che vince anche nel Palio straordinario di settembre montata da \"Ciancone\" per la Civetta). Nuovo Palio straordinario nel giugno del 1961, ma questa volta Uberta tocca in sorte al Nicchio mentre l'altra accoppiata favorita \u00e8 formata da \"Ciancone\" e Salom\u00e8 (sorella di Uberta): \u00e8 \"Vittorino\" ad avere la meglio senza correre mai grossi rischi. Adesso le vittorie sono sei e dopo soli sette anni in Piazza.\nNel luglio del 1961 continua la \"dittatura\" di Uberta che montata da Rosario Pecoraro detto \"Tristezza\" porta il popolo dell'Istrice in trionfo. Ad agosto va nella Torre a montare Salom\u00e8 ed ancora una volta \u00e8 costretto a partire di rincorsa: quando entra tra i canapi la nemica Oca con \"Ciancone\" su Capriola \u00e8 rigirata e quindi subito fuori gioco. La corsa \u00e8 dominata dalla Tartuca con \"Tristezza\" e la solita Uberta, ma \"Vittorino\" non demorde e all'ultima curva approfitta di un errore del fantino avversario prendendo la testa e andando a trionfare.\nL'improvvisa caduta.\nIl 1962 \u00e8 invece un anno piuttosto mediocre: a luglio un Palio senza acuti nel Bruco, ad agosto una caduta nel Nicchio al primo giro. Le scorrettezze alla mossa del Palio successivo del luglio 1963 portano invece alla squalifica per due Palii. Torna in piazza nell'agosto del 1964 correndo nel Leocorno senza brillare sulla cavalla Arianna.\nNel luglio del 1965 indossa di nuovo il giubbetto del Leocorno montando la difficile cavalla Zanetta. Alla terza prova l'animale \u00e8 nervosissimo e forza il canape disarcionando il fantino. Sembra una banale caduta come ce ne sono tante nel Palio ma il dolore all'avambraccio sinistro non ne vuol sapere di andarsene. La diagnosi \u00e8 di quelle che bastano da sole a sconvolgere la vita di un uomo: \"Vittorino\" non potr\u00e0 pi\u00f9 correre a cavallo perch\u00e9 la frattura \u00e8 pi\u00f9 grave del previsto e un altro eventuale incidente potrebbe avere serie ripercussioni sulla sua salute. Lo sforzo economico della Contrada del Nicchio per l'intervento chirurgico da parte di uno dei migliori ortopedici dell'epoca si rivela vano, e la brutta frattura rimediata costringer\u00e0 il fantino a indossare a vita un manicotto di cuoio per dare rigidit\u00e0 all'osso.\nLa fine.\n\"Vittorino\" muore all'et\u00e0 di 68 anni. La sera della prima prova successiva alla sua scomparsa tutta la Piazza gli tributa il meritato omaggio e i fantini delle dieci Contrade che partecipano a quel Palio scendono da cavallo per un minuto di silenzio. Tutto il popolo della Nobile Contrada del Nicchio, per la quale \"Vittorino\" ha vinto tre volte, non lo scorder\u00e0 mai e lo considerer\u00e0 sempre un nicchiaiolo a tutti gli effetti.\nPresenze al Palio di Siena.\n\"Le vittorie sono evidenziate ed indicate in neretto.\""}
{"id": "607612", "revid": "287204", "url": "https://it.wikipedia.org/wiki?curid=607612", "title": "Nyaruma", "text": ""}
{"id": "607619", "revid": "125610451", "url": "https://it.wikipedia.org/wiki?curid=607619", "title": "Goro (Mortal Kombat)", "text": "Goro \u00e8 un personaggio della serie di videogiochi \"Mortal Kombat\". Nel film live action \"Mortal Kombat\" Goro \u00e8 interpretato da Tom Woodruff Jr. e gli viene data voce da Kevin Michael Richardson.\nStoria.\nGoro \u00e8 il principe degli Shokan, una delle tante razze che vivono nell'Outworld, governata dall'Imperatore Oscuro Shao Kahn; Shang Tsung lo assolda nelle miniere di cobalto, quando Goro vi viene confinato da Shao Kahn come punizione per aver perso il Mortal Kombat.\nRitornato dalle miniere di cobalto, indebolito e invecchiato, Shang Tsung organizza il nuovo torneo Mortal Kombat portando con s\u00e9 Goro; in questa edizione Goro vince il titolo di Campione Supremo sconfiggendo il Grande Kung Lao, la cui anima viene assorbita da Shang Tsung: \u00e8 in tale periodo che il torneo si corrompe e diviene appannaggio di Shang Tsung. Rimasto imbattuto per 500 anni, Goro viene infine battuto da un giovane monaco shaolin, Liu Kang, che conquista cos\u00ec il titolo di Campione Supremo.\nNell'Outworld, dopo la sconfitta di Shang Tsung, si mormora che Goro sia stato ucciso; invece fa il suo ritorno come guardia del corpo di Shinnok. Nonostante il desiderio di sconfiggere Liu Kang, Goro viene di nuovo messo al tappeto dal campione shaolin.\nDopo la sconfitta di Shinnok, Kitana decide di siglare una tregua con la razza Shokan. Goro sostiene che la guerra si \u00e8 gi\u00e0 protratta troppo a lungo, ma accetta la tregua solo dopo che questa viene accettata anche dai centauri; Kitana porge la mano a Goro, dicendo che questa \u00e8 una buona vittoria per entrambi, e i due formano un esercito per sconfiggere gli ultimi guerrieri rimasti dell'armata oscura di Shao Kahn, oramai indebolito dall'Alleanza Mortale: la vittoria sembra cosa sicura.\nTuttavia, durante una battaglia contro le milizie guidate da Kano, Goro viene attaccato alle spalle dal guerriero ombra Noob Saibot; creduto morto dopo questo attacco, riprende conoscenza e l\u00ec, sul campo di battaglia dove aveva giaciuto in uno stato di morte apparente, vede non senza stupore Shao Kahn in persona, il quale dopo avergli salvato la vita gli propone una nuova alleanza per riportare l'Outworld sotto il suo dominio. Goro e Shao Kahn, per\u00f2, non riescono ad eliminare Onaga, il Dragon King, poich\u00e9 quest'ultimo viene ucciso da Shujinko; tuttavia riescono a riprendere il dominio sull'Outworld.\nNel suo finale di \"\", Goro uccide Blaze e ottiene grandi poteri; Shao Kahn, Quan Chi, Shang Tsung e Onaga lo accerchiano ma lui, con un antico urlo di battaglia Shokan, fa crollare la piramide di Argus sulla quale si trovano, e da essa fuoriescono altri guerrieri Shokan che uccidono i quattro malvagi: Goro, assieme agli Shokan, domina finalmente Outworld.\nIn \"Mortal Kombat\" (2011), dopo la sconfitta patita per mano di Liu Kang nel primo torneo, Goro fa ritorno nell'Outworld al servizio di Shao Khan; il suo ruolo negli eventi sar\u00e0 marginale e ci\u00f2 fa supporre che la sconfitta abbia comportato per lui un degradamento da campione dell'Outworld a carceriere. Insieme con Sheeva tiene prigioniera Kitana durante il secondo torneo, ma viene sconfitto da Kung Lao. Durante l'invasione di Shao Khan sar\u00e0, insieme a Kintaro, guardiano delle vittime sacrificali per l'incantesimo di Quan-Chi.\nIn \"Mortal Kombat X\", la sua figura \u00e8 di rilievo negli eventi antecedenti la trama del gioco, quelli narrati nel fumetto e facenti parte della continuity. Dopo la morte di Shao Kahn e la detronizzazione di Mileena, Goro e gli altri Shokan rimangono comunque fedeli al trono dell'Outworld, persino quando l'Osh-Tekk Kotal Khan vi si insedia; Goro tuttavia, non ha mai digerito la cosa, poich\u00e9 ha sempre considerato gli Osh-Tekk una razza inferiore che secoli prima, con Shao Khan, si \u00e8 macchiata di stermini e oppressione. Quando Goro, su ordine dell'imperatore, viene inviato a catturare Mileena e Reiko, queste ultime gli chiedono di passare dalla loro parte, con la promessa di riportare gli Shokan agli antichi fasti; Goro, armato con il martello di Shao Khan, muove guerra contro gli Osh-Tekk uccidendo Kotal K'etz, il padre di Kotal Kahn. Nonostante un iniziale vantaggio dato dall'aver oscurato le nubi (la luce solare dona vigore agli Osh -Tekk), Goro scopre che il suo ex imperatore si \u00e8 rafforzato con la magia del sangue: lo Shokan viene quindi sconfitto e mutilato, perdendo tre delle sue braccia; Kotal si rifiuta tuttavia di ucciderlo, condannandolo a vivere nel disonore; mutilato e sconfitto, Goro torna da suo padre Gorbak. Secondo le leggi Shokan, il principe dovrebbe morire per mantenere il suo onore. Ma il padre, commosso e addolorato per il destino del figlio, muove guerra contro Kotal Khan; la battaglia \u00e8 aspra: Gorbak perde la vita e Kotal rimane ferito; durante il funerale del re, Kintaro si reca da Goro dicendogli che la sua mutilazione lo esclude dalla successione al trono e che nessuno gli consentir\u00e0 mai di rivendicarlo; Goro lascia dunque il suo popolo, giurando che torner\u00e0 per vendicarsi, non risparmiando alcun traditore. Ormai in esilio, il principe viene a conoscenza del fatto che il Dragone Rosso sta conducendo studi sul Re Drago Onaga e sui suoi poteri rigenerativi; scorgendo in queste ricerche una speranza di poter recuperare le braccia perdute, Goro decidere di chiedere aiuto a Daegon, ; il semidio si chiede perch\u00e9 mai dovrebbe aiutare il \"Principe degli storpi\": Goro gli offre allora un prigioniero che aveva recentemente catturato, Kenshi Takahashi, guadagnandosi cos\u00ec l'attenzione del Dragone Rosso.\nNel videogioco Goro \u00e8 un personaggio DLC ottenubile su preordine; non influenza la storia in quanto vi \u00e8 assente, ma appare come mid-boss nella Torre Klassica. Ricompare con tutte e quattro le braccia, le quali, secondo la trama, sono state ripristinate da Ermac, ma intanto si \u00e8 rifiutato di partecipare alla guerra civile fra le forze Kotal Khan e di Mileena, venendo di fatto emarginato da tutto il Regno Esterno. Nel suo finale Arcade, Goro approfitta dello scontro fra le due fazioni, sfruttando un momento di vulnerabilit\u00e0 di ambo le parti; rientrato nel panorama politico, guida il suo esercito alla vittoria fa piazza pulita di tutti gli avversari, venendo poi incoronato nuovo imperatore incontrastato.\nDescrizione.\nAspetto fisico.\nEssendo uno Shokan, Goro \u00e8 molto pi\u00f9 grande e possente di un normale essere umano, \u00e8 infatti alto 250 centimetri e pesa pi\u00f9 di 300 chili. Possiede 4 braccia (caratteristica per tutti gli Shokan), ognuna delle quali ha 3 dita per mano. La capigliatura appare come una lunga coda di cavallo (caratteristica per tutti gli Shokan dragoni) ed ha gli occhi color rosso fuoco. La sua pelle \u00e8 ricoperta di scaglie (per rimarcare il suo stato di drago mezzosangue) ed \u00e8 gialla anche se nei titoli pi\u00f9 recenti \u00e8 diventata marrone.\nCarattere.\nEssendo un Dragone, Goro possiede un portamento molto pi\u00f9 nobile rispetto ad una Tigre come Kintaro. \u00c8 infatti molto razionale e rispettoso nei confronti dei suoi avversari; per esempio, quando Liu Kang entre all'interno della tana di Goro, il gigantesco Shokan gli dice che gli dar\u00e0 una morte degna di un guerriero, mentre invece Kintaro dice a Kung Lao che gli manger\u00e0 il cuore, mostrandosi quindi decisamente pi\u00f9 violento e omicida. Nonostante sia molto conosciuto per la sua brutalit\u00e0, si mostra aperto a qualunque genere di trattativa, come dimostra l'epilogo di Kung Lao in \"Mortal Kombat 4\"."}
{"id": "607632", "revid": "486946", "url": "https://it.wikipedia.org/wiki?curid=607632", "title": "Mahilo\u016d", "text": ""}
{"id": "607640", "revid": "599013", "url": "https://it.wikipedia.org/wiki?curid=607640", "title": "Angelo Anquilletti", "text": "Biografia.\n\u00c8 morto nel 2015, all'et\u00e0 di 71 anni, dopo una lunga malattia.\nCaratteristiche tecniche.\nTerzino destro molto abile in marcatura, \u00e8 stato fonte di ispirazione per Claudio Gentile.\nCarriera.\nClub.\nCresciuto nella , in Serie D, nella stagione 1964-1965 passa all', che milita nella massima serie. Il 15 novembre 1964, a 21 anni, esordisce in Serie A nella vittoriosa trasferta sul campo del (1-0). Rimane a Bergamo per due stagioni.\nNel 1966, a 23 anni, passa al rimanendo in maglia rossonera per undici stagioni, fino al 1977, e totalizzando in totale 418 presenze (sesto assoluto) cos\u00ec divise: 278 in Serie A, 71 in Coppa Italia, 63 nelle coppe europee e 6 in altri tornei. A Milano Anquilletti vinse uno scudetto, una Coppa dei Campioni, una Coppa Intercontinentale e due Coppe delle Coppe (1968 e 1973). Celebre la sua doppietta contro il nel 1967 in Coppa delle Coppe.\nChiude la carriera nel , in Serie B, all'et\u00e0 di 36 anni.\nIn carriera, trascorsa completamente in formazioni lombarde, ha totalizzato complessivamente 326 presenze in Serie A e 41 in Serie B, senza riuscire mai ad andare a segno nei campionati italiani.\nNazionale.\nAnquilletti fece parte della rosa che si aggiudic\u00f2 il organizzato dall'Italia, anche se non disput\u00f2 alcuna gara.\nIl suo debutto avvenne in occasione di una \"tourn\u00e9e\" in Messico, effettuata nel gennaio 1969, in vista del : due sfide contro la nazionale messicana che lo videro entrambe le volte in campo, le uniche sue presenze in azzurro.\nPer il resto si trov\u00f2, praticamente per tutta la carriera, \"chiuso\" in nazionale dalla presenza di Tarcisio Burgnich nel suo stesso ruolo."}
{"id": "607649", "revid": "1048993", "url": "https://it.wikipedia.org/wiki?curid=607649", "title": "Vinicio Verza", "text": "Biografia.\nDurante l'attivit\u00e0 agonistica ha avuto un piccolo ruolo, nei panni di se stesso, nel film \"Il volatore di aquiloni\" di Renato Pozzetto (1987). Al termine della stessa, \u00e8 diventato agente immobiliare a Vicenza.\nCaratteristiche tecniche.\nHa giocato come ala destra e rifinitore.\nCarriera.\nCresciuto nelle giovanili del , esord\u00ec diciannovenne coi biancorossi nella stagione 1976-1977, in Serie B, vincendo alla fine dell'anno il torneo e conquistando la promozione in massima categoria.\nAccasatosi durante l'estate seguente alla quale riserva di Franco Causio, debutt\u00f2 in maglia bianconera il 26 febbraio 1978, potendosi fregiare a fine stagione del titolo nazionale. Non trov\u00f2 molto spazio nelle quattro stagioni trascorse a Torino, anche se a lui la Juventus deve il gol decisivo (pur con deviazione di Guidetti) nella sfida-scudetto contro il (1-0) alla penultima giornata del campionato 1980-1981. Lasci\u00f2 il club piemontese con due scudetti e la Coppa Italia 1978-1979.\nTrasferitosi nel 1981 al , nel suo unico anno in Romagna riusc\u00ec a conquistare la salvezza a scapito anche del , dove proprio la stagione successiva fu chiamato dal suo presidente ai tempi di Vicenza, Giussy Farina. In quella che fu la sua miglior annata sottorete, nel torneo cadetto del 1982-1983 contribu\u00ec con 10 gol a riportare i rossoneri in Serie A, rimanendo per altri due campionati a Milano prima di passare, nel 1985, al fresco vincitore dello scudetto, che lo acquist\u00f2 per 2,5 miliardi di lire.\nCon i giallobl\u00f9 disput\u00f2 altre tre stagioni in massima categoria, Successivamente si trasfer\u00ec al , sempre in Serie A, dove chiuse la carriera professionistica nel 1989 con una retrocessione. Da qui in avanti, disput\u00f2 ancora dei campionati a livello dilettantistico, prima nell' e quindi nel , in Interregionale, appendendo gli scarpini al chiodo nell'annata 1991-1992.\nHa totalizzato complessivamente 198 presenze e 24 reti in Serie A, e 53 presenze e 13 reti in Serie B."}
{"id": "607654", "revid": "26150", "url": "https://it.wikipedia.org/wiki?curid=607654", "title": "Isle of Anglesey", "text": ""}
{"id": "607668", "revid": "1099637", "url": "https://it.wikipedia.org/wiki?curid=607668", "title": "Lidia Gorlin", "text": "Giocava come playmaker. Dal 2011 fa parte dell'Italia Basket Hall of Fame.\nCarriera.\nCresciuta cestisticamente all'Associazione Sportiva Vicenza, vinse il titolo Allieve nel 1970. Come senior, ha militato, oltre che con Vicenza, anche con la Standa Milano e la Fiat Torino, vincendo dieci scudetti e sei Euroleghe tra il 1969 e il 1988.\nCapitana per dieci anni delle azzurre del basket, ha collezionato fino al 1986, ben 231 presenze nella nazionale italiana di pallacanestro.\nA Lucca fino al 2021 dove ha svolto la funzione di General Manager del Basket Femminile Le Mura Lucca di Serie A1 (pallacanestro femminile), squadra che ha allenato in due distinti periodi tra il 1994 e il 2005.\nNel 2017 vince da dirigente il campionato italiano con la squadra lucchese.\nDal 2021 torna nella citt\u00e0 natale, dove assume l'incarico di direttore sportivo della Associazione Sportiva Vicenza.\nStatistiche.\nCronologia presenze e punti in Nazionale.\nDi seguito sono riportate la prima e l'ultima gara disputate da Lidia Gorlin in nazionale maggiore."}
{"id": "607669", "revid": "599013", "url": "https://it.wikipedia.org/wiki?curid=607669", "title": "Anthony Parker", "text": "Alto 198\u00a0cm per 98\u00a0kg di peso, ricopriva il ruolo di ala piccola.\n\u00c8 il fratello di Candace Parker, una delle cestiste pi\u00f9 importanti della storia della WNBA.\nCarriera.\nDopo gli anni alla Bradley University, al draft NBA del 1997 viene scelto con il numero 21 dai New Jersey Nets, che lo girano ai Philadelphia 76ers. Con la franchigia della Pennsylvania disputa soltanto 39 gare in due stagioni, per poi essere girato nel 1999-2000 agli Orlando Magic, senza ottenere pi\u00f9 spazio e pi\u00f9 fortuna.\nConclusa l'esperienza nella National Basketball Association (NBA), e dopo una parentesi in una lega minore Continental Basketball Association (CBA) con i Quad City Thunder, sbarca in Europa alla vigilia della stagione 2000-01, acquistato dal Maccabi Tel Aviv. Con la formazione israeliana vince la Suproleague 2001, due campionati e due coppe nazionali.\nA gennaio del 2003, dopo essersi preso alcuni mesi di pausa dall'attivit\u00e0 agonistica in occasione della nascita del suo primo figlio, sbarca in Italia per giocare nella Virtus Roma. Con la formazione capitolina disputa 26 partite, con 14,5 punti, 5,6 rimbalzi e 17,1 di valutazione di media a partita.\nRiacquistato dal Maccabi Tel Aviv, nei tre anni successivi (dal 2003 al 2006) conduce la squadra israeliana a vari trionfi in campo nazionale ed europeo, con l'apice della conquista di due edizioni consecutive dell'Eurolega.\nNell'estate del 2006, a 31 anni, torna in NBA, firmando con i Toronto Raptors. Nel 2009 passa ai Cleveland Cavaliers, rifiutando offerte arrivategli dal vecchio continente. Il 28 giugno 2012 annuncia il ritiro dalla pallacanestro professionistica."}
{"id": "607676", "revid": "122415950", "url": "https://it.wikipedia.org/wiki?curid=607676", "title": "Timo Boll", "text": "\u00c8 uno dei pochi giocatori europei in grado di opporsi al predominio cinese. Nel 2005 ha vinto la Coppa del mondo svoltasi a Liegi, battendo Wang Liqin nei quarti di finale, Ma Lin in semifinale e Wang Hao nella finale.\nGioca nella squadra tedesca del Borussia D\u00fcsseldorf, attuale Campione d'Europa.\nAttualmente occupa la 7\u00aa posizione della classifica mondiale.\nBiografia.\nGi\u00e0 all'eta di quattro anni si allenava con suo padre. Nel 1987 divenne membro della H\u00f6chst TSV e l\u00ec giocava gi\u00e0 a livello agonistico. All'et\u00e0 di otto anni \u00e8 stato scoperto da Helmut Hampel, un allenatore dell'Assia, che lo ha promosso. Nel 1990, ha iniziato ad allenarsi presso il centro di formazione Pfungstadt e quattro anni pi\u00f9 tardi ha cambiato in FTG Francoforte con la quale ha preso parte alla seconda divisione, periodo in cui le altre associazioni si sono interessate a lui. TTV G\u00f6nnern lo assunse nel 1995. Timo Boll \u00e8 stato messo in quinta posizione nella squadra, ma, tuttavia, ha perso una sola partita in tutta la stagione e quindi contribuito alla crescita della squadra nel campionato nazionale di tennis tavolo."}
{"id": "607678", "revid": "44939", "url": "https://it.wikipedia.org/wiki?curid=607678", "title": "Acetil-CoA", "text": ""}
{"id": "607679", "revid": "44939", "url": "https://it.wikipedia.org/wiki?curid=607679", "title": "Acetil coenzima A", "text": ""}
{"id": "607681", "revid": "44939", "url": "https://it.wikipedia.org/wiki?curid=607681", "title": "Acetil CoA", "text": ""}
{"id": "607690", "revid": "254401", "url": "https://it.wikipedia.org/wiki?curid=607690", "title": "Villanova (insediamento medievale)", "text": "Le villenove dal francese \"villeneuve\", o villefranche o terre nuove, erano nuovi centri abitati sorti in epoca medievale in conseguenza del tumultuoso sviluppo demografico dei secoli XII e XIII.\nQuesti nuovi insediamenti non nacquero spontaneamente, ma furono sempre la conseguenza dell'iniziativa dei signori territoriali o dei Comuni che procedevano alla fondazione di villenove per estendere il loro controllo sul territorio e per incrementare le loro entrate. Essi invogliavano i contadini a stabilirsi nei nuovi insediamenti garantendo loro una tassazione meno pesante (o addirittura l'esenzione dalle imposte per un certo periodo di tempo) e maggiori diritti o \"franchigie\" (da qui il termine ville\"franche\"), ottenendo in cambio un aumento della produzione e l'estensione delle coltivazioni anche in aree marginali o da bonificare, fino ad allora non sufficientemente sfruttate.\nGli archeologi hanno riscontrato alcune caratteristiche ricorrenti in questi nuovi insediamenti. Sono abitati pianificati, con una urbanistica a pianta ortogonale e generalmente sono difesi da una cinta muraria; il tessuto interno, alquanto regolare, presenta una piazza centrale, attorno alla quale si sviluppano gli edifici principali (come palazzi per il governo o per il culto) e le case, costruite a schiera e in lotti prestabiliti al momento della progettazione. Inoltre, le villenove possono essere provviste di efficienti sistemi di infrastrutture idrauliche o di silos destinati alla conservazione di grano. Un chiaro esempio di questo tipo di fondazione \u00e8 San Giovanni Valdarno, in Toscana. \nQuesti villaggi erano composti normalmente da non pi\u00f9 di 200 abitazioni e molti di essi scomparvero con la crisi agraria del XIV secolo.\nToponimi equivalenti in altre lingue sono: \"villefranche\" (francese), \"vila franca\", \"vilafranca\" (portoghese), \"villafranca\" (spagnolo), \"Freistadt\", \"Freiburg\"/\"Friburgo\", \"Fristrup\", \"Freyburg\" (tedesco)."}
{"id": "607700", "revid": "90227", "url": "https://it.wikipedia.org/wiki?curid=607700", "title": "Villafranca (insediamento medievale)", "text": ""}
{"id": "607765", "revid": "599013", "url": "https://it.wikipedia.org/wiki?curid=607765", "title": "Martin J\u00f8rgensen", "text": "Biografia.\n\u00c8 fratello del calciatore Mads J\u00f8rgensen. Sposato con Marianne, ha due figli.\nCaratteristiche tecniche.\nEra un centrocampista dotato di ottima tecnica, rapido e veloce. Disciplinato tatticamente, Alberto Zaccheroni (suo allenatore ai tempi dell') lo soprannomin\u00f2 \"il computer\" per via di come seguiva le sue indicazioni.\nCarriera.\nClub.\nAarhus.\nCresciuto nelle zone di Ryomgaard, nel Djursland, J\u00f8rgensen inizi\u00f2 la sua carriera in un piccolo club locale, lo IF Midtdjurs, passando da giovanissimo nella squadra principale della sua zona, l'Aarhus. Nello stesso tempo inizi\u00f2 ad essere selezionato per le varie rappresentative giovanili danesi sin dal 1991. Debutt\u00f2 in prima squadra con l'Aarhus nel 1993 conquistandosi in breve tempo il posto da titolare e arrivando a vincere la Coppa di Danimarca nel 1996. Nello stesso anno ottenne il riconoscimento come miglior danese Under-21.\nUdinese.\nLa clausola rescissoria prevista dal contratto con l'AGF consentiva a J\u00f8rgensen di lasciare il club nell'aprile del 1997. And\u00f2 quindi a giocare in Italia, all'Udinese, insieme al connazionale Thomas Helveg. Al primo anno in Serie A giunse al terzo posto con la squadra friulana.\nFiorentina.\nDopo sette anni in maglia bianconera, nel 2004 venne acquistato in compartecipazione dalla rifondata Fiorentina, appena tornata in massima serie. La prima stagione in maglia viola, complice anche l'andamento della squadra, fu caratterizzata da alti e bassi, tanto che a fine stagione la societ\u00e0 decise di non riscattarne l'altra met\u00e0 del cartellino. La compartecipazione venne risolta alle buste e sopraggiunse una grossa sorpresa: mentre i friulani non offrirono alcunch\u00e9, i toscani presentarono una cifra di 500\u20ac, un'offerta considerata offensiva per la dignit\u00e0 del calciatore (si consideri, a titolo di paragone, che il biglietto per la finale del Mondiale del 2006 costava 600\u20ac), ma sufficiente per inserire il centrocampista danese in rosa.\nInizi\u00f2 la stagione 2007-2008 fuori dal campo per un infortunio muscolare, rientrando lentamente e riuscendo a reinventarsi nel ruolo di terzino destro, a causa dello spostamento di Tomas Ujfalusi al centro della difesa. La stagione 2008-2009 venne quasi completamente compromessa da una seria malattia: una forte influenza con incremento della cefalea, una forma virale che interessa le meningi (anche se non si tratta di una vera meningite).\nUna volta guarito torn\u00f2 ad allenarsi ma venne bloccato di nuovo da altri problemi di salute, tra cui anche il gonfiarsi di alcuni linfonodi, che lo tennero lontano dai campi quasi fino al termine della stagione. Riusc\u00ec a guarire completamente e a disputare le ultime partite del campionato, risultando decisivo con un gol che permise alla Fiorentina di pareggiare con il , raggiungendo per la seconda volta consecutiva la qualificazione per i preliminari di UEFA Champions League. Nel 2009 realizza il gol del momentaneo pareggio tra Fiorentina e Liverpool, ad Anfield, contribuendo alla vittoria della squadra viola per 2-1 e alla matematica conquista del primo posto nel Girone E della Champions League.\nRitorno all'Aarhus.\nIl 1\u00ba febbraio 2010, dopo settimane in cui il giocatore chiedeva alla societ\u00e0 viola di andare via, \u00e8 tornato a giocare nella squadra con cui aveva esordito tra i professionisti, l'Aarhus, nella convinzione di poter giocare di pi\u00f9 in vista dei Mondiali in Sudafrica. A fine 2014 decide di ritirarsi dal calcio giocato.\nNazionale.\nOltre alle numerosissime presenze nelle nazionali giovanili, J\u00f8rgensen \u00e8 una pedina stabile della Nazionale maggiore danese. L'esordio avvenne durante la sua prima stagione in Italia, quando militava nell'Udinese: a convocarlo nel marzo 1998 fu il tecnico Bo Johansson che lo conferm\u00f2 anche fra i 22 selezionati per il campionato mondiale di Francia '98, dove gioc\u00f2 tutte e cinque le partite della rappresentativa, segnando anche uno dei gol nella sconfitta per 2-3 patita dalla ai quarti di finale contro il .\nSuccessivamente venne convocato da Johansson per rappresentare la Danimarca ad Euro 2000, nonostante fosse infortunato. In questo Europeo gioc\u00f2 una sola gara, complice anche la prematura eliminazione della squadra. Il suo secondo Mondiale fu nel 2002 sotto la guida di Morten Olsen, dove gioc\u00f2 tutte e tre le partite del girone prima di infortunarsi. Nel 2004 agli Europei gioc\u00f2 tutte e quattro le gare della Nazionale prima dell'eliminazione.\nIl 27 giugno 2010 Martin Jorgensen lascia la nazionale assieme al compagno Jesper Gronkjaer. Il 30 ottobre 2010, nonostante abbia chiuso la carriera con la rappresentativa, viene di nuovo convocato in nazionale dal CT Morten Olsen, per raggiungere lo storico traguardo delle 100 presenze. In totale conta 102 presenze e 12 gol con la maglia della nazionale danese.\nIl 24 febbraio 2015 entra a far parte dello staff della nazionale del CT Morten Olsen.\nStatistiche.\nPresenze e reti nei club.\n\"Statistiche aggiornate al 30 novembre 2014.\""}
{"id": "607767", "revid": "76963", "url": "https://it.wikipedia.org/wiki?curid=607767", "title": "Jens Ferdinand Willumsen", "text": "Fu anche un apprezzato architetto. La pittura rappresenta tuttavia il suo ambito artistico privilegiato. Tra i suoi capolavori \"Alpina\", \"Un fisico\", \"La cena della sera\" e la \"Trilogia del Titano morente\".\nBiografia.\nJens Ferdinand Willumsen nasce a Copenaghen il 7 settembre del 1863, figlio unico di Hans Willumsen e Ane Kirstine. Lo stesso Willumsen credeva che lo scultore Jens Adolf Jerichau fosse il suo vero padre. Il rapporto con la madre fu sempre ottimo, mentre pi\u00f9 problematico fu il legame con il padre. Alla morte di Ane nel 1899 il giovane artista costru\u00ec un imponente monumento funebre per i suoi genitori, eretto definitivamente nella citt\u00e0 di Vestre Kirkeg\u00e5rd nel 1901. Suo padre mor\u00ec nel 1910.\nSi spos\u00f2 due volte. Il suo primo matrimonio, con Juliette Meyer, gli diede due figli, Jan e Bode. Juliette fu anche modella per Willumsen.\nNel 1903 spos\u00f2 la scultrice Edith Wessel con la quale ebbe due figlie, Gersemi e Anse. Anche Edith compare nelle opere dell'artista, in particolare in \"Alpina\" (Hagemans Kollegium and The Royal Museum of Fine Arts) e in Dopo la tempesta, nelle vesti di madre in The evening Soup e in Il Pittore e la sua famiglia. Alcune le due figlie appaiono in alcuni lavori.\nTrascorse la vecchiaia in compagnia della ballerina e pittrice francese Michelle Bourret, ritratta nei lavori degli anni trenta. Tutte le sue mogli furono artiste e lo supportarono nella sua attivit\u00e0.\nVisse quasi met\u00e0 della sua vita in Francia. Mor\u00ec a Cannes nel 1958.\nWillumsen pittore.\nNonostante si sia cimentato in tutti i campi dell'arte visiva la pittura resta il suo ambito preferito. Willumsen dipinse per tutta la vita ed i suoi quadri rappresentano la maggior parte della sua produzione artistica. I temi analizzati e le tecniche espressive utilizzate nei vari periodi della sua vita riflettono l'interesse verso tematiche sempre differenti. Negli anni ottanta, durante il periodo di apprendistato, trae spunto dal naturalismo con spirito sociale. Appartiene a questo periodo l'opera del 1888 Il matrimonio del figlio del Re.\nLa svolta del Willumsen pittore risale al 1889, in concomitanza con i viaggi in Spagna e a Parigi. Le tinte divengono luminose e i soggetti vengono ripresi da angolazioni innovative. Durante il successivo viaggio a Parigi si convert\u00ec al simbolismo su consiglio di Odillon Redon e Paul Gauguin, con largo uso di tecniche pittoriche che esemplificassero i tratti per conferire maggior risalto al movimento, come suggeriva la stessa corrente artistica. Il suo obiettivo fu da questo periodo in poi, quello di dipingere la realt\u00e0 profonda piuttosto che cogliere atmosfere e paesaggi.\nAgli inizi del Novecento si immerse nella pittura espressionista analizzando il tema del rapporto tra l'uomo e la natura spesso con un uso spregiudicato di tinte accese. Si concentr\u00f2 in particolare sull'incontro tra l'individuo e la forza della natura esaltando il culto del corpo caratteristico dell'epoca. In Alpina del 1904 (cust. Hagenams Kollegium) una donna emancipata trae forza e ispirazione camminando in montagna.\nNel decennio seguente, i suoi viaggi nell'area Mediterranea e lo studio di El Greco ebbero larga influenza sul suo stile pittorico che divenne ricco di colori vivi e intensi. Tuttavia risalgono a questo stesso periodo opere che ritraggono scene di vita comune con tinte tenui.\nNegli anni venti, in concomitanza con la realizzazione dell'Alto Rilievo, l'attivit\u00e0 pittorica si ridusse notevolmente per poi riprendere negli anni trenta. Durante il soggiorno a Venezia svilupp\u00f2 una tecnica che mediante l'uso di colori dal sapore surreale riproduceva lo spirito unico della citt\u00e0. Dipinse molti paesaggi con o senza tensione drammatica. Tra le opere fondamentali del periodo si ricorda la Trilogia del Titano morente con i tre autoritratti ispirati da alcune sue intuizioni giovanili. Ancora una volta Willumsen dimostra la sua propensione all'indagine filosofico-esistenziale della realt\u00e0.\nNegli ultimi anni della vita continu\u00f2 a dipingere, supportato dalla sua musa Michelle Bourrett.\nIl percorso artistico del Willumsen pittore pu\u00f2 essere analizzato con buona approssimazione per decadi in quanto l'evoluzione del suo stile non fu mai graduale.\nContributo artistico e memoria.\nWillumsen \u00e8 riconosciuto in patria come uno dei grandi maestri del XX secolo, tuttavia tale notoriet\u00e0 non trova conferma al di fuori dei confini nazionali, tanto da essere ancora oggi poco noto a livello internazionale. La mostra monotematica a lui dedicata presso il museo d'Orsay di Parigi (estate 2006) si pone l'obiettivo di invertire tale tendenza."}
{"id": "607768", "revid": "125611048", "url": "https://it.wikipedia.org/wiki?curid=607768", "title": "Mileena", "text": "Mileena \u00e8 un personaggio della serie di videogiochi \"Mortal Kombat\". \u00c8 apparsa per la prima volta in \"Mortal Kombat II\". Utilizza i sai come armi, tranne in \"Mortal Kombat Gold\", nel quale si avvale di una spada lunga.\nStoria.\nMileena \u00e8 la seconda assassina personale di Shao Kahn, ed inizialmente si riteneva essere sorella gemella di Kitana; le viene ordinato dall'Imperatore Oscuro, durante il secondo torneo, di tener d'occhio Kitana, poich\u00e9 questa \u00e8 sospettata di tradimento.\nAlla fine Mileena scopre di non essere altro che un clone creato da Shang Tsung, un ibrido frutto dell'unione del DNA dei Tarkatan (razza a cui appartiene Baraka) ed il DNA di Kitana. Viene uccisa da Kitana, che per questo sar\u00e0 accusata di tradimento dalla Suprema Corte del Mondo Esterno (ovvero l'Outworld).\nDurante il Terzo torneo, quando Shao Kahn riesce a valicare il portale dimensionale che collega la Terra al Mondo Esterno, Mileena \u00e8 riportata in vita dallo stesso Imperatore Oscuro, con la speranza che le sue doti di guerriera tornino utili per sconfiggere i guerrieri terrestri; inoltre, la capacit\u00e0 di Mileena di leggere i pensieri di Kitana pone Shao Kahn in posizione di vantaggio rispetto ai guerrieri mortali.\nTuttavia, essendo il suo spirito rinato nel Netherrealm (ovvero il Regno Occulto), Mileena serve temporaneamente il suo Imperatore, ma al momento giusto decide di abbandonarlo per servire Shinnok. Successivamente, scopre che l'imminente battaglia tra gli Dei Anziani e Shinnok potrebbe darle la possibilit\u00e0 sia di scappare dalle grinfie dell'Antico Dio decaduto Shinnok, sia di vendicare la propria uccisione per mano di Kitana; sapendo che Kitana combatte dalla parte di Edenia, Mileena si assicura cos\u00ec una facile via di fuga, allorch\u00e9 entra in battaglia con Shinnok. Dopo la battaglia con Shinnok, viene sconfitta da Kitana e rinchiusa nelle celle del castello di Edenia, dopo essere stata fatta precipitare in un baratro senza fondo.\nIn \", Mileena fugge dalla prigione per mettersi al posto di Kitana e comandare le sue truppe; inganna dunque le forze militari di Kitana con un attentato per dare al Re Dragone, Onaga, il tempo necessario per attuare i suoi piani. Solo Baraka conosce le reali intenzioni di Mileena, la verit\u00e0 dietro il suo inganno.\nMileena ricompare in \"; nel finale arcade, le sorti di Mileena e di Kitana s'invertono: per un momento la luce di Blaze, un'entit\u00e0 di fuoco che difendeva l'uovo del Re Dragone, unisce le due \"sorelle\": alla fine Mileena avr\u00e0 un volto umano, mentre Kitana quello di un Tarkatan: Mileena diventa cos\u00ec la padrona di Edenia e imprigiona Kitana nei sotterranei del castello, dove la ex principessa perde il lume della ragione e impazzisce.\nMileena ritorna in \"Mortal Kombat (2011)\", dove nella linea temporale alternativa della storia non viene cresciuta come sorella gemella di Kitana, ma \u00e8 trovata dalla principessa stessa durante il secondo torneo nella Fossa della Carne, il laboratorio segreto di Shang Tsung. Lo stregone, su ordine di Shao Khan, ha creato Mileena dopo numerosi esperimenti facendo di lei il clone definitivo: l'esistenza di Mileena, infatti, \u00e8 stata ordinata dall'imperatore allo scopo di eliminare Kitana e avere cos\u00ec una \"vera\" figlia; non per nulla, Mileena vuole la morte della sorella per sostituirsi a lei.\nNel suo finale arcade, Mileena uccide Shao Khan in un eccesso d'ira, grazie ad un incantesimo di Shang Tsung che, durante la propria creazione, l'ha resa in grado in assorbire i poteri oscuri di Shao Khan, il che lo ha reso vulnerabile; in seguito, Shang Tsung l'avrebbe uccisa per assorbirli a sua volta, rimanendo vittima dell'inganno ordito. Mileena lo anticipa, lo uccide e, assorbendo tutte le sue anime, moltiplica a dismisura i propri poteri. Il prossimo bersaglio della sua \"fame\" sar\u00e0 Raiden.\nIn \"Mortal Kombat X\" Mileena, dopo la morte di Shao Khan, diviene la nuova imperatrice del Regno Esterno. Tuttavia il suo dominio entra presto in crisi; il suo malgoverno e il suo rifiuto di allearsi con la Terra per contrastare l'invasione del Regno Occulto rischiano di portare il Regno Esterno alla distruzione: viene quindi deposta dai propri generali, guidati da Kotal Kahn, e imprigionata. In seguito, viene liberata da Tanya, con la promessa di rendere Edenia libera e indipendente. Insieme a Rain e con ci\u00f2 che resta delle armate Tarkatan, Mileena combatte l'usurpatore Kotal Khan per riprendersi il trono. Grazie all'aiuto di Kano, Mileena entra in possesso dell'amuleto di Shinnok e se ne avvale per cercare di uccidere l'usurpatore in un'imboscata: il potere dell'amuleto \u00e8 per\u00f2 troppo grande e consuma la forza vitale ogni volta che Mileena lo utilizza. Rifugiatasi nella giungla Kuatan, viene attaccata da D'Vorah e Cassie Cage, per poi essere catturata e condannata a morte da Kotal Khan. A eseguire la condanna ci pensa D'Vorah, che, tramite un bacio, fa divorare il volto di Mileena dai suoi insetti.\nNel suo finale arcade, Mileena si risveglia in una stanza, dentro a una incubatrice; insieme con lei vi sono molti altri suoi cloni, e Mileena scopre che tutte loro sono mentalmente collegate: si forma pertanto un esercito di Mileene con un'unica mente, pronte a vendicarsi, ignara della risata sommessa da parte del responsabile del loro risveglio.\nIn \"Mortal Kombat 11\", Mileena appare come DLC del Kombat Pack 2 insieme a Rambo e Rain. Nel suo finale arcade, Mileena uccide Kitana e diventa Kahnum del tempo insieme a Shao Kahn e Sindel."}
{"id": "607769", "revid": "22414", "url": "https://it.wikipedia.org/wiki?curid=607769", "title": "NEXTSTEP", "text": ""}
{"id": "607777", "revid": "125652152", "url": "https://it.wikipedia.org/wiki?curid=607777", "title": "Giovanni di Cosimo de' Medici", "text": "Biografia.\nNato il 3 giugno del 1421 a Firenze, a differenza del fratello Piero egli godeva di una buona salute, per questo il padre lo vedeva come il suo pi\u00f9 probabile successore in politica e negli affari di famiglia, anche se il suo carattere cos\u00ec propenso ai piaceri della vita, all'astrazione intellettuale, all'ozio non era giudicata una buona cosa dal severo padre.\nSi iscrisse giovanissimo all'Arte del Cambio (1426) e in seguito all'Arte della Lana (1435). Inizi\u00f2 l'apprendistato nel Banco Medici dal 1438, recandosi alla succursale di Ferrara. La sua educazione umanistica fu di alto livello e tra i suoi interessi fu particolarmente spiccato quello per la musica.\nNel 1447 collabor\u00f2 con lo Studio fiorentino, l'Universit\u00e0 cittadina. Nel 1454 fu eletto priore e un anno dopo fece parte della delegazione di ambasciatori inviati a Roma a salutare il nuovo Papa Callisto III. Sempre nel 1455 divenne direttore generale del Banco Medici, ma il padre fu deluso della sua gestione, tanto che gli affianc\u00f2 Francesco Sassetti.\nGiovanni mor\u00ec precocemente nel 1463, un anno prima del padre. Il suo decesso, probabilmente causato dalle malattie ereditarie che avevano reso debole il ramo principale dei Medici, fu additato come il frutto di una vita troppo dedita ai piaceri e agli amori.\nFu sepolto nella basilica di San Lorenzo e alcuni anni dopo venne realizzato un monumento funebre per lui e per il fratello Piero, opera di Andrea Verrocchio nella Sagrestia Vecchia.\nDiscendenza.\nSpos\u00f2 Ginevra degli Alessandri il 20 gennaio 1453, dalla quale ebbe solo un figlio, Cosimino, morto nel 1459 a otto anni. Ebbe altri due figli, forse illegittimi, Francesco e Giovanni, entrambi morti ancora in fasce.\nMecenatismo.\nFu un appassionato collezionista di sculture, di monete, di manoscritti, di gemme, di strumenti musicali, eccetera.\nAmante di Roma antica (in una lettera del 1423 ? Alberto Averardi lo informava del degrado dei monumenti antichi a Roma), commission\u00f2 opere ispirate ai marmi antichi, ma aggiornate al gusto moderno, per cui \u00e8 considerato tra gli ispiratori dell'arte rinascimentale.\nNello spirito della riscoperta dell'antico fece costruire la Villa Medici a Fiesole, attribuita a Michelozzo, ma nella quale prese molto probabilmente parte attiva anche Leon Battista Alberti, che in una lettera chiamava Giovanni \"amicissimo\". La villa \u00e8 considerata il primo esempio di villa rinascimentale, creata in posizione panoramica seguendo le descrizioni delle ville suburbane antiche descritte da Plinio il Giovane.\nAnche le sculture da lui commissionate per decorare il Palazzo Medici in via Larga sono ispirate all'arte antica: per esempio il pregevole busto che lo ritrae di Mino da Fiesole (al Bargello) o le \"Dodici teste di Cesari\", simili a medaglie antiche, realizzate da Desiderio da Settignano.\nAltri artisti che lavorarono per lui furono Donatello, Domenico Veneziano, Filippo Lippi e il Pesellino, mentre i suoi acquisti prediligevano anche arazzi e dipinti fiamminghi, comprati tramite gli agenti del Banco Medici della filiale di Bruges.\nImportante era anche la sua collezione di strumenti musicali per la quale teneva stanze apposite nella Villa di Fiesole. Tra i suoi amici musicisti vi furono Antonio Squarcialupi e Guglielmo di Dufy, cantore di Canterbury, mentre tra i letterati si contano Leonardo Dati, Francesco d'Altobianco Alberti, Ludovico Menfredi, Feo Belcari, Piero Ricci e il Burchiello, il massimo rappresentante della poesia giocosa a Firenze, che nonostante avesse scritto alcune pungenti invettive contro i Medici, accompagn\u00f2 spesso Giovanni nei suoi soggiorni estivi alle terme presso Siena.\nConsulente in materia artistica per le altre corti italiane, fu probabilmente lui che consigli\u00f2 Piero della Francesca e Filippo Lippi a Sigismondo Malatesta per la decorazione del Tempio Malatestiano (1449). Ad Alfonso I d'Aragona, re di Napoli, regal\u00f2 invece un trittico di Fra Filippo Lippi.\nPer la sua viva intelligenza e spiccata inclinazione verso le arti e pu\u00f2 essere considerato il precursore di Lorenzo il Magnifico, suo nipote."}
{"id": "607779", "revid": "287204", "url": "https://it.wikipedia.org/wiki?curid=607779", "title": "Martin Jorgensen", "text": ""}
{"id": "607780", "revid": "36426", "url": "https://it.wikipedia.org/wiki?curid=607780", "title": "Studio fiorentino", "text": ""}
{"id": "607782", "revid": "599013", "url": "https://it.wikipedia.org/wiki?curid=607782", "title": "Matteo Brighi", "text": "Biografia.\n\u00c8 nato a Rimini nel 1981, secondo di quattro fratelli, tutti calciatori. \u00c8 diplomato in ragioneria.\nCaratteristiche tecniche.\nCentrocampista duttile, preferiva agire da mediano in un centrocampo a due o a tre giocatori, oltre a essere dotato di un'ottima tecnica e di grande grinta.\nNel 2001 fu incluso nella lista dei migliori giovani calciatori stilata da \"Don Bal\u00f3n\".\nEra, altres\u00ec, il giocatore con i valori pi\u00f9 elevati (97) del videogioco Fifa 2003.\nCarriera.\nClub.\nGli inizi.\nMuove i primi passi nel mondo del calcio nelle file della squadra parrocchiale della Grotta Rossa, e qualche anno dopo partecipa al campionato allievi con la Polisportiva Stella San Giovanni. A 15 anni approda nel settore giovanile della squadra della sua citt\u00e0, il .\nNella stagione 1997-1998 viene aggregato alla prima squadra, senza tuttavia scendere mai in campo. Nella stagione successiva totalizza 10 presenze ed un gol, e nella terza stagione scende in campo 34 volte e totalizza 6 reti, mancando di un soffio la promozione in Serie C1, sfumata nella finale play-off contro la .\nJuventus ed il prestito al Bologna.\nL'estate successiva, dopo essersi diplomato, si trasferisce a titolo definitivo alla Juventus. L'esordio in Serie A avviene il 30 settembre 2000, a 19 anni, nell'incontro che ha visto vincere i \"bianconeri\" per 2-1 sul Napoli. Nella \"Vecchia Signora\", anche a causa della precoce eliminazione dal palcoscenico europeo e dalla Coppa Italia, vede il campo 12 volte in tutta la stagione.\nL'anno successivo viene girato in prestito al , dove conquista subito la maglia da titolare. Nella squadra di Francesco Guidolin disputa in tutto 32 partite di campionato, contribuendo al settimo posto finale. Nel giugno dello stesso anno, vince anche il premio di miglior giovane della Serie A italiana.\nParma e Brescia.\nTornato a Torino per fine prestito, nell'agosto 2002 conquista con la Juventus la Supercoppa italiana, ma il 31 agosto, ultimo giorno di calciomercato, viene ceduto in compartecipazione al per la cifra di 5 milioni, nell'ambito dell'operazione che ha portato Marco Di Vaio a Torino. Sotto la guida di Cesare Prandelli, il 31 ottobre 2002 fa il suo esordio in Coppa UEFA, nella vittoria interna per 2-1 contro il Wisla Cracovia, e il 1\u00ba dicembre successivo segna anche la sua prima rete in Serie A nella partita esterna contro il Torino. A fine anno la compropriet\u00e0 viene risolta in favore della .\nNell'estate del 2003 passa ancora in prestito al Brescia in Serie A. Inizialmente poco impiegato, gradualmente conquista il posto da titolare del centrocampo delle \"rondinelle\", e il 2 maggio 2004 segna la rete della matematica salvezza della squadra, nella trasferta contro il . Con la squadra lombarda disputa in tutto 29 partite, con una rete.\nRoma e prestito al Chievo.\nNel 2004 la Juventus, proprietaria del cartellino, lo cede a titolo definitivo alla Roma, nell'ambito dell'operazione che ha portato Emerson alla societ\u00e0 torinese. La societ\u00e0 capitolina a sua volta lo gira in prestito al ChievoVerona nell'affare che ha portato Simone Perrotta in \"giallorosso\".\nTitolare indiscusso della formazione di Mario Beretta, segna la sua prima rete con la maglia gialloblu il 17 ottobre 2004 contro la Lazio e disputa in tutto 35 partite. Il 14 luglio 2005 il prestito viene rinnovato anche per la stagione 2005-2006, dove, con 26 presenze e 2 gol, contribuisce al quarto posto finale e la conseguente qualificazione ai preliminari di Champions League.\nRimane a Verona anche nella stagione successiva, e il 9 agosto 2006 esordisce in Champions League nella sconfitta esterna contro i bulgari del Levski Sofia. La stagione \u00e8 anche la pi\u00f9 prolifica a livello realizzativo, per Brighi, che totalizza in tutto 25 presenze e ben 6 reti. La sconfitta contro il Catania all'ultima giornata, tuttavia, decreta la retrocessione del club veneto in Serie B.\nRitorno alla Roma.\nNell'estate del 2007 Brighi torna stabilmente alla Roma. Nella sua partita d'esordio contro l'Empoli mette a segno il primo gol con la maglia della Roma. In quello stesso anno conquista la sua seconda Supercoppa italiana (la prima con la maglia \"giallorossa\") e la Coppa Italia, entrambe ai danni dell'Inter.\nIl 25 luglio 2008 prolunga il contratto con la societ\u00e0 capitolina fino al 30 luglio 2012 a fronte di un compenso lordo a salire per un ammontare che va dai 1,3 milioni della stagione 2008-2009 ai 1,6 milioni della stagione 2011-2012; cifre a cui vanno aggiunti ulteriori premi in caso di raggiungimento di prefissati obbiettivi sportivi. Nella stagione 2008-2009 Brighi viene spesso utilizzato come titolare. Il 26 novembre 2008 segna i primi due gol della sua carriera in Champions League, che permettono alla Roma di vincere sul campo del Cluj per 3-1. Il 9 dicembre realizza la prima delle 2 reti che consentono alla Roma di battere il Bordeaux e di qualificarsi, come prima del girone, agli ottavi di finale della Champions League. A fine stagione saranno 44 le presenze e 6 le marcature (tra campionato, Coppa Italia e Champions League).\nNella stagione successiva va in gol contro Palermo, e ancora Palermo, al ritorno (in cui realizza la sua prima doppietta in Serie A), in 24 incontri disputati.\nIl 7 settembre 2010 prolunga il suo contratto con la societ\u00e0 fino al 30 giugno 2014.\nL'8 maggio 2011, durante la gara contro il Milan, riporta la frattura al perone del ginocchio destro.\nAtalanta e Torino.\nIl 31 agosto 2011 passa in prestito secco all'Atalanta per la stagione 2011-2012. Il 18 settembre esordisce in campionato con la nuova maglia, nell'incontro vinto per 1-0 dall'Atalanta sul . Complice una lesione al perone, non riesce ad entrare nelle gerarchie del tecnico Colantuono e totalizza solo 11 presenze in campionato.\nDopo un periodo di prova, l'11 agosto 2012 passa al Torino in prestito gratuito. Il'1\u00ba settembre 2012, realizza la sua prima rete in maglia \"granata\" contro il Pescara; gara terminata per 3 a 0.. Il 13 gennaio 2013 sigla la sua seconda rete stagionale nella partita Torino- (3-2).\nA fine stagione torna alla Roma per fine prestito, ma l'8 luglio 2013 si trasferisce nuovamente al Torino, questa volta a titolo definitivo, con un contratto annuale con opzione per il secondo. La sua permanenza in granata dura poco perch\u00e9 nel mercato di gennaio viene ceduto al (squadra contro la quale aveva segnato pochi giorni prima).\nSassuolo, ritorno a Bologna, Perugia ed Empoli.\nIl 2 febbraio 2014 debutta da titolare con la maglia del Sassuolo nella sconfitta interna per 2-1 contro l'Hellas Verona. Con 7 presenze d\u00e0 il suo contributo alla squadra che riesce a salvarsi, viene quindi confermato anche per la stagione successiva giocando alte 17 partite.\nIl 20 luglio 2015 firma un contratto annuale col , neopromosso in Serie A, tornando cos\u00ec, dopo 14 anni, sotto le due torri; colleziona altre 23 presenze in A.\nRimasto svincolato, il 15 luglio 2016 firma un contratto biennale con il in Serie B. Il 7 agosto 2016 esordisce con la maglia del Perugia e firma il gol vittoria contro l'Alessandria che sancisce la qualificazione per i Grifoni al turno successivo di Coppa Italia. Il 24 gennaio 2018 passa fino a fine stagione all'Empoli. Il 2 febbraio segna all'esordio con gli azzurri, nella vittoria interna per 4-0 contro il Palermo. A fine anno con il club empolese\nIl 19 maggio 2019 torna al gol in massima serie che mancava da pi\u00f9 di 5 anni (in quel caso indossava proprio la maglia del Torino), segnando nella vittoria per 4-1 contro il Torino dopo 29 secondi dal suo ingresso.\nNazionale.\nHa vestito a lungo la maglia della Nazionale Under-21: dal 2000 al 2004 ha collezionato 35 presenze e 2 gol con la squadra di cui \u00e8 stato anche capitano. Ha partecipato all'Europeo Under-21 2002, arrivando in semifinale, e all'Europeo Under-21 2004 laureandosi campione. \u00c8 stato escluso dai convocati per i Giochi olimpici di Atene dal c.t. Claudio Gentile.\nIn precedenza aveva compiuto l'esordio in Nazionale maggiore sotto la guida di Trapattoni, disputando un'amichevole contro la Slovenia il 21 agosto 2002.\nIl 28 marzo 2009, dopo quasi sette anni di assenza, ritorna in Nazionale con il c.t. Marcello Lippi che lo impiega nelle sfide di qualificazione ai Mondiali 2010 contro il Montenegro e Italia-Irlanda (1-1). Viene impiegato anche il 6 giugno nella partita amichevole contro l'Irlanda del Nord giocata a Pisa.\nStatistiche.\nPresenze e reti nei club.\n\"Statistiche aggiornate al 19 maggio 2019.\"\nCuriosit\u00e0.\nNel videogioco FIFA Football 2003, Brighi risultava essere il calciatore pi\u00f9 forte del gioco, con una valutazione complessiva di 97 su 99: questo gli ha dato una certa notoriet\u00e0 tra gli appassionati della serie in giro per il mondo."}
{"id": "607783", "revid": "767487", "url": "https://it.wikipedia.org/wiki?curid=607783", "title": "Gyakush\u00fb! Satsujin ken", "text": "Gyakush\u00fb! Satsujin ken (\u9006\u8972!\u6bba\u4eba\u62f3) \u00e8 un film del 1974 diretto da Shigehiro Ozawa. Conosciuto anche col titolo internazionale The Street Fighter's Last Revenge, viene citato nella versione italiana del film \"Una vita al massimo\" col titolo La vendetta del teppista, pur non essendo mai stato distribuito in Italia.\n\u00c8 il secondo sequel de \"Gekitotsu! Satsujin ken\" e rappresenta il terzo e ultimo episodio in ordine cronologico della serie, mantenendo lo stesso cast dei precedenti, primo fra tutti Sonny Chiba.\nTrama.\nTakuma Tsurugi \u00e8 stato assunto dagli Owada per recuperare una cassetta che contiene una formula segreta per fabbricare eroina a basso costo. Tutto va a monte quando Tsurugi si incontra con i mercanti e questi si rifiutano di pagarlo. Un maestro della truffa come Tsurugi inizia quindi a mascherare la verit\u00e0 dietro i segreti che contiene la misteriosa cassetta."}
{"id": "607784", "revid": "125459981", "url": "https://it.wikipedia.org/wiki?curid=607784", "title": "Fauna del Mar Mediterraneo", "text": "La seguente \u00e8 una lista, in ordine alfabetico, di alcune delle specie della fauna rinvenibili nel Mar Mediterraneo."}
{"id": "607786", "revid": "1442080", "url": "https://it.wikipedia.org/wiki?curid=607786", "title": "Caron Bernstein", "text": "Biografia.\nCaron nasce a Johannesburg da una famiglia di origini ebraiche e tedesche.\nSi trasferisce a New York da adolescente dopo essere stata scoperta dal fotografo di moda Patsy Dunn, che la fotografa anche per il suo portfolio di modella.\nAppena trasferita nella citt\u00e0 americana viene messa sotto contratto dall'agenzia Ford Models, la stessa di topmodel come Adriana Lima, e vince l'importante concorso per giovani indossatrici \"Supermodel of the world\" grazie al quale accede ad importanti contratti a livello internazionale.\nMa ben presto si stanca della moda e comincia a lavorare nel cinema; il suo esordio avviene nel 1992 con il film \"Scomparsi nel tempo (Waxwork II: Lost in Time)\".\nPoco dopo partecipa alla serie tv \"Red Shoe Diaries\", trasmessa dal canale americano Showtime, e al suo adattamento cinematografico nel 2000.\nL'interpretazione che, tuttavia, viene ricordata maggiormente dai suoi fans \u00e8 quella nel film erotico \"Business for pleasure\" nel ruolo di Isabel.\nCarriera musicale.\nNonostante i successi come attrice e topmodel, Caron non rinuncia alle sue ambizioni giovanili di divenire cantante e, dopo un provino per la Sire, comincia questa carriera.\nI suoi idoli sono Annie Lennox, Iggy Pop, Bauhaus e David Bowie, che lei mescola creando un suono unico.\nHa, inoltre, partecipato a svariati pezzi di altri artisti tra cui alcuni dell'album \"Avenue A\" di Daniel Cartier.\nVita privata.\nIl 29 ottobre 1999 Caron si sposa con il chitarrista tedesco Richard Kruspe.\nI due pare si siano conosciuti, poche settimane prima di sposarsi, grazie ad un produttore musicale svedese collaboratore di entrambi, durante una premiazione discografica.\nLa cerimonia si \u00e8 svolta, secondo le tradizioni ebraiche, a New York dove i due hanno anche preso casa poco dopo.\nTra il 2005 e il 2006 hanno per\u00f2 divorziato (dopo una prima separazione nel 2004).\nAttualmente Caron risiede a Filadelfia con il nuovo compagno, la celebrit\u00e0 televisiva e radiofonica Chris Booker."}
{"id": "607792", "revid": "767487", "url": "https://it.wikipedia.org/wiki?curid=607792", "title": "Rapida", "text": "La rapida \u00e8 il tratto di un fiume il cui letto acquista pendenza in modo repentino, producendo un velocizzarsi del suo corso con onde e turbolenza. Essa \u00e8 una via di mezzo fra una corrente tranquilla ed una cascata.\nCaratteristiche.\nUna rapida pu\u00f2 essere individuata in quanto la corrente diventa impetuosa a causa dell'aumento della pendenza e per la presenza di rocce emergenti sopra il pelo dell'acqua. L'acqua batte contro le rocce e le bolle d'aria si frammischiano all'acqua creando la schiuma. Le rapide si formano quando, in un tratto del fiume, il letto \u00e8 molto resistente all'erosione rispetto a quello a valle di esso, e di conseguenza delle correnti molto giovani - scorrendo sul letto del fiume - possono facilmente creare delle rapide a causa della diversit\u00e0 geologica delle rocce che compongono il suo alveo. "}
{"id": "607794", "revid": "1862310", "url": "https://it.wikipedia.org/wiki?curid=607794", "title": "Croce al merito di guerra", "text": "La croce al merito di guerra \u00e8 un'onorificenza italiana.\nStoria.\nIstituita alla fine della prima guerra mondiale, la \"Croce al merito di guerra\" venne concessa a tutti i combattenti italiani che avessero onorevolmente prestato servizio attivo per un periodo minimo ben definito in zona di guerra o fossero stati feriti o caduti in azione.\nQuesta onorificenza venne consegnata a gran parte dei combattenti della prima guerra mondiale e della seconda guerra mondiale, oltre ai combattenti nella guerra italo-etiopica del 1935-36, in quanto non presupponeva l'esecuzione di atti di particolare valore militare.\nEssa era conferita a militari e militarizzati cui fosse stato riconosciuto il servizio per almeno cinque mesi in zona di guerra; che avessero riportato ferite o mutilazioni in combattimento; che si fossero distinti in operazioni di notevole importanza; se marittimi, che avessero compiuto un periodo di navigazione della durata di almeno cento giorni; se appartenenti al personale di volo, che avessero compiuto complessivamente almeno sessanta ore di volo in zona di guerra; che fossero stati catturati e deportati in Germania o in territori controllati dai tedeschi dopo l'8 settembre 1943 e la deportazione si fosse protratta per un periodo di almeno cinque mesi. Parimenti avevano diritto tutti i caduti, i dispersi ed i morti nei campi di prigionia tedeschi o nipponici.\nDifferentemente da questa decorazione, la Croce di guerra al valor militare \u00e8 concessa per atti particolari di valore personale.\nInsegne.\nQuesta medaglia, come del resto tutte le medaglie di merito, conobbe due versioni, una concessa dal Regno d'Italia e una dalla Repubblica Italiana. Una terza versione, emessa dalla Repubblica Sociale Italiana in contrapposizione a quella del Regno d'Italia, fu approvata dal governo fascista nel 1945 ma mai adottata. Le insegne al merito di guerra della Repubblica Italiana vennero prevalentemente concesse ai partigiani che combatterono per la libert\u00e0 durante il periodo 1943-1945.\nRegno d'Italia.\nLa \"medaglia\" era costituita da una croce greca in rame, riportante al diritto, sulle due braccia orizzontali, la scritta \"MERITO DI GUERRA\". Sulle braccia verticali si trova, in alto il monogramma coronato di Vittorio Emanuele III, che istitu\u00ec la decorazione. In basso si trova invece un gladio romano, invaso di foglie d'alloro. Il retro della medaglia raffigura, in centro, una stella a cinque punte, raggiante sulle braccia della croce.\nIl \"nastro\" era azzurro, con due strisce bianche centrali separate. Alla seconda concessione della medaglia, il nastrino poteva essere completato con una corona reale di bronzo. Dalla terza concessione in poi, il nastrino poteva essere completato con due corone reali di bronzo. Secondo il regolamento originario, la Croce al merito di guerra poteva essere conferita al massimo per tre volte, con ogni conferimento successivo al primo indicato con l'apposizione di una piccola corona bronzata sul nastro di un'unica croce (o sul relativo nastrino). Successivamente questa limitazione venne revocata e venne indossata una decorazione per ciascun conferimento (regio decreto 19 gennaio 1918, n. 205). Nel dicembre 1942 venne nuovamente stabilita l'autorizzazione ad indossare una singola Croce, con i successivi conferimenti cos\u00ec indicati:\nRepubblica Italiana.\nLa \"medaglia\" \u00e8 costituita da una croce greca in rame riportante al diritto, sulle due braccia orizzontali, la scritta \"MERITO DI GUERRA\". Sulle braccia verticali si trova, in alto il monogramma della Repubblica Italiana. In basso si trova invece un gladio romano invaso di foglie d'alloro. Il retro della medaglia raffigura in centro una stella a cinque punte raggiante sulle braccia della croce.\nIl \"nastro\" \u00e8 azzurro con due strisce bianche centrali separate. Alla seconda concessione e oltre della medaglia, il nastrino poteva essere completato con una o due stelle di bronzo."}
{"id": "607798", "revid": "1305772", "url": "https://it.wikipedia.org/wiki?curid=607798", "title": "Ker-Xavier Roussel", "text": "Fece parte del gruppo dei Nabis.\nBiografia.\nKer-Xavier Roussel, il cui vero nome era Fran\u00e7ois Xavier, era figlio di un medico. La guerra Franco-Prussiana del 1870, e la tragica disfatta di Sedan, costrinsero la famiglia a lasciare la Mosella, prima dell'annessione di quest'ultima alla Germania, ed a stabilirsi a Parigi. All'et\u00e0 di dodici anni Xavier sub\u00ec la separazione dei genitori e visse con il fratello minore assieme al padre. Costui, appassionato di arte, riceveva nel suo appartamento pittori, scrittori e musicisti, sicch\u00e9, quando Xavier gli annunci\u00f2 di voler intraprendere la carriera di pittore, egli ne rimase entusiasta.\nA quindici anni fu iscritto al Liceo Condorcet, dove ricevette un'educazione classica assai solida e dove incontr\u00f2 \u00c9douard Vuillard. I due divennero amici e a loro volta conobbero Maurice Denis e Lugn\u00e9-Poe. Nel 1885, Roussel entr\u00f2 nell'atelier di Diog\u00e8ne Maillart e parallelamente segu\u00ec i corsi dell'\u00c9cole des beaux-arts a partire dal 1888. L'anno seguente inizi\u00f2 a frequentare anche l'Acad\u00e9mie Julian, dove si stava formando il gruppo dei Nabis. Roussel e Vuillard fecero amicizia con Pierre Bonnard.\nNel 1891 i Nabis esposero alla galleria Le Barc de Boutteville, mentre Roussel, Vuillard, Bonnard, Denis e Ranson, due anni dopo, presentarono le loro opere nella redazione della rivista \"La Revue blanche\", che era diretta dai fratelli Natanson. Nello stesso anno Roussel prese in moglie Marie, sorella di Edouard Vuillard.\nAssieme a Vuillard, a Bonnard, a Paul Ranson e a Paul S\u00e9rusier Roussel dipinse degli scenari per il Th\u00e9\u00e2tre de l'\u0152uvre, che il loro compagno Aurelien Lugn\u00e9, detto Lugn\u00e9-Poe, aveva appena inaugurato.\nDal 1894 fino al 1904 Roussel espose regolarmente alla galleria \"Libre Esth\u00e9tique\" di Bruxelles, al \"Salon des ind\u00e9pendants\" di Parigi e nelle gallerie \nBernheim e Druet, con F\u00e9lix Vallotton e Aristide Maillol, che si erano aggregati al gruppo dei Nabis. Nel 1898 Roussel, Vuillard e Bonnard, per incarico di Ambroise Vollard, eseguirono delle litografie a colori. L'anno seguente, Roussel lasci\u00f2 Parigi e fiss\u00f2 la sua residenza a L'\u00c9tang-la-Ville dove abiter\u00e0 per tutta la vita.\nRoussel e Maurice Denis nel 1906 viaggiarono in Italia (sul Lago di Como, a Venezia e a Milano) e infine lungo la Costa azzurra. Fecero visita a C\u00e9zanne nella sua casa presso Aix-en-Provence, a Paul Signac a Saint-Tropez, e a Cross, a Cavalaire. Due anni pi\u00f9 tardi, Roussel fu per breve tempo professore all'Acad\u00e9mie Ranson e nel 1912 ebbe l'incarico di dipingere il sipario del Th\u00e9\u00e2tre des Champs-\u00c9lys\u00e9es. Terminata la Prima Guerra Mondiale, esegu\u00ec delle decorazioni per il Kunstmuseum (Museo dell'arte) di Winterthur in Svizzera, quindi realizz\u00f2 (1919) dei pannelli per Marcel Monteux a Parigi e, nel 1922, altri pannelli per la villa dello stesso Monteux ad Antibes. Nel 1925, cre\u00f2 altri quattro pannelli per il palazzo di M. Rosegart, in rue du Bois de Boulogne a Parigi. L'anno dopo ricevette il secondo premio Carnegie.\n\u00c8 il 1937, e Ker-Xavier Roussel divide con Vuillard e Bonnard la decorazione del Th\u00e9\u00e2tre de Chaillot, quindi, nel 1938, collabora alla decorazione del Palazzo della Societ\u00e0 delle Nazioni a Ginevra, eseguendo un pannello di undici metri dal titolo: \"Pax Nutrix\". Fu questa la sua ultima opera importante. Nel 1941, dopo la morte di Vuillard, Roussel fece dono allo Stato francese di cinquantacinque opere del suo scomparso amico.\nRoussel mor\u00ec nella sua casa di L'\u00c9tang-la-Ville nel 1944, all'et\u00e0 di 76 anni.\nOpere.\nElenco parziale delle opere conservate in collezioni pubbliche. "}
{"id": "607801", "revid": "228587", "url": "https://it.wikipedia.org/wiki?curid=607801", "title": "Jade", "text": ""}
{"id": "607803", "revid": "43530", "url": "https://it.wikipedia.org/wiki?curid=607803", "title": "Red Shoe Diares", "text": ""}
{"id": "607807", "revid": "767487", "url": "https://it.wikipedia.org/wiki?curid=607807", "title": "Vittorio Amedeo Cigna-Santi", "text": "Biografia.\nNacque a Torino il giorno di Natale del 1728. Suo padre Francesco Antonio Cigna era al servizio nella corte di Vittorio Francesco di Savoia, marchese di Susa (1694-1762), figlio legittimato di re Vittorio Amedeo II. La madre era Vittoria Margherita Santi, dama di Vittoria Francesca di Savoia, sorella del marchese di Susa e poi principessa di Carignano.\nLa sua giovinezza e la sua formazione avvennero, quindi, all'interno della corte dei Savoia. Allievo di Girolamo Tagliazzucchi, professore all'Universit\u00e0 di Torino, ne segu\u00ec i corsi all'Universit\u00e0 di Torino, anche se non \u00e8 nota la data della sua laurea.\nNel 1748, ventenne, pubblic\u00f2 alcuni scritti nei \"Poetici componimenti dedicati all'illustrissimo e reverendissimo monsignore Ignazio Dellachiesa vescovo di Casal di Monferrato dalla confraternita de' Disciplinanti di Moncalvo in occasione delle visita pastorale nell'anno 1748\" (Torino, Fontana, 1748). Nel 1750 fu la volta di alcuni poemi nelle Canzoni per le nozze del signor conte (Turinetti) di Pertengo colla nobilt\u00e0 donna Provana (Torino, Zappata, 1750).\nFra 1754 e 1755 scrisse il suo primo libretto: l\"'Andromeda\", rappresentata al Teatro Regio di Torino, per il carnevale del 1755 su musica di Gioacchino Cocchi. Era l'inizio di un'attivit\u00e0 di librettista destinata a proseguire per un trentennio.\nI primi libretti ebbero un modesto successo: tra questi si ricorda il famoso \"Mitridate, Re di Ponto\" che sar\u00e0 musicato nel 1767 da Quirino Gasparini e nel 1770 da Wolfgang Amadeus Mozart. \nNel 1765 produsse il suo libretto pi\u00f9 noto, \"Motezuma\", il quale venne musicato da Gian Francesco de Majo e rappresentato al Teatro Regio nello stesso anno e successivamente da Josef Myslive\u010dek, Giovanni Paisiello, Baldassarre Galuppi, Antonio Sacchini, Pasquale Anfossi, Giacomo Insanguine e Nicola Antonio Zingarelli; nel 1785 una versione revisionata fu musicata anche da Franz Joseph Haydn.\nCigna-Santi scrisse quasi esclusivamente drammi per musica. Nei propri libretti egli imit\u00f2 i grandi Apostolo Zeno e Pietro Metastasio, per\u00f2 usando una poetica meno elegante.\nSi spos\u00f2 il 30 aprile 1764 con Angela Margherita Dubois.\nNel 1777 fu nominato ufficialmente \u201cpoeta della Societ\u00e0 dei cavalieri del Teatro Regio\u00bb\nIl 12 marzo 1785 Vittorio Amedeo III nomin\u00f2 Cigna Santi \u00abistoriografo dell'Ordine della Santissima Annunziata\u00bb. Nell'ambito di tale incarico egli scrisse un'ampia storia dell'Ordine, restata manoscritta e conservata presso la Biblioteca Reale di Torino. Di essa pubblic\u00f2 solo la \"Serie cronologica de'cavalieri dell'Ordine supremo del Collare indi della Santissima Nunziata\" (Torino, Stamperia Reale, 1786).\nAbbandonata l'attivit\u00e0 di librettista con la nomina ad istoriografo, mor\u00ec a Torino il 14 febbraio 1799.\nOpere.\nLibretti.\n\"L'anno si riferisce alla prima rappresentazione.\""}
{"id": "607815", "revid": "339392", "url": "https://it.wikipedia.org/wiki?curid=607815", "title": "Classe Carles F. Adams", "text": ""}
{"id": "607817", "revid": "1494169", "url": "https://it.wikipedia.org/wiki?curid=607817", "title": "Classe Audace", "text": ""}
{"id": "607823", "revid": "131358", "url": "https://it.wikipedia.org/wiki?curid=607823", "title": "Wisla Cracovia", "text": ""}
{"id": "607826", "revid": "75142", "url": "https://it.wikipedia.org/wiki?curid=607826", "title": "Zero7", "text": ""}
{"id": "607830", "revid": "1259603", "url": "https://it.wikipedia.org/wiki?curid=607830", "title": "Stato di conservazione (biologia)", "text": "Lo stato di conservazione d'una specie \u00e8 un indicatore della probabilit\u00e0 che quella specie continui a sopravvivere. Molti fattori sono tenuti in conto quando si valuta lo stato di conservazione di una specie: non solo il numero degli esemplari, ma l'aumento o la diminuzione generale col tempo della popolazione, il successo della riproduzione in cattivit\u00e0, le minacce conosciute e cos\u00ec via.\nL'elenco degli stati di conservazione pi\u00f9 noto del mondo \u00e8 la lista rossa dell'IUCN, sebbene esistano anche altre liste."}
{"id": "607831", "revid": "26891", "url": "https://it.wikipedia.org/wiki?curid=607831", "title": "Classe S.Giorgio", "text": ""}
{"id": "607832", "revid": "110157", "url": "https://it.wikipedia.org/wiki?curid=607832", "title": "Frances the Mute", "text": "Frances The Mute \u00e8 il secondo album dei The Mars Volta pubblicata dalla GSL/Universal.\nIl disco.\nIl disco \u00e8 un concept basato su un diario ritrovato dal membro della band Jeremy Michael Ward sul retro di una macchina che stava reclamando come \"repo-man\" a un cliente insolvente, che raccontava la vita dell'autore eccezionalmente simile a quella vissuta dallo stesso Jeremy.\nOriginariamente pianificato in sei tracce, con le edite cinque precedute da una title-track, il disco fu edito senza la stessa per limiti tecnici del supporto-CD, e la canzone 'Frances The Mute' considerata a detta della band una sorta di \"decoder\" dell'intera opera e del suo concept fu in seguito pubblicata come 12\" bonus gratuito e come lato b del singolo 'The Widow'.\nTracce.\nQuesta \u00e8 la versione del disco originariamente ed ufficialmente concepita.\nIl disco fu edito senza la traccia iniziale 'Frances The Mute'."}
{"id": "607837", "revid": "1305772", "url": "https://it.wikipedia.org/wiki?curid=607837", "title": "Classe Pennsylvania", "text": "Classe Pennsylvania \u00e8 il nome di tre classi di navi americane."}
{"id": "607838", "revid": "1699816", "url": "https://it.wikipedia.org/wiki?curid=607838", "title": "Rain (Mortal Kombat)", "text": "Rain \u00e8 un personaggio della serie di videogiochi \"Mortal Kombat\".\nStoria.\nRain compare per la prima volta in \"Ultimate Mortal Kombat 3\" come un ninja di colore viola non molto diverso dagli altri. Secondo la sua storia, il padre di Rain era un generale Edeniano morto combattendo Shao Kahn. Crescendo, Rain si allen\u00f2 nelle arti del combattimento e venne poi contattato da Shao Kahn, che gli diede la possibilit\u00e0 di unirsi al suo esercito o morire. Rain scelse di tradire la sua patria e di unirsi alle milizie di Shao Kahn. Durante l'invasione dell'Earthrealm egli incontra Kitana, la principessa di Edenia, che lo convince a combattere di nuovo per la sua patria. Rain decide dunque di tradire Shao Kahn, ma ci\u00f2 che succede dopo \u00e8 ignoto.\nRain ricompare in \"Mortal Kombat Armageddon\". Durante la modalit\u00e0 Konquista, attacca Taven vicino al tempio Lin Kuei, rivelandogli di essere il suo fratellastro. Ci\u00f2 riscrive in parte la storia di Rain: il suo vero padre \u00e8, quindi Argus, padre di Taven e Daegon. Questo conferisce a Rain, dunque, la caratteristica di essere un semi-dio. Nel suo finale, il ninja viola sconfigge Blaze e viene incoronato da Argus nuovo protettore di Edenia, ma anzich\u00e9 usare il suo potere per difenderla, lo usa per schiavizzarla, e purtroppo, Argus, essendo ora un anziano dio, non pu\u00f2 far nulla per fermarlo.\nRain appare come DLC in Mortal Kombat IX.\nIn Mortal Kombat X Rain doveva essere un DLC, ma l'idea venne scartata. Lo stesso ninja fa la sua prima apparizione insieme a Mileena nel Capitolo 2 mentre cercano di attaccare Kotal. Nel Capitolo 6 Rain rivela il suo piano a D'Vorah. Rain appare anche nel finale di Tanya.\nIn Mortal Kombat 11 Rain appare come DLC del Kombat Pack 2 insieme a Mileena e Rambo. Nel suo finale arcade, Rain scopre la verit\u00e0 sulla sua storia e quella di sua madre Ambra. Infatti Argus voleva far credere a Rain che fosse nato morto separando lui e Ambra lasciandola morire per il dolore. Per questo motivo Rain uccide Argus e i suoi due figli Taven e Daegon lasciando in vita sua moglie Delia."}
{"id": "607839", "revid": "38120", "url": "https://it.wikipedia.org/wiki?curid=607839", "title": "Classe San Giorgio", "text": ""}
{"id": "607841", "revid": "161374", "url": "https://it.wikipedia.org/wiki?curid=607841", "title": "Classe Vittorio Emanuele", "text": ""}
{"id": "607842", "revid": "1305772", "url": "https://it.wikipedia.org/wiki?curid=607842", "title": "Classe Tennessee", "text": "Classe Tennessee \u00e8 il nome di due classi di navi da guerra dell'US Navy."}
{"id": "607843", "revid": "1124164", "url": "https://it.wikipedia.org/wiki?curid=607843", "title": "Zama (vescovo)", "text": "Biografia.\nDi Zama, come dei suoi successori Faustiniano, Domiziano e Gioviano, non sappiamo nulla.\nProbabilmente conobbe la persecuzione di Diocleziano e con la successiva pace di Costantino del 313 gli fu affidato il compito di radunare ed organizzare i cristiani presenti a Bologna in una comunit\u00e0 cristiana stabile; l\"'Elenco Renano\" ci attesta senza dubbio: \"dominus Zama primus episcopus\".\nLe sue spoglie ora sono conservate sotto l'altare maggiore della cattedrale della citt\u00e0, dedicata a Pietro apostolo; il corpo fu trasferito nel 1586 dall'Abbazia dei Santi Naborre e Felice (probabilmente la prima chiesa cattedrale della citt\u00e0, voluta da Zama stesso) dall'arcivescovo Gabriele Paleotti.\nCulto.\nLa sua festa per l'arcidiocesi di Bologna ricorre il 28 settembre, data in cui si ricordano, insieme al protovescovo, tutti i santi vescovi della Chiesa bolognese. Tradizionalmente in tale ricorrenza si prega anche in suffragio di tutti i vescovi defunti di Bologna."}
{"id": "607846", "revid": "161374", "url": "https://it.wikipedia.org/wiki?curid=607846", "title": "Classe Vittorio Emanuele (nave da battaglia)", "text": ""}
{"id": "607852", "revid": "74801", "url": "https://it.wikipedia.org/wiki?curid=607852", "title": "Lewiston (villaggio, New York)", "text": "Lewiston \u00e8 una localit\u00e0 (\"village\") degli Stati Uniti d'America, nella contea di Niagara nello Stato di New York. La cittadina si trova vicino alle Cascate del Niagara e deve il suo nome al governatore dello stato Morgan Lewis.\nHa una popolazione di abitanti secondo il censimento del 2000 ed appartiene al comune di Lewiston.\nStoria.\nLa piccola cittadina fu fondata nel 1822 ed \u00e8 storicamente importante per diverse ragioni:\nLa citt\u00e0 che porta lo stesso nome ed ingloba il villaggio, ha una popolazione di oltre abitanti."}
{"id": "607854", "revid": "1154737", "url": "https://it.wikipedia.org/wiki?curid=607854", "title": "Brecon Beacons", "text": "Brecon Beacons (\"Bannau Brycheiniog\" in gallese) \u00e8 una catena montuosa del Galles meridionale che forma il nucleo del \"Parco nazionale di Brecon Beacons\".\nGeografia della catena montuosa.\nLa catena del Brecon Beacons si estende da ovest a est nel sud-est del Galles ed a sud della valle del fiume Usk. La catena \u00e8 delimitata a ovest dalle colline della \"Black Mountain\" ed a est dalla catena collinare omonima delle \"Black Mountains\". La catena delle Brecon Beacons raggiunge la massima altezza con il \"Pen y Fan\" (886 m). Altre cime sono il \"Corn Du\" (873 m), il \"Cribyn\" (795 m) ed il \"Fan y B\u00eeg\" (719).\nDalla catena montuosa scendono verso sud i fiumi: Taff, Ebbw e Neath.\nLe cime prendono il nome di \"Beacon\" (fuoco di segnalazione) per i fuochi che vi si accendevano in passato per segnali luminosi specie in caso di invasioni.\nParco nazionale.\nDal 1959 la catena del Brecon Beacons \u00e8 protetta da un parco nazionale che copre 1344\u00a0km\u00b2. Il parco copre un'area ben maggiore della catena montuosa e va approssivativamente da Llandeilo a ovest fino a Hay-on-Wye a nord-est ed al confine con l'Inghilterra a est. A nord \u00e8 delimitato dal fiume Usk ed a sud dalla propaggini meridionali del Brecon Beacons. Il parco comprende anche le colline \"Black Mountain\" a ovest e le omonime \"Black Mountains\" a est.\nDal 2005 esiste un sentiero che attraversa tutta la catena montuosa da est a ovest. Partendo da Abergavenny nel Monmouthshire fino al villaggio di \"Bethlehem\" nel Carmarthenshire. Il \"Taff Trail\" \u00e8 invece un sentiero che attraversa il parco e la catena montuosa da sud a nord (da Cardiff a Brecon)."}
{"id": "607858", "revid": "110157", "url": "https://it.wikipedia.org/wiki?curid=607858", "title": "Partito Comunista Operaio Spagnolo (1921)", "text": "Il Partito Comunista Operaio Spagnolo (\"Partido Comunista Obrero Espa\u00f1ol\", PCOE) era un partito politico comunista spagnolo fondato il 13 aprile del 1921 dai cosiddetti \"terceristas\", una corrente del Partito Socialista Operaio Spagnolo (\"Partido Socialista Obrero Espa\u00f1ol\", \"PSOE\") che voleva l'adesione del partito alla Terza Internazionale. Quando il PSOE decise, invece, per la partecipazione all'Internazionale di Vienna e per il rifiuto del Bolscevismo, i terceristas uscirono dal partito per fondare il PCOE.\nIl nuovo partito ebbe vita breve, poich\u00e9 il 14 novembre del 1921 si un\u00ec con il Partito Comunista Spagnolo (\"Partido Comunista Espa\u00f1ol\") per andare a formare il Partito Comunista di Spagna (\"Partido Comunista de Espa\u00f1a\", \"PCE\"), che ader\u00ec poco dopo alla Terza Internazionale.\nNel 1973, il nome \"Partito Comunista Operaio Spagnolo\" venne adottato anche dalla formazione politica di Enrique L\u00edster, che, in polemica con Santiago Carrillo, era uscito dal PCE."}
{"id": "607860", "revid": "599013", "url": "https://it.wikipedia.org/wiki?curid=607860", "title": "Pinne (subacquea)", "text": "Le pinne sono delle calzature usate dai subacquei per muoversi pi\u00f9 efficacemente sott'acqua e, pi\u00f9 generalmente, usate per attivit\u00e0 sportive acquatiche (tra cui body-surf e nuoto).\nStoria.\nLo statista ed inventore Benjamin Franklin costru\u00ec un paio di primordiali pinne quando da ragazzo viveva a Boston vicino al fiume; erano costituite da due sottili pezzi di legno che gli consentivano di muoversi velocemente in acqua.\nLouis de Corlieu in Francia e Owen Churchill negli Stati Uniti, lavorando indipendentemente, furono i primi a rendere le pinne una realt\u00e0. Il modello di Churchill cattur\u00f2 l'attenzione della Marina Statunitense, che li fece utilizzare agli uomini rana nei primi anni quaranta. \nI primi militari ad usare le pinne in azioni belliche furono gli incursori italiani della X\u00aa Flottiglia MAS, durante la seconda guerra mondiale. Le pinne utilizzate erano considerate armi segrete e come tali si cercava di non farle cadere in mano ai nemici.\nGeometria delle pinne.\nLe pinne sono costituite essenzialmente da due parti:\nScarpetta.\nLa \"scarpetta\" \u00e8 la parte della pinna che ricopre il piede. \u00c8 in genere realizzata in gomma morbida per garantire la massima aderenza al piede e dotata di opportune aperture (davanti alle dita centrali o sotto di esse) per evitare la formazione di bolle d'aria. La sua conformazione riveste particolare importanza, dovendosi evitare la perdita accidentale della pinna durante l'uso.\nEsistono principalmente due tipologie di scarpetta:\nPala.\nLa \"pala\" \u00e8 una superficie piatta fissata sull'estremit\u00e0 anteriore delle pinne. La sua funzione \u00e8 quella di trasmettere ed amplificare la spinta associata al movimento del piede.\nLa pala deve presentare opportuna lunghezza ed elasticit\u00e0, \u00e8 in genere di spessore assai sottile e sostenuta da nervature laterali. In alcuni modelli ormai in disuso, la pala presentava un'apertura ortogonale alla direzione di marcia, per consentire un certo passaggio di acqua durante la pinnata (o palata).\nLe pale delle pinne incrementano la forza di spinta del piede maggiorando la superficie acquea sulla quale imprimere la spinta per ciascun passo. Inoltre la conformazione della pala e l'elasticit\u00e0 del materiale contribuiscono a distribuire in modo ottimale l'azione muscolare sull'acqua per il massimo rendimento della pinnata.\nLe pale possono essere pi\u00f9 o meno rigide: le pale pi\u00f9 rigide danno maggiore spinta ma richiedono anche un maggiore sforzo per le gambe, mentre le pale pi\u00f9 morbide danno una spinta minore ma richiedono allo stesso tempo un minore sforzo sulle gambe.\nPu\u00f2 essere solidale alla scarpetta oppure fissata tramite viti. Il secondo sistema, pi\u00f9 costoso, consente di cambiare la pala a piacimento, adottando quella ritenuta pi\u00f9 idonea all'uso del momento, ed inoltre consente di cambiare la pala (l'elemento pi\u00f9 fragile) qualora si rompa.\nLe pale sono costruite in genere in materiale polimerico (termoplastici o gomma) o in materiale composito (in fibra di carbonio o in fibra di vetro) o in pi\u00f9 materiali.\nClassificazione per impiego.\nPinne da apnea.\nPer l'apnea (ed in particolare per la pesca all'aspetto) le pinne sono molto lunghe ed a pala rigida, per pinnate lente e potenti. Si tratta di pinne che consentono di sfruttare al massimo la propulsione delle gambe.\nLa scarpetta normalmente si indossa con un calzare in neoprene che, oltre a proteggere termicamente il piede, previene le abrasioni da uso prolungato (una sessione di nuoto in apnea o di pesca in apnea pu\u00f2 durare anche 4-6 ore);\nLa pala \u00e8 normalmente in materiale polimerico o in fibra di carbonio; alcuni modelli adottano materiali misti e parti in grafite.\nPinne da ARA.\nCon questo termine si indicano normalmente pinne utilizzate per le immersioni con le bombole.\nPer le immersioni con bombole non vi \u00e8 l'esigenza di risparmiare riserve respiratorie, per cui le pinnate possono essere pi\u00f9 frequenti; si usano quindi pinne a pala morbida, che consentono una migliore modulazione della potenza di passo ed una pi\u00f9 agevole escursione laterale per veloci cambi di assetto. Si distinguono dalle pinne per apnea per la scarpetta aperta e per una forma pi\u00f9 corta e larga.\nNormalmente sono costruite interamente in materiale polimerico; essendo a scarpetta aperta, richiedono un paio di calzari dotati di suola; in questo modo \u00e8 possibile utilizzare il calzare come vera e propria calzatura per camminare su superfici irregolari o scivolose durante il trasporto dell'attrezzatura per le immersioni.\nPinne da snorkeling.\nLe pinne da snorkeling sono un ibrido fra le pinne da apnea, di cui conservano la scarpetta chiusa, e quelle da ARA, di cui mantengono la forma pi\u00f9 corta e larga. Se di buona qualit\u00e0, sono un valido sostituto alle pinne da ARA (di cui spesso sono la variante con scarpetta invece che cinghiolo).\nIn genere sono costruite in materiali polimerici con una densit\u00e0 prossima a quella dell'acqua, in modo da non galleggiare n\u00e9 affondare.\nLe pale delle pinne da snorkeling presentano in genere una durezza media, in modo da offrire una certa forza propulsiva senza affaticare troppo le gambe.\nPinne da piscina.\nLe pinne da piscina sono pinne molto corte utilizzate per potenziare la propulsione nei nuotatori. La scarpetta e la pala sono in genere costituite dallo stesso materiale.\nMonopinna.\nNei modelli monopinna entrambi i piedi sono alloggiati nella medesima calzatura.\nEssa \u00e8 costituita da una pala unica che pu\u00f2 essere in materiale plastico (solo per i giovani atleti che si avviano al preagonismo), in fibra di vetro (vetroresina), e pi\u00f9 recentemente anche in carbonio e kevlar. Nel corso del tempo ha avuto un'evoluzione, fino a giungere ad un modello che si pu\u00f2 definire standard: le dimensioni vanno dai 60/80 centimetri di lunghezza e 60/70 centimetri di larghezza.\nRicerca tecnologica.\nLa ricerca tecnologica studia l'ottimizzazione dell'idrodinamica, la riduzione dei vortici e degli eventuali svantaggi da effetto Venturi, la riduzione degli attriti (attraverso lo studio di nuovi materiali)."}
{"id": "607861", "revid": "77358", "url": "https://it.wikipedia.org/wiki?curid=607861", "title": "Vittorio Emanuele (1908)", "text": ""}
{"id": "607863", "revid": "1566286", "url": "https://it.wikipedia.org/wiki?curid=607863", "title": "Shigehiro Ozawa", "text": "Biografia.\nShigehiro Ozawa \u00e8 particolarmente noto per la saga di Takuma \"Terry\" Tsurugi (\"Gekitotsu! Satsujin ken\"), che introdusse nel mercato cinematografico Sonny Chiba \u2014 ai tempi conosciuto solo per qualche sporadica presenza in TV.\nNelle sue opere notiamo una forte componente svolta dalla violenza, sia visiva che psichica.\nSconosciuto o quasi sino agli anni settanta, acquist\u00f2 la fama nel suo paese d'origine e in generale in tutto l'Oriente nel 1974 con i ben tre film della saga di Takuma \"Terry\" Tsurugi. Le sue opere furono distribuite nelle sale degli Stati Uniti solo dal 1993 in poi: motivazione di questo deriva dal fatto che i film venivano tutti e tre menzionati nel film \"Una vita al massimo\" di Tony Scott.\nDa regista amato da Quentin Tarantino, Ozawa ha influenzato parecchie generazioni di cineasti del mondo orientale, tra i quali Park Chan-wook: da ricordare infatti la netta somiglianza che ha la trilogia della vendetta di Chan-wook con la trilogia di Tsurugi di Ozawa. Cosa che pi\u00f9 di tutte fece notare il regista fu la pesante violenza che viene mostrata nei suoi film.\nNel campo del cinema, Ozawa strinse una forte amicizia con il musicista Toshiaki Tsushima, che compose la colonna sonora della serie di Tsurugi e di molti altri suoi film.\nMuore in un ospedale di Kyoto il 12 ottobre 2004, all'et\u00e0 di 82 anni, a causa di un linfoma."}
{"id": "607864", "revid": "1522738", "url": "https://it.wikipedia.org/wiki?curid=607864", "title": "Noob Saibot", "text": "Noob Saibot \u00e8 un personaggio della famosa serie di picchiaduro \"Mortal Kombat\". Apparve per la prima volta in \"Mortal Kombat II\". Appartiene a un gruppo chiamato la Fratellanza dell'Ombra e combatte per un antico e sconosciuto dio decaduto.\nStoria.\nEgli in realt\u00e0 non \u00e8 altri che l'originale Sub-Zero, rimasto ucciso nel primo torneo dopo un combattimento contro Scorpion; la natura fredda dell'uomo, che fa di lui un guerriero sanguinario e amorale, fa s\u00ec che egli venga confinato nel Netherrealm (una sorta di dimensione che funge anche da inferno), dove rinasce, con il nome di \"Noob Saibot\", come spirito animato soltanto dal rancore; a farlo risorgere \u00e8 l'Anziano Dio decaduto Shinnok, che fa di lui un proprio subordinato e gli affida l'incarico di spiare lo svolgimento della battaglia tra il regno del Mondo Esterno (Outworld) e quello della Terra.\nQuando Shao Kahn invade la terra, Noob Saibot riceve l'ordine di affiancarsi alle truppe dell'Imperatore Oscuro, entrare nelle sue grazie e poi rovesciare il suo impero unendosi ai guerrieri terrestri, riuscendo con successo nella sua impresa; con la sconfitta di Shao Kahn e la rinascita dei due regni, quelli della Terra e di Edenia, Shinnok varca i portali per poter dominare sul Reame terrestre; Noob Saibot continua a servirlo fino alla sua sconfitta.\nIn seguito, Noob Saibot si rifugia nel castello di Shao Kahn, dove trova il relitto del ninja cibernetico Smoke, che riprogramma e utilizza come proprio soldato. Noob Saibot progetta un disegno pi\u00f9 grande: sfruttando la nanotecnologia di Smoke, egli intende creare un'armata di guerrieri cibernetici con la quale conquistare gli altri reami.\nPi\u00f9 volte tuttavia, i piani di Noob Saibot sono ostacolati dall'intervento del secondo Sub-Zero, suo fratello minore; \u00e8 in uno di questi scontri che Noob Saibot riscopre la sua identit\u00e0 originaria.\nIn \"\" attacca, con il suo esercito di ninja cibernetici e Smoke, il tempio Lin Kuei: pur riuscendo a sconfiggere il fratello, viene successivamente battuto da Taven; Sub-Zero decide di tenerlo nel covo del clan per poterlo guarire dalla corruzione spirituale: non si sa se il tentativo abbia successo, ma Noob Saibot compare pi\u00f9 tardi nella battaglia tra le Forze della Luce e quelle dell'Oscurit\u00e0, parteggiando per questi ultimi; viene ucciso nel corso della medesima.\nNella linea temporale alterata di \"Mortal Kombat IX\", si scopre che il vero nome di Noob \u00e8 Bi-Han e che venne ucciso nel primo torneo per mano di Scorpion. Riportato in vita da Quan Chi come Noob Saibot, durante l'invasione della Terra da parte di Shao Kahn viene affrontato e sconfitto dal fratello minore Kuai Liang, diventato nel frattempo il nuovo Sub-Zero.Nel proprio finale, Noob stringe un'alleanza con Havik, indicadogli il portale che conduce al Netherrealm, dove l'esercito del caos assalta e sconfigge Shinnok, Quan Chi e la Fratellanza dell'Ombra; finita l'invasione, Noob diviene il sovrano del Netherrealm.\nNel suo finale in Mortal kombat 11, Noob tradisce Kronika e acquisendo le sabbie del tempo fa calare i mondi in una notte perenne uccidendo chiunque tenti di fermarlo. In seguito Bi-Han cambia nome in: Morte, il distruttore di mondi."}
{"id": "607865", "revid": "2166047", "url": "https://it.wikipedia.org/wiki?curid=607865", "title": "Asahikawa", "text": " \u00e8 una citt\u00e0 del Giappone ed il capoluogo della sottoprefettura di Kamikawa, nell'isola di Hokkaid\u014d.\n\u00c8 la seconda citt\u00e0 pi\u00f9 popolata della prefettura di Hokkaid\u014d, dopo Sapporo. Nel 2011, Asahikawa faceva registrare 352.105 abitanti, distribuiti su un territorio di 747,6 km\u00b2, per una densit\u00e0 di 470,98 ab./km\u00b2\nEtimologia.\nAsahikawa prende il nome dal maggiore tra gli affluenti cittadini del fiume Ishikari, il Chubetsu. Tale corso d'acqua era chiamato in lingua ainu \"Chiu Pet\", fiume delle onde. I primi immigrati giapponesi confusero tale nome con \"Chu Pe\", che in ainu significa fiume del sole, e che fu tradotto in lingua giapponese .\nGeografia fisica.\nIl territorio comunale sorge su un'ampia vallata circondata da montagne e solcata da una fitta rete di corsi d'acqua; nella municipalit\u00e0 sono stati costruiti pi\u00f9 di 740 ponti. Il ponte Asahibashi, costruito nel 1932 sul fiume principale di Asahikawa, l'Ishikari, \u00e8 stato annoverato nel 2004 tra i 'patrimoni dell'Hokkaid\u014d' e tra gli otto panorami pi\u00f9 belli dell'isola. Nelle vicinanze si trova il che, con i suoi 2.290 metri, \u00e8 la cima pi\u00f9 alta dell'Hokkaid\u014d.\nLa citt\u00e0 costituisce il principale snodo stradale dell'isola per raggiungere le maggiori localit\u00e0 sciistiche dell'Hokkaid\u014d. Anche nelle immediate vicinanze sorgono dei centri invernali con alcuni impianti di risalita e fu in quest'area che vennero approntate le prime piste da sci del Giappone. La zona di Asahikawa detiene il primato per le maggiori precipitazioni nevose annue e per la pi\u00f9 bassa temperatura mai toccata nell'arcipelago. L'evento si verific\u00f2 il 25 gennaio del 1902, quando fu raggiunta la temperatura di -41\u00a0\u00b0C.\nStoria.\nL'area in cui sorge la citt\u00e0 ospitava uno dei pi\u00f9 grandi insediamenti del popolo Ainu. L'occupazione giapponese degli ultimi territori controllati dagli Ainu in Hokkaid\u014d avvenne verso la fine del XIX secolo, durante il periodo del rinnovamento Meiji, ed Asahikawa fu uno dei primi centri in cui si trasferirono i colonizzatori giapponesi, nel 1889.\nCon il conseguente riordino amministrativo, Ishikawa ottenne lo status di villaggio nel 1893, e fu posta sotto la giurisdizione del distretto di Kamikawa, tuttora esistente, facente parte dell'agenzia di Hokkaid\u014d (\u5317\u6d77\u9053\u5e81), che nel 1947 sarebbe divenuta l'attuale prefettura di Hokkaid\u014d.\nNel 1900, ottenne il rango di cittadina, e dopo che nel 1914 le fu assegnato lo status di \"ward\", nel 1922 venne promossa al rango attuale di citt\u00e0 e resa quindi indipendente dal distretto. Con la legge di Autonomia Locale del 1947, vennero codificati i requisiti di distinzione tra le diverse municipalit\u00e0. Il 1\u00ba aprile del 2000, Ishikawa fu inserita tra le 'citt\u00e0 importanti del Giappone', (comuni la cui popolazione \u00e8 compresa tra i 300.000 ed i 500.000 abitanti).\nEconomia.\nCon l'insediamento dei giapponesi alla fine del XIX secolo, Asahikawa divenne presto il principale centro ferroviario, commerciale e industriale a nord di Sapporo. Tra le maggiori industrie vi sono attualmente quelle tessili, cartarie, chimiche e quelle legate alla lavorazione del legname.\nLa citt\u00e0 ha una lunga tradizione nella produzione del \"sak\u00e8\". La vicinanza di localit\u00e0 sciistiche, di stabilimenti termali e del parco nazionale di Daisetsuzan ha favorito il turismo. La municipalit\u00e0 ha promosso tale settore con diverse iniziative, tra le quali ha raggiunto buona fama il , la cui attrazione maggiore \u00e8 rappresentata, come nel festival della neve di Sapporo, dalle sculture di statue in ghiaccio.\nInfrastrutture e trasporti.\nFerrovie.\nAlla stazione di Asahikawa, delle ferrovie JR Hokkaido, transitano le seguenti linee:\nAutobus.\nOltre alla normale rete di autobus urbani ed extra-urbani, la municipalit\u00e0 ha approntato un servizio disagevole che la collega con i vicini impianti sciistici di Kamui Skilinks, localit\u00e0 che dispone di poche strutture alberghiere.\nAeroporto.\nA 15\u00a0km dal centro cittadino si trova l'aeroporto di Asahikawa, che ospita voli di linea per Tokyo-Haneda, Tokyo-Narita, Nagoya, Osaka-Itami, Hakodate e Sapporo. Durante la stagione turistica, vi sono voli anche per Kobe, Osaka-Kansai e Seoul-Incheon, mentre sono disponibili voli charter per Shanghai-Pudong e Taipei-Taoyuan.\nAmministrazione.\nGemellaggi.\nAsahikawa ha inoltre siglato un patto d'amicizia con le seguenti citt\u00e0:"}
{"id": "607867", "revid": "33689", "url": "https://it.wikipedia.org/wiki?curid=607867", "title": "Alimenti che trattano i catarri, bechici ed antiasmatici", "text": ""}
{"id": "607869", "revid": "287204", "url": "https://it.wikipedia.org/wiki?curid=607869", "title": "Classe Minerva", "text": ""}
{"id": "607871", "revid": "33689", "url": "https://it.wikipedia.org/wiki?curid=607871", "title": "Alimenti riscaldanti e diaforetici", "text": ""}
{"id": "607877", "revid": "2208340", "url": "https://it.wikipedia.org/wiki?curid=607877", "title": "Naha", "text": " \u00e8 una citt\u00e0 del Giappone meridionale, capoluogo e maggiore centro abitato dell'isola di Okinawa, nonch\u00e9 della Prefettura di Okinawa, nelle isole Ry\u016bky\u016b. Fondata agli inizi del XV secolo, ha acquisito lo status di citt\u00e0 del Giappone nel 1921. Nella zona orientale sorge il castello di Shuri, risalente anch'esso al XV secolo, gi\u00e0 residenza reale, sede governativa e religiosa del Regno delle Ry\u016bky\u016b. Nel dicembre 2012, la popolazione residente era di 319.303 abitanti.\nIntorno al 1400 Naha era solo un piccolo porto delle isole Okinawa e non era la capitale dell'isola, che era Shuri, oggi divenuto un sobborgo di Naha.\nArti marziali.\nTutte e tre queste arti marziali gettarono le basi per la nascita del karate.\nPunti di interesse.\nLa via principale di Naha \u00e8 Kokusai Dori (raggiungibile scendendo alla stazione di Makishi della monorotaia), lunga circa 2\u00a0km, che assieme al mercato coperto e pedonale percorso da 2 principali arterie, Heiwa Dori e Ichiba Hon, costituisce la zona turistica della citt\u00e0. Alla fine di Heiwa Dori inizia il quartiere di Tsuboya dove si trovano vari laboratori di produzione e vendita di ceramiche. Lungo la via Ichiba Hon \u00e8 situato il mercato Makishi, al piano terra (indicato come primo piano in Giappone) ci sono principalmente banchi di carne e pesce, al primo piano (indicato come secondo piano in Giappone) ci sono dei ristoranti. Il Naha City Turist Information Center si trova su Okiei street, vicino all'incrocio con Kukusai Dori.\nIn via Naminouse, circa 20 minuti a piedi da Kokusai Dori in direzione nord, \u00e8 situato l'omonimo tempio shintoista e il tempio confuciano di Koshibyo.\nAltro punto di interesse \u00e8 il Castello di Shuri, situato nel sobborgo di Shuri.\nInfrastrutture e trasporti.\nLa citt\u00e0 \u00e8 servita dall'Aeroporto di Naha, collegato al centro della citt\u00e0 dalla monorotaia di Naha, unico mezzo di trasporto in sede propria sulla prefettura. La monorotaia continua poi fino ad arrivare al castello di Shuri, principale monumento della citt\u00e0. In passato esistevano anche delle ferrovie sull'isola. Dal porto di Tomari partono traghetti e aliscafi che collegano Okinawa con le vicine isole Kerama, Kumejima e Tonakijima. Le navi dirette ai porti della terraferma giapponese partono dai porti di Aja e di Naha Tondocho."}
{"id": "607880", "revid": "81195", "url": "https://it.wikipedia.org/wiki?curid=607880", "title": "Elettrodo a calomelano saturo", "text": ""}
{"id": "607882", "revid": "1516566", "url": "https://it.wikipedia.org/wiki?curid=607882", "title": "Pellegrino (araldica)", "text": "In araldica il pellegrino \u00e8 impiegato, per lo pi\u00f9, come arma parlante. \u00c8 talora assunto come simbolo di \"lunghi viaggi\". Con lo stesso significato sono utilizzati il bordone del pellegrino, cio\u00e8 il tipico bastone da viaggio, o la conchiglia di Santiago.\nL'immagine pi\u00f9 completa del \"pellegrino\" \u00e8 presente nel terzo stemma, nel quale esso compare con una lunga veste (spesso di pelliccia), il bordone, la conchiglia di Santiago fissata sul cappello, la bisaccia alla vita (talora fissata al bordone) e il rosario in mano."}
{"id": "607885", "revid": "1005847", "url": "https://it.wikipedia.org/wiki?curid=607885", "title": "Partito Comunista Operaio Spagnolo (1973)", "text": "Il Partito Comunista Operaio Spagnolo (in spagnolo \"Partido Comunista Obrero Espa\u00f1ol\" - PCOE) \u00e8 un partito politico spagnolo di orientamento marxista-leninista fondato nel 1973; confluito nel 1986 nel Partito Comunista di Spagna, si \u00e8 ricostituito nel 2010.\nL'organizzazione giovanile \u00e8 la Federazione Giovanile Comunista di Spagna. In Catalogna \u00e8 associato al Partito Comunista dei Lavoratori della Catalogna.\nGestisce il sito \"Digital Iskra\" e l'organo di stampa \"Analisi\"\nStoria.\nIl PCOE \u00e8 nato su iniziativa del dirigente del Partito Comunista di Spagna Enrique L\u00edster, in contrasto con la linea eurocomunista del segretario Santiago Carrillo.\nIl PCOE \u00e8 stato legalizzato il 31 ottobre 1977, in coincidenza con la consegna del passaporto Enrique Lister per il suo ritorno da Mosca. Il PCOE non partecipa alle successive elezioni del 1979, mentre alle elezioni del 1982 si candida in alcune circoscrizioni ottenendo lo 0,11% dei voti totali.\nNel 1986, in seguito all'espulsione di Carrilo, il congresso del PCOE decide di riconfluire nel Partito Comunista di Spagna. Una parte della dirigenza rifiuta la decisione della maggioranza e mantiene in vita l'organizzazione, fino al 2000 quando il PCOE confluisce nel Partito Comunista dei Popoli di Spagna.\nNel 2010 l'emerge di contrasti ideologici all'interno del PCPE porta a rendere di nuovo autonoma l'organizzazione del PCOE che celebra un congresso ed elegge segretario Francisco Barjas."}
{"id": "607886", "revid": "9314", "url": "https://it.wikipedia.org/wiki?curid=607886", "title": "Partido Comunista Obrero Espa\u00f1ol", "text": ""}
{"id": "607888", "revid": "339392", "url": "https://it.wikipedia.org/wiki?curid=607888", "title": "Miniere di Moria", "text": ""}
{"id": "607895", "revid": "287204", "url": "https://it.wikipedia.org/wiki?curid=607895", "title": "Queenston", "text": "Il villaggio di Queenston si trova a 5 chilometri a nord di Niagara Falls, agglomerato alla citt\u00e0 di Niagara-on-the-Lake.\nStoria.\nIl villaggio fu fondato nel 1770 da un gruppo di \"lealisti\" di re Giorgio III di Gran Bretagna, dopo la ribellione delle colonie Inglesi d'America contro la Corona Inglese.\nAlcuni cercarono di recuperare le loro fortune (denaro, case e terreni) confiscate dallo stato repubblicano costituitosi dopo la guerra di liberazione. Molti fuggirono in Canada perch\u00e9 respingevano le leggi \"eccessivamente democratiche\" della repubblica. A questi esuli vennero assegnati, dallo stato canadese, due acri di terreno a persona per consentir loro di crearsi un'occupazione e rimanere su queste terre.\nGeografia fisica.\nSecondo i geologi fu qui che si formarono, circa 12.000 anni fa, le Cascate del Niagara."}
{"id": "607897", "revid": "599013", "url": "https://it.wikipedia.org/wiki?curid=607897", "title": "PCOE", "text": ""}
{"id": "607900", "revid": "767487", "url": "https://it.wikipedia.org/wiki?curid=607900", "title": "Bordone del pellegrino", "text": "In araldica il bordone del pellegrino simboleggia il \"pellegrinaggio in Terra Santa\". Il bordone, nella posizione araldica ordinaria, compare posto in palo, ma pu\u00f2 assumere anche le altre posizioni araldiche ammesse. La presenza del tipico bordone individua un normale passante in un \"pellegrino\".\nPi\u00f9 raramente il bordone \u00e8 usato come semplice attributo di un santo specifico, come san Francesco di Paola.\nIn araldica si trova anche il cosiddetto \"bastone del pellegrino\", di forma diversa dal bordone e, generalmente, stilizzata."}
{"id": "607904", "revid": "77358", "url": "https://it.wikipedia.org/wiki?curid=607904", "title": "Classe Rurik", "text": ""}
{"id": "607905", "revid": "26891", "url": "https://it.wikipedia.org/wiki?curid=607905", "title": "Classe Rurik (incrociatore 1908)", "text": ""}
{"id": "607907", "revid": "599013", "url": "https://it.wikipedia.org/wiki?curid=607907", "title": "Caf\u00e8 Wha?", "text": ""}
{"id": "607908", "revid": "726455", "url": "https://it.wikipedia.org/wiki?curid=607908", "title": "Legnica", "text": "Legnica (in slesiano \"Lig\u0144ica\", in tedesco \"Liegnitz\", in ceco \"Lehnice\") \u00e8 una citt\u00e0 polacca della regione della Bassa Slesia (\"Dolno\u015bl\u0105skie\"), situata 65\u00a0km a nordovest di Breslavia; sorge alla confluenza dei fiumi Czarna Woda e Kaczawa, in una fertile regione agricola.\nStoria.\nAnche se non ci sono notizie ufficiali, il nome della citt\u00e0 di Legnica parrebbe ricondurre ai vicini giacimenti di Lignite che ancora oggi producono tonnellate di materiale le cui previsioni stimano durare almeno fino al 2040 (Depositi facenti parte del complesso di Legnica-\u015acinawa).\nMenzionata per la prima volta nel 1004, fu capitale del ducato slesiano di Legnica dal 1164 al 1675, retta dalla dinastia dei Piasti polacchi; nei pressi della citt\u00e0, a Legnickie Pole, nel 1241 l'esercito polacco ai comandi del duca di Slesia Enrico il Pio e appoggiato dai cavalieri dell'Ordine Teutonico, venne sconfitto dalle armate mongole di Baidar Khan, nella battaglia detta di Legnica. Il 9 aprile 2011 si sono celebrati i 770 anni trascorsi da questa battaglia con feste in maschera e manifestazioni a tema. Nella chiesa domenicana di Legnica fu sepolto il sovrano polacco Boleslao II il Calvo, morto nel 1278. Ricostruita dopo le distruzioni mongole, la citt\u00e0 pass\u00f2 all'Austria nel 1675 e alla Prussia nel 1742, rimanendo a far parte della provincia prussiana della Bassa Slesia fino al 1945, quando fu occupata dalle truppe sovietiche; la conferenza di Potsdam la affid\u00f2 alla Polonia.\nDurante questo periodo, Legnica divenne un avamposto del regime sovietico, tanto da essere chiamata 'Piccola Mosca' (Mala Moskwa). L'aeroporto era usato dal quarto reggimento aereo e circa il 30% del territorio comunale era in mano ai russi. L'area occupata ad uso militare (circa 39 ettari) era cintata da un muro alto 2 metri che formava una zona denominata 'Kwadrat', inaccessibile ai polacchi e autosufficiente. Nelle altre zone della citt\u00e0, circa 2.500 appartamenti/case erano stati espropriati e usati da civili e collaboratori del regime sovietico. Il 16 settembre 1993, dopo 48 anni, l'ultima truppa lascio' definitivamente la citt\u00e0.\nMonumenti e luoghi d'interesse.\nLa citt\u00e0 \u00e8 dotata di un ampio parco, situato a ridosso del fiume Kaczawa, vera oasi di pace e tranquillit\u00e0 dove non \u00e8 raro vedere gli scoiattoli. Il parco \u00e8 stato seriamente danneggiato e molti dei suoi alberi secolari sono stati sradicati dalla furia di un tornado abbattutosi sulla citt\u00e0 e zone limitrofe il 22 luglio 2009.\nTra gli edifici cittadini pi\u00f9 interessanti, molti dei quali danneggiati nel corso della seconda guerra mondiale, si ricordano l'imponente castello dei Piast del 1176, il teatro Helena Modrzejewska, la cattedrale gotica trecentesca dei Santi Pietro e Paolo, la chiesa barocca di San Giovanni Battista e l'ex palazzo municipale, entrambi del XVIII secolo, il mausoleo barocco dei Piast di Slesia, il palazzo rinascimentale di Scultetus, il palazzo barocco dell'Accademia cavalleresca, la neogotica chiesa evangelica di Maria Vergine, il nuovo palazzo municipale neobarocco e il museo del rame creato nel 1962 da Tadeusz Gumi\u0144ski. \nImportante nodo ferroviario sulle linee che collegano Breslavia a Berlino e a Dresda, Legnica conta diverse industrie, specializzate nei settori metallurgico (fonderie di rame), tessile, dell'abbigliamento, alimentare; si distingue inoltre per la produzione di cavi elettrici e di pianoforti.\nIl Rynek (Piazza del Mercato) \u00e8 stato recentemente sistemato e ora ospita anche una centro commerciale chiamato Galeria Piast\u00f2w. Poco lontano, su via Chojnowska, proprio davanti all'edificio che ospitava il tribunale sovietico, \u00e8 stata recentemente inaugurata la Galeria Gwarna. Altri centri commerciali importanti sono Carrefour, Auchan, Bi1, Castorama, Kaufland, Decathlon, Leroy Merlin, LIDL, e Mediamarkt.\nInfrastrutture e trasporti.\nA Legnica \u00e8 presente una stazione ferroviaria passeggeri principale (Legnica), facente parte del nodo ferroviario di importanza nazionale E 30, corridoio di trasporto europeo III. Dal 2013 l'operatore nazionale PKP ha notevolmente ridotto la propria attivit\u00e0 di trasporto regionale su quasi tutte le tratte da Legnica. Koleje Dolnoslaskie, operatore regionale con sede nella citt\u00e0, ha gradualmente preso la gestione delle suddette tratte. Dalla fine del 2015, Koleje Dolnoslaskie ha anche ripristinato il collegamento Dresda-Legnica-Breslavia e dal 2016 la linea Berlino-Legnica-Breslavia nei weekend.\nNella zona sud-est, a circa 4,5\u00a0km dal centro, \u00e8 presente una pista di volo lunga 1600 metri (Codice IATA EPLE), ex aeroporto sovietico, teatro di una affollatissima messa celebrata da papa Giovanni Paolo II. Attualmente \u00e8 inutilizzato, fatta eccezione per una piccola parte sulla quale sono sorti alcuni centri commerciali.\nNel 2018 \u00e8 stato aperto un nuovo ponte sul fiume Kaczawa che attraversa il parco da est a ovest. L'intervento si \u00e8 reso necessario in quanto il traffico sugli altri due ponti cittadini era diventato troppo caotico.\nLa citt\u00e0 \u00e8 crocevia dell'autostrada A4 (percorso tra i confini Germania e Ucraina) e della superstrada S3 (percorso tra la Repubblica Ceca e la citt\u00e0 di \u015awinouj\u015bcie, Polonia)\nSport.\nLa locale squadra di calcio Autonomiczna Sekcja Pi\u0142ki No\u017cnej Mied\u017a Legnica (abbreviato in Miedz Legnica), fondata nel 1971, ha in Bacheca la Coppa di Polonia vinta nel 1992. Nel 2018, per la prima volta nella sua storia, vince il campionato di seconda divisione (I Liga) ed \u00e8 promossa nella massima serie (Ekstraklasa)."}
{"id": "607917", "revid": "34392", "url": "https://it.wikipedia.org/wiki?curid=607917", "title": "Messa cattolica", "text": ""}
{"id": "607919", "revid": "123890407", "url": "https://it.wikipedia.org/wiki?curid=607919", "title": "Paola Folli", "text": "Dagli anni novanta ha lavorato come corista di diversi celebri artisti italiani come gli 883, gli Articolo 31, Mina, Andrea Bocelli, Adriano Celentano, Ivana Spagna, i Pooh, Renato Zero; dal 2008 \u00e8 presente in tutti i tour degli Elio e le Storie Tese, oltre che nei loro dischi.\nHa collaborato anche con Ivano Fossati, Enrico Ruggeri, Francesco Salvi, Laura Pausini, J-Ax, Fabio Concato, Jovanotti, Roberto Vecchioni, Umberto Tozzi, Fiordaliso, Biagio Antonacci, Cristiano Malgioglio, Iva Zanicchi, Toto Cutugno, Manuel De Peppe, Pitura Freska, Giorgio Faletti, Al Bano e Romina Power, Grazia Di Michele.\nBiografia.\nHa studiato tecnica vocale alla Scuola Civica di Milano.\nNel 1991 ha partecipato (insieme ad Alex Baroni) ai cori per l'album \"Un'altra strada\" del cantautore genovese Massimiliano Cattapani. Nello stesso anno partecipa, sempre come corista, all'album \"'Na bruta banda\" dei Pitura Freska.\nNel 1995 \u00e8 chiamata a collaborare come seconda voce con gli 883 nella canzone \"O me o (quei deficienti l\u00ec)\". Nell'estate del 1996 ha prestato la voce al brano \"Domani\" del duo rap Articolo 31. Nel 1997 ha partecipato a Sanremo giovani proponendo \"Dimmi chi sei\". Nello stesso anno duetta con Francesco Baccini nell'album Baccini and \"Best\" Friends nel rifacimento della canzone \"Mamma dammi i soldi\" con cui l'artista genovese ha esordito nel 1988 sotto lo pseudonimo di \"Espressione musica\".\nCome conseguenza della partecipazione a Sanremo giovani, ha presentato al Festival di Sanremo del 1998 il brano \"Ascoltami\", piazzandosi al 7\u00ba posto nella categoria Nuove Proposte. La canzone ha dato anche il titolo al suo primo album da solista. Nell'estate di quell'anno ha aperto tutti i concerti dei Pooh nel loro tour \"The best of Pooh Tour 1998\", cantando sia brani inediti dall'album \"Ascoltami\" che cover di altri artisti. Ha partecipato anche alla trasmissione \"Viva Napoli\" nel 1998, duettando con Gigi Finizio in due classici della cultura partenopea. A questa manifestazione sar\u00e0 nuovamente invitata sia nel 1999 che nel 2002.\nNell'autunno 2000 ha realizzato una versione della famosa \"Ave Maria\" di Charles Gounod, inserita nell'album \"The Most Relaxing Feel 2\". Dal 2002 al 2013 \u00e8 la corista (con Emanuela Cortesi) del motivetto del sottofondo del meteo di Studio Aperto su Italia 1.\nNel 2004 ha partecipato alla cover della canzone \"Perdono\" di Caterina Caselli eseguita dai Succo Marcio, per il loro album \"Anche lei sar\u00e0 come tutte le altre?\" ed ha realizzato la cover in Italiano del brano \"Holding Out for a Hero\", intitolata \"Cerco un eroe\" ed inclusa nella colonna sonora del film d'animazione \"Shrek 2\".\nNel dicembre 2006 ha collaborato con Elio e le Storie Tese per la canzone \"Presepio imminente\". Il sodalizio con il gruppo era gi\u00e0 in atto da alcuni anni, quando la Folli aveva preso parte come corista all'album \"Cicciput\".\nNel 2007 ha partecipato all\"'MpZero Tour\" di Renato Zero.\nFra aprile e novembre 2008 ha affiancato di nuovo di Elio e le Storie Tese nei concerti del \"Supermassiccio Tour\" (tour promozionale per l'album \"Studentessi\", in cui la cantante figurava ancora), coprendo anche importanti ruoli da solista. La collaborazione dal vivo si \u00e8 quindi ripetuta nell'estate 2010, in occasione del \"Bellimbusti in tour\". Inoltre ha cantato nelle colonne sonore dei film d'animazione \"Hercules\" della Walt Disney Pictures e \"Johan Padan a la descoverta de le Americhe\", quest'ultimo presentato anche alla 59\u00aa edizione del Festival del Cinema di Venezia.\nNel 2012 ed ha partecipato all'EP \"Distratto\" di Francesca Michielin facendo i cori nella cover di \"Higher Ground\" di Stevie Wonder. Inoltre ha continuato a collaborare dal vivo con gli \"Elii\".\nNel 2014 fa parte della giuria italiana dell'Eurovision Song Contest. Nello stesso anno ha pubblicato il singolo \"Woodstock\", cover del pezzo di Joni Mitchell.\nLa carriera da vocal coach.\nFra il 2003 e il 2006 ha collaborato con \"Zelig Circus\", in qualit\u00e0 di \"vocal coach\".\nDal 2011 \u00e8 vocal coach di X-Factor ed affianca Simona Ventura nelle squadre \"Donne 16-24\" (2011), \"Uomini 16-24\" (2012) e \"Gruppi vocali\" (2013).\nNel 2012 \u00e8 tornata a X-Factor come \"vocal coach\"."}
{"id": "607924", "revid": "76963", "url": "https://it.wikipedia.org/wiki?curid=607924", "title": "Cacciaguida", "text": "Biografia.\nNon sappiamo molto su di lui; le uniche fonti dirette che ne attestano l'esistenza sono due documenti del 1189 e del 1201, le altre notizie ci sono state tramandate dal suo illustre discendente in forma indiretta nella descrizione del loro incontro nel \"Paradiso\". Cacciaguida fu il capostipite della casata degli Elisei Alighieri, i quali per\u00f2 presero il nome dalla moglie di lui, una donna della \u00abVal di Pado\u00bb, che Boccaccio e altri commentatori antichi vogliono di Ferrara. Dante menziona che l'antenato ebbe due fratelli, Moronto ed Eliseo. Investito cavaliere da Corrado III di Svevia, Cacciaguida lo segu\u00ec nella seconda crociata (1147-1149), durante la quale trov\u00f2 la morte. Riguardo alla data di nascita e di morte, sono stati versati fiumi d'inchiostro. Dante fornisce al lettore una perifrasi astronomica assai complessa:\nLa data di nascita oggi unanimemente riconosciuta da parte della critica letteraria \u00e8 quella del 1091, determinata sulla base di precisi calcoli scientifici da parte di Guido Horn D'Arturo dopo secoli di dibattito. Per quanto riguarda la data di morte, il perno del dibattito si concentr\u00f2 sulla figura dell'imperatore Corrado: Pietro Alighieri lo confuse con Corrado II il Salico, mentre altri commentatori pensarono ad una confusione di Dante, in quanto Corrado III non scese mai in Italia come imperatore. Contro quest'ipotesi, per\u00f2, coloro che sono favorevoli a vedere ne \u00ablo 'mperador Currado\u00bb Corrado III, affermano che costui scese in Italia nella sua lotta per l'incoronazione contro Lotario II di Supplimburgo, e che nulla vieta l'ipotesi storica di una partecipazione di Cacciaguida alla seconda crociata, dove trov\u00f2 la morte, forse, durante la ritirata dell'esercito cristiano. Pertanto, la critica \u00e8 unanime nel ritenere quel vago Corrado lo zio di Federico Barbarossa.\nCacciaguida nel \"Paradiso\".\nIl ruolo di Cacciaguida.\nDante incontra l'avo durante il suo viaggio nel Paradiso, attraversando il cielo di Marte, che ospita le anime dei combattenti per la fede. La cronaca dell'incontro occupa ben tre canti (dal XV al XVII) della terza cantica della \"Divina Commedia\". I tre canti sono anche importanti dal punto di vista politico \nperch\u00e9 ci forniscono numerose informazioni sul nobilissimo e potente casato degli Elisei Alighieri e sulla Firenze del XII secolo, ma lo sono ancor di pi\u00f9 per la funzione morale che Cacciaguida riveste. Infatti, il crociato si fa portavoce dello sdegno provato da Dante nei confronti della corruzione in cui \u00e8 caduta Firenze, rievocando la purezza dei costumi antichi. Ancor di pi\u00f9, per\u00f2, Cacciaguida \u00e8 colui che svela a Dante le altre \"profezie post-eventum\" rivelategli nel corso del viaggio ultraterreno, chiarendogli il futuro esilio e infine spingendo il trisnipote a rivelare ci\u00f2 che ha visto nei tre regni, sfidando cos\u00ec gli odi di coloro i quali sono congiunti dei dannati visti da Dante. Insomma, nell'episodio di Cacciaguida:\nIl Canto XV.\nNel canto XV, Cacciaguida racconta a Dante come era la Firenze dei suoi tempi, ancora compresa nella quarta cinta di mura, risalente all'epoca di Carlo Magno e rinforzata nei secoli successivi. La piccola Firenze di quei tempi viene descritta come una cittadina \"sobria e pudica\", cos\u00ec diversa da quella dell'epoca di Dante. Allora, racconta Cacciaguida, le donne non andavano a spasso con vestiti costosi e gioielli; la nascita di una figlia non era vista con paura per la futura ricca dote; le case erano modeste e l'aspetto esteriore di Firenze non era ancora fastoso; non erano diffusi comportamenti sessuali censurabili; i nobili vestivano sobriamente e non si vergognavano di esercitare professioni umili; infine, le famiglie non affrontavano odissee migratorie solo per esercitare il commercio.\nIl Canto XVI.\nNel canto XVI, Cacciaguida risponde ad alcune domande che Dante gli pone sulla Firenze passata: dalle risposte il lettore viene a sapere che allora la citt\u00e0 aveva un quinto degli abitanti rispetto all'inizio del XIV secolo, che non aveva ancora visto l'immigrazione di famiglie del contado, spesso portatrici di delinquenza, e che il confine della citt\u00e0 era allora al Galluzzo e a Trespiano. Cacciaguida dice che l'immigrazione di gente nuova, favorita dalla Chiesa, \u00e8 causa delle discordie attuali, che porteranno alla rovina della citt\u00e0 e conclude elencando alcune celebri famiglie fiorentine potenti allora ma decadute al tempo del nipote. La critica dantesca verso il degrado materialista in cui \u00e8 caduta la Firenze degli inizi del XIV secolo \u00e8 un'accusa, implicita, nei confronti di quelle famiglie di mercanti e \"parvenu\" che imbrattarono i valori su cui si fondava l'antica nobilt\u00e0, ribadendo implicitamente anche che la nobilt\u00e0 non \u00e8 soltanto nel blasone, ma anche nel codice etico e di condotta morale. Il canto termina col racconto del celebre scontro tra Amidei e Buondelmonti del 1215, che diede origine alle lotte tra guelfi e ghibellini.\nIl Canto XVII.\nNel canto XVII, Cacciaguida predice a Dante gli eventi della sua vita futura, ossia l'esilio da Firenze e la sua vita raminga e solitaria. Inoltre rivela la missione di Dante una volta tornato nel mondo: per bocca di Cacciaguida infatti Dio investe Dante del compito di rivelare la sua volont\u00e0 all'umanit\u00e0 per salvarla, e lo istituisce nella missione di poeta-profeta."}
{"id": "607925", "revid": "1075510", "url": "https://it.wikipedia.org/wiki?curid=607925", "title": "Giovanni Pontano", "text": "Noto anche come Gioviano Pontano, fu il massimo rappresentante dell'umanesimo napoletano del Quattrocento e dell'Accademia Pontaniana.\nBiografia.\nStudi\u00f2, negli anni quaranta del Quattrocento, presso l'Universit\u00e0 di Perugia. \nFu per gran parte della sua vita al servizio dei sovrani aragonesi, prima a Napoli, presso la corte di Ferrante I d'Aragona, e, successivamente (1466-1486), al seguito del principe ereditario Alfonso duca di Calabria futuro re come Alfonso II di Napoli.\nManifest\u00f2 anche le sue doti di abile diplomatico durante la guerra di Ferrara che vide Napoli (assieme a Firenze e al papa Sisto IV) contrapporsi a Venezia e quando riusc\u00ec nell'intento di riappacificare il re Ferrante I (di cui fu primo ministro) con papa Innocenzo VIII (lo stesso che lo stimava a tal punto da laurearlo \"poeta\").\nPrese spesso parte ad imprese militari tra le quali vanno menzionate la battaglia di Troia contro gli Angioini (1464), la riconquista di Otranto (1481), oltre alla gi\u00e0 ricordata guerra di Ferrara (1482-1484). \nLe sue fortune a corte andarono scemando allorch\u00e9 il re Alfonso II fu esiliato da Napoli nel 1494 e, dopo il ritorno degli aragonesi, fu accusato di aver parteggiato per il re Carlo VIII di Francia, riuscendo tuttavia ad evitare una condanna, sebbene dovette abbandonare l'intensa attivit\u00e0 politica per dedicarsi ai suoi studi.\nFu in questi anni che cur\u00f2 l'edizione della maggior parte delle sue opere, succedendo al suo maestro, Antonio Beccadelli (detto il Panormita) alla guida dell'Accademia \"Porticus Antoniana\" (1471) e che diventer\u00e0 in seguito prendendo da lui il nome, Pontaniana.\nPontano umanista.\nFu riconosciuto, gi\u00e0 dal Sannazaro come uno dei pi\u00f9 fecondi letterati del Quattrocento e forse il maestro assoluto dell'Umanesimo napoletano, abbracciando oltretutto, la sua opera, numerosi aspetti della vita culturale (non soltanto letteraria) della sua epoca: dall'astrologia, all'etica, all'analisi della societ\u00e0, alla retorica, alla botanica. Nei suoi numerosi componimenti il Pontano canta la bellezza della realt\u00e0, il sole, la gioia, l'amore, la donna, la natura, la bellezza della sua terra d'origine e quella della sua citt\u00e0 adottiva, l'amore coniugale come unica fonte dell'umana felicit\u00e0, l'amore per la sposa Adriana Sassone.\nFu un grande studioso dell'antichit\u00e0 classica ed ebbe grandi doti di poeta latino, eccellendo anche nella prosa e riuscendo spesso a sintetizzare la lingua classica con neologismi e termini in volgare, come dimostr\u00f2 nelle sue opere \"Amorum libri\" (il titolo per esteso sarebbe \"Parthenopeus sive Amorum libri\" del 1455-1458 ), \"Lyra\", \"Versus jambici\", \"Hendecasyllabi\", \"De amore coniugali\", \"Tumuli\", \"Neniae\", \"De hortis Esperidum\" del 1501.\nPrincipali opere.\nForse la pi\u00f9 nota delle opere pervenuteci del Pontano, unica di carattere storico, \u00e8 il De Bello Neapolitano (in sei volumi, scritto dopo il 1494), che tratta del primo periodo della Congiura dei baroni nel Regno di Napoli, che pur condizionata da toni cortigiani rimane un'opera di sicuro spessore umanistico e storico.&lt;br&gt;\nLe opere di Pontano, spesso di difficile datazione, sono numerose ed eterogenee per argomenti trattati e furono raccolte da Pietro Summonte e da Jacopo Sannazzaro. In esse prevale l'uso della lingua latina, sia nella produzione in versi che in quella in prosa, ma sempre con uno sguardo alla realt\u00e0 ed un riferimento a fatti dell'et\u00e0 contemporanea. Tra esse non possono non essere menzionate:"}
