{"id": "550103", "revid": "6923", "url": "https://it.wikipedia.org/wiki?curid=550103", "title": "Alfa Romeo 1900", "text": "L'Alfa Romeo 1900 \u00e8 una berlina quattro porte prodotta dall'Alfa Romeo nello Stabilimento del Portello tra il 1950 e il 1959. \u00c8 una pietra miliare della storia della casa milanese perch\u00e9 \u00e8 la prima Alfa Romeo prodotta in serie su una catena di montaggio, la prima Alfa Romeo monoscocca e anche la prima Alfa Romeo con guida a sinistra di serie.\nIl contesto.\nAppena terminata la guerra la nuova dirigenza dell'Alfa Romeo cominci\u00f2 a pensare al futuro dell'azienda. Immediatamente si decise di ricominciare a produrre faticosamente le vecchie Alfa Romeo 6C 2500, ormai decisamente superate, e di recuperare le 158 \"Alfetta\" dai loro ricoveri per partecipare ai primi Gran Premi, dando tempo all'ufficio tecnico di progettare un modello nuovo.\nMentre le 158 \"Alfetta\" stavano ottenendo successi in pista e le rimodernate 6C 2500 Freccia d'oro sul mercato la dirigenza Alfa Romeo decise di realizzare una vettura completamente nuova, sia come categoria che come progetto, da costruire in grande scala su una catena di montaggio anzich\u00e9 su misura in poche centinaia di esemplari come tutte le Alfa Romeo fino ad allora.\nCome per le prestigiose antenate il nuovo modello, anche se sarebbe stato pi\u00f9 piccolo, avrebbe dovuto avere caratteristiche tecniche e innovative di primo livello, che erano ormai parte della tradizione Alfa Romeo. Dopo aver scartato progetti troppo avanzati che prevedevano trazione anteriore e motore 6 cilindri venne deciso di progettare una berlina media d'impostazione sportiva, con motore anteriore quattro cilindri in linea, trazione posteriore e innovativa scocca portante.\nStoria del modello.\nGi\u00e0 nel novembre 1948 cominci\u00f2 la progettazione da parte di Giuseppe Busso, sotto la supervisione di Orazio Satta Puliga, sfruttando le esperienze fatte col prototipo \"Gazzella\" del 1943-45, che prevedeva gi\u00e0 la scocca portante. La vettura, come da tradizione, contiene diverse raffinatezze meccaniche tra cui scocca portante, motore bialbero con testata in lega leggera e sospensioni anteriori indipendenti ma soprattutto viene pensata per essere prodotta in serie su una nuova catena di montaggio; anch'essa tutta da progettare e realizzare al Portello, dove prima vi era la linea di produzione aeronautica. \nPer poterla produrre su larga scala fu deciso che la futura 1900 avrebbe montato un motore con \"soli\" quattro cilindri in linea anzich\u00e9 i celebri sei e otto cilindri d'anteguerra, perch\u00e9 consentiva una minore imposizione fiscale e costi di produzione e manutenzione inferiori. Il 4 cilindri da 1884 cm3 (alesaggio x corsa: 82,55 x 88 mm) raffreddato ad acqua progettato da Giuseppe Busso tuttavia \u00e8 all'altezza della tradizione Alfa Romeo grazie a testata in lega leggera, distribuzione bialbero in testa comandato da catena e camere di scoppio emisferiche con candele sulla loro sommit\u00e0. Il \u201ccuore\u201d della 1900, in una prima versione con basamento in alluminio, cominci\u00f2 a girare al banco il 14 gennaio 1950 generando una novantina di cavalli con un solo carburatore. Successivamente fu deciso di realizzare il basamento definitivo in ghisa anzich\u00e9 in lega leggera per eliminare delle vibrazioni fastidiose ed aumentare la robustezza del blocco.\nIl motore \u00e8 accoppiato ad un cambio a quattro marce con comando al volante che trasmette il moto alle ruote posteriori. I freni sono a tamburo su tutte le ruote ma alettati e di grandi dimensioni per essere il pi\u00f9 possibile efficaci e resistenti mentre lo sterzo \u00e8 a vite e rullo. Per la prima volta venne adottata la guida a sinistra di serie, anzich\u00e9 a destra, come era stato sulle Alfa Romeo prodotte fino ad allora. Per le sospensioni anteriori, a ruote indipendenti, si scelse lo schema a quadrilateri deformabili, con molle elicoidali, ammortizzatori idraulici telescopici non coassiali e barra antirollio, mentre per quelle posteriori si opt\u00f2 per un classico ponte rigido collegato al telaio longitudinalmente tramite due puntoni di duralluminio e trasversalmente da un puntone singolo, sempre con molle elicoidali e ammortizzatori idraulici telescopici, stavolta coassiali. La configurazione della scocca, la forma e il progetto dettagliato di tutti i lamierati venne eseguito internamente alla casa da Ivo Colucci.\nLa prima uscita in strada della 1900, non ancora definitiva, avvenne il 2 marzo 1950 con Consalvo Sanesi (collaudatore e pilota Alfa Romeo) alla guida, Gian Paolo Garcea (responsabile del Servizio Esperienze), Giuseppe Busso (il progettista) e Livio Nicolis (capo del settore corse) come passeggeri. Un prototipo fu presentato marciante all'esterno del salone di Torino (4-14 maggio 1950) ma il modello fu giudicato insoddisfacente a causa di una sua remota somiglianza con la nuova Fiat 1400 con la quale condivideva la fiancata massiccia e la voluminosa coda tondeggiante. A quel punto l'ing. Antonio Alessio, direttore generale dell'Alfa Romeo, si rivolse alla carrozzeria Touring che modific\u00f2 la linea della vettura snellendo la fiancata e il posteriore.\nLa presentazione alla stampa della nuova Alfa Romeo 1900 (pron.\"millennove\"; il nome deriva dall'approssimazione per eccesso della cilindrata) si tenne il 2 ottobre 1950 a Milano all'Hotel Principe di Savoia mentre quella al pubblico al salone di Parigi nell'ottobre successivo. In quel momento ancora non era stata completata la catena di montaggio visto che persino lo studio delle attrezzature produttive fu integralmente eseguito al Portello.\nLa 1900 normale.\nLa versione definitiva della 1900 normale ha telaio monoscocca con carrozzeria berlina a 4 porte in acciaio dalla linea allo stesso tempo sportiva ed elegante che prevede un frontale con uno scudetto trilobato affiancato a due prese d\u2019aria ovali, particolari destinati a diventare un classico. I fanali anteriori circolari erano posti sulla sommit\u00e0 dei parafanghi sopra i cicalini delle luci di posizione mentre sul retro molto pulito spiccavano il portatarga cromato e le luci posteriori circolari di piccolo diametro.\nIl motore di serie \u00e8 un 4 cilindri in linea 1884 cm3 (alesaggio x corsa: 82,55 x 88 mm) raffreddato ad acqua con basamento in ghisa, testata in alluminio, distribuzione con due alberi a camme in testa comandati da catena, camere di scoppio emisferiche e un carburatore monocorpo Weber 36 DO5. Sviluppa 80 CV di potenza massima a 4800 giri/min e 13,3 Kgm di coppia massima a 3000 giri/min. Erano valori record per l\u2019epoca che facevano toccare alla berlina di serie i 150 km/h.\nL\u2019abitacolo pu\u00f2 accogliere 6 persone su due file di sedili a panca ben imbottiti rivestiti in tessuto grazie alla leva del cambio al volante e al comando a maniglia del freno a mano posto sotto la plancia. Il cruscotto prevede un solo strumento semicircolare, con al centro il tachimetro/contachilometri ed ai lati l\u2019indicatore del livello della benzina e il manometro dell\u2019olio. Il volante a due razze \u00e8 in bachelite bianca o nera con un anello cromato per il clacson. Al centro della plancia vi \u00e8 un alloggiamento per la radio o per il contagiri e di fronte al passeggero si trova un cassetto portaguanti chiuso da uno sportello.\nIl successo di pubblico fu eccezionale e superiore alle aspettative nonostante il prezzo di 2.310.000 lire. Era desiderata dai clienti sportivi che la portavano in gara e dalla borghesia per cui rappresentava uno status-symbol, infatti veniva prodotta dalla pi\u00f9 vincente casa automobilistica italiana che aveva appena vinto il primo mondiale di Formula 1 della storia, con \"Nino\" Farina su una 158.\nLa stampa specializzata rimase impressionata dalla tenuta di strada e dalla potenza del motore ma critic\u00f2 il comfort di marcia, gli sportivi invece desideravano pi\u00f9 potenza e la leva del cambio sul pavimento; in pi\u00f9 mancavano la coup\u00e9, la cabriolet e un autotelaio che i pi\u00f9 importanti carrozzieri italiani potessero \u201cvestire\u201d secondo i gusti dei clienti pi\u00f9 facoltosi, ancora abituati alle vetture prodotte \u201csu misura\u201d.\nLa 1900C Sprint.\nLa casa milanese rispose a queste critiche a meno di un anno dal lancio presentando l'autotelaio 1900C (C sta per \"Carrozzieri\") su cui le carrozzerie Touring e Pinin Farina realizzarono la coup\u00e9 e la cabriolet messe regolarmente a listino e vendute direttamente dalla rete dei Concessionari Alfa Romeo, battezzate 1900C Sprint e 1900C Cabriolet. Infatti l\u2019autotelaio venne vestito anche da altri carrozzieri, italiani e stranieri, con alterne fortune. Sulla 1900C il passo \u00e8 accorciato di 130 mm, da 2630 a 2500 mm, e il motore 1884 cm3 viene dotato di carburatore doppio corpo Weber 40 DCA3, valvole di aspirazione e scarico maggiorate, rispettivamente da 38 a 41 mm e da 34 a 36,5 mm, e rapporto di compressione aumentato da 7,5:1 a 7,75:1 per raggiungere i 100 CV a 5500 giri/min.\nLa Sprint di Touring, la cui linea ricordava quella della coeva Alfa Romeo 6C 2500 SS Villa d\u2019Este, \u00e8 costruita col metodo Superleggera e pesa solo 1000\u00a0kg, 100 in meno della berlina di serie, tocca i 180 km/h. L\u2019eleganza della linea e l\u2019agilit\u00e0 data dal passo corto la mettevano a confronto con la Lancia Aurelia B20 GT sia su strada che in pista. Invece la cabriolet di Pinin Farina, che pesa come la berlina di serie a causa del meccanismo della capote, tocca i 170 km/h.\nGli interni della coup\u00e9 Touring, rifiniti a mano come logico su una vettura da 2.697.000 lire, sono diversi da quelli della berlina e prevedono due posti su sedili separati rivestiti in tessuto e vinile, una panchetta posteriore dove alloggiare i bagagli extra, moquette sul pavimento e plancia con strumenti circolari, tachimetro/contachilometri e contagiri pi\u00f9 grandi, posti dietro il volante in legno e alluminio a tre razze, e indicatore del livello della benzina e della pressione dell'olio pi\u00f9 piccoli, pi\u00f9 in basso. Ovviamente queste auto, anche se regolarmente a listino, sono a tutti gli effetti delle fuoriserie e ogni richiesta speciale degli acquirenti poteva essere soddisfatta con adeguato sovrapprezzo.\nLa 1900 TI.\nA partire dal 1952, anno in cui al Portello furono pienamente operative le nuove catene di montaggio e su tutte le vetture vennero sostituiti il puntone trasversale del ponte rigido con due corti puntoni alla versione normale fu affiancata una versione pi\u00f9 sportiva per venire incontro alle esigenze dei piloti privati, che lamentavano una certa carenza di potenza e la scomodit\u00e0 della leva del cambio al volante.\nSulla scocca della berlina 4 porte di serie venne trapiantato il motore della Sprint da 100 CV a 5500 giri/min, con rapporto di compressione aumentato, carburatore doppio corpo Solex 40 PII e valvole maggiorate, creando una nuova versione che toccava i 170 km/h e venne battezzata 1900 TI, abbreviazione di Turismo Internazionale, la categoria in cui il nuovo modello rientrava.\nIn breve tempo la 1900 TI, venduta a 2.550.000 lire, divenne la vettura da battere e quindi la preferita dai piloti privati perch\u00e9 poteva essere usata oltre che per vincere le gare la domenica anche per andare al lavoro il luned\u00ec, dando credito allo slogan, nato in quel periodo, che recita: \u201cla vettura di famiglia che vince le corse\u201d. Le affermazioni di questo modello e della successiva TI Super sono innumerevoli ma le pi\u00f9 importanti sono sicuramente la vittoria di classe al Tour de France Automobile e alla Stella Alpina del 1953, i primi 4 posti di classe alla Mille Miglia dello stesso anno e i primi 5 posti di classe alla Carrera Panamericana 1954.\nLa 1900 Super, TI Super e Super Sprint.\nNel 1954 la nuova dirigenza composta da Francesco Quaroni, che aveva sostituito Alessio nel 1952, e dal nuovo presidente dell'IRI-Finmeccanica Giuseppe Luraghi, arrivato l'anno prima, \"riposizion\u00f2\" la 1900 trasformandola nella 1900 Super, la nuova ammiraglia della casa. Infatti era appena nata la Giulietta, prima Sprint poi berlina e Spider, che divenne la \"piccola\" di casa Alfa e contemporaneamente era uscita di scena la grande 6C 2500. Cos\u00ec la 1900 si rinnov\u00f2 puntando sul comfort e il lusso diventando \u201cSuper\u201d, con carrozzeria leggermente ritoccata, allestimenti pi\u00f9 lussuosi e meccanica evoluta, offerta ad un prezzo ridotto a 1.950.000 lire grazie alla razionalizzazione della produzione.\nLa modifica meccanica pi\u00f9 importante fu l'aumento dell'alesaggio fino a 84,50 mm e della cilindrata a 1975 cm3, che insieme ad un nuovo carburatore Solex 40 PAI fecero salire la potenza fino a 90 CV e la velocit\u00e0 massima a 160 km/h. All'interno il cruscotto cambi\u00f2 completamente adottando tre strumenti circolari di uguale diametro, tachimetro/contachilometri con fondoscala a 180 km/h a sinistra, manometro dell\u2019olio e all\u2019indicatore del livello della benzina al centro e contagiri a destra, e adottando un nuovo listello cromato lungo tutta la plancia. La leva del cambio, migliorato, rimase al volante ma fu sempre pi\u00f9 frequente la richiesta del cambio \u201ca cloche\u201d, soprattutto sulle TI Super e Super Sprint.\nAll'esterno vi furono modifiche pi\u00f9 di dettaglio, con paraurti dotati di rostri anteriori e posteriori, \"baffi\" cromati che si allungano inglobando le luci di posizione e nuovi fanali posteriori a \"conchiglia\", ingranditi e meglio raccordati con la carrozzeria, che poteva essere bicolore. Nel corso del 1955 comparvero delle eleganti cromature alla base della fiancata, lungo tutta la linea di cintura, a dividere le eventuali combinazioni bicolori, ed alla base dei finestrini e venne montata anche la scritta \"1900 Super\" sulla sommit\u00e0 del parafango anteriore.\nNel 1957 l\u2019Alfa Romeo inizi\u00f2 una collaborazione con la stilista e creatrice di moda Jole Veneziani per studiare nuovi colori per la carrozzeria e gli interni. Grazie a lei la carrozzeria della 1900 Super si color\u00f2 di verde bosco, celeste acqua di fonte, blu Helvetia o beige Sabbia del Sahara, abbinabili anche fra di loro grazie all\u2019inedita configurazione bicolore, e gli interni vennero rinnovati adottando tessuti specifici della Lanerossi Vicenza con colori e trame dedicate.\nPer l'occasione anche le TI e le 1900C Sprint diventano 1900 TI Super e 1900C Super Sprint adottando il motore 1975 cm3 ma anche due carburatori doppio corpo Solex 40 PII, collettori di scarico sdoppiati e rapporto di compressione aumentato a 8:1 per raggiungere i 115 CV a 5500 giri/min e toccare i 180 km/h. Se la TI Super adotta le stesse modifiche alla carrozzeria della berlina Super normale la 1900C Super Sprint subisce un restyling pi\u00f9 profondo che interessa i lamierati; le prese d'aria sul frontale vengono allungate fino ad inglobare le luci di posizione e i fendinebbia, i cristalli ingranditi per migliorare la visibilit\u00e0, le maniglie sostituite con altre non pi\u00f9 \"a filo\" carrozzeria e infine sono aggiunte delle strisce cromate sottoporta. \nDalla primavera del 1955 su tutti i motori \u00e8 sostituito il sistema di distribuzione a catena singola con uno a doppia catena silenziosa e sono invertiti il senso di rotazione degli alberi a camme e l'ordine di accensione da 1-3-4-2 a 1-2-4-3. Su alcune TI Super e su tutte le Super Sprint viene adottato un nuovo cambio a 5 marce con leva al volante, anche se sempre pi\u00f9 spesso \u00e8 richiesta la leva del cambio a cloche sul tunnel.\nLa 1900 Super Primavera e Super Sprint \"Giuliettona\".\nAl Salone di Londra 1955 viene presentata la versione berlina due porte battezzata \u201cPrimavera\u201d. Realizzata dalla Carrozzeria Ellena su disegno di Mario Felice Boano ma regolarmente a listino viene venduta direttamente dalla rete dei Concessionari Alfa Romeo a 2.595.000 lire e differisce dalla berlina Super per la linea della fiancata, con due sole porte senza montante centrale, e della coda, dotata di pinne verticali, e per il lunotto posteriore, panoramico. Venne realizzata in due serie differenti riconoscibili per la finitura cromatica fino al 1957.\nNel 1956 arriva l'ultimo e pi\u00f9 profondo restyling della coup\u00e9 di Touring, la cui linea \u00e8 completamente rivista per farla assomigliare a quella della Giulietta Sprint che sta riscuotendo grande successo. La nuova 1900C SS si discosta dalle precedenti serie e dalla 6C 2500 SS Villa d'Este e somiglia tanto alla sorella minore da meritarsi l\u2019appellativo di \u201cGiuliettona\u201d, anche se rimane costruita in alluminio col metodo \"Superleggera\". La meccanica \u00e8 identica a quella delle SS ma la velocit\u00e0 massima sale a 190 km/h grazie alla linea pi\u00f9 aerodinamica. Anche all'interno vi sono delle novit\u00e0, la pi\u00f9 importante delle quali \u00e8 lo spostamento definitivo della leva del cambio sul tunnel, seguito da nuovi sedili pi\u00f9 avvolgenti, una nuova plancia e un nuovo cruscotto con i due strumenti principali ed i quattro secondari, tutti circolari ma di diametro diverso, raccolti sotto un'unica palpebra opaca. Una di queste, blue con selleria in pelle beige e comando del cambio al volante, pare sia stata la \"favorita\" dello Sci\u00e0 di Persia Reza Palhavi tra le oltre trecento automobili che costituivano il suo garage personale, pare inoltre che la sua 1900C Super Sprint sia stata l'unica costruita con la colorazione Blue Persia. \nLa produzione della 1900 cessa definitivamente nel 1959 dopo oltre 17.000 berline prodotte, nei vari allestimenti normale TI e Super, ed \u00e8 sostituita dalla 2000, una voluminosa berlina di rappresentanza dalla carrozzeria d'impostazione assai meno sportiva, presentata in anteprima al Salone dell'automobile di Torino dell'autunno 1957 che adotta l'intera meccanica della 1900 Super.\nLe versioni speciali.\nLe \"Volanti\".\nLa prima vettura che la Polizia di Stato acquist\u00f2 nuova per pattugliare le strade fu un'Alfa Romeo 1900 TI del 1952, denominata 1900 TI G; infatti fino ad allora erano state usate per quello scopo le vecchie jeep riverniciate di rosso del Reparto Celere, non pi\u00f9 in grado di competere con le auto sempre pi\u00f9 potenti usate dalla criminalit\u00e0.\nLe 1900 TI e TI Super appositamente realizzate per la Polizia furono circa 400, tutte nere, preparate dalla Carrozzeria Colli con blindatura anteriore leggera, parabrezza antisfondamento in due pezzi, fari di profondit\u00e0 supplementari, faro esterno brandeggiabile sul montante del parabrezza, tettuccio apribile in tela per consentire l'utilizzo di armi da fuoco in posizione eretta nonch\u00e9 di speciali protezioni antiforatura (sia contro chiodi che pallottole) realizzate mediante una serie di catenelle metalliche poste davanti alle ruote anteriori. Su alcune delle Alfa Romeo 1900 della Polizia vennero installati anche i primi apparati radio riceventi, in contatto costante con le varie Centrali d'appartenenza, e, per sostenerne il maggior consumo di corrente, fu installata una dinamo da 300\u00a0W al posto di quella di serie da 200\u00a0W.\nDal colore nero, dai fari gialli e dalla similitudine del frontale con il muso del felino, data dallo scudo centrale e dai baffi laterali sulla calandra, venne coniato il nome \"Pantera\", poi attribuito per antonomasia anche alle successive auto della Polizia, incluse le Giulia Super e la Ferrari 250 GTE affidata al leggendario maresciallo siracusano Armando Spatafora. Su queste vetture infatti venne usato per la prima volta lo stemma della Squadra volante, una pantera nera sopra una freccia bianca.\nUn piccolo lotto di vetture venne acquistato anche dalla Guardia di Finanza, probabilmente per operazioni anticontrabbando sotto copertura.\nLa 1900 M Matta.\nNel 1951 l'Alfa Romeo decise di partecipare al bando indetto dal Ministero della difesa per la realizzazione di una autovettura da ricognizione per il 1951 (AR/51), un fuoristrada leggero, in grado di sostituire le vecchie jeep Willys e Ford recuperate negli ARAR, a cui sta lavorando anche la FIAT; che poi vincer\u00e0 la commessa grazie ai costi di acquisto e gestione inferiori della sua \"Alpina\"; la futura Campagnola.\nL'Alfa Romeo 1900 M (la M sta per Militare) AR/51 tuttavia resta un progetto valido con caratteristiche tecniche di primo livello che migliora le caratteristiche stradali e fuoristradistiche della nuova Land Rover e dalla Willys MB cui si ispirava. La vettura \u00e8 mossa dal motore della 1900 berlina, denominato serie 1307, dotato di nuova fasatura e del sistema di lubrificazione a carter secco con serbatoio olio separato per garantire la lubrificazione anche con il veicolo fortemente inclinato. Il telaio a longheroni di acciaio supporta le sospensioni anteriori a ruote indipendenti e quelle posteriori a ponte rigido, il sistema di trazione integrale, dotato di riduttore e sistema manuale per l'inserimento della trazione anteriore e del bloccaggio del differenziale posteriore, e una semplice carrozzeria aperta con parabrezza ribaltabile.\nSoprannominata \"Matta\", perch\u00e9 sale e scende la scalinata della Basilica di Assisi durante la presentazione, ne vennero costruite 2167 dal 1952 al 1955 nello stabilimento di Pomigliano d'Arco. Le prime 2000 AR/51 circa vennero consegnate alle Forze Armate mentre, dopo l'assegnazione alla Fiat della commessa militare, le AR/52 restanti con motore maggiorato a 1975 cm3 vennero cedute a clienti privati.\nLa 1900 C52 \"Disco Volante\" Touring.\nUna nota a parte merita la 1900 C52 (Competizione per la stagione 1952), meglio conosciuta come \"Disco Volante\", ideata dall'ufficio tecnico desideroso di rientrare ufficialmente in pista tra le vetture sport, con la collaborazione della carrozzeria Carrozzeria Touring partendo dalla 1900C, da cui eredita l'impostazione generale, con motore anteriore longitudinale e trazione posteriore.\nIl propulsore, sempre un quattro cilindri in linea ma realizzato interamente in lega leggera, venne maggiorato fino a 1997 cm\u00b3 di cilindrata e potenziato fino a 158 CV grazie all'adozione di due carburatori doppio corpo ed accoppiato ad un cambio manuale a quattro marce. Il telaio tubolare venne progettato ex-novo insieme alla carrozzeria, disegnata e costruita dalla Touring con il sistema brevettato \"Superleggera\", per cui dei leggeri pannelli di alluminio vengono fissati ad un traliccio di tubi di acciaio. La linea biconvessa \u00e8 particolarmente aerodinamica dato che permette all'auto di raggiungere una velocit\u00e0 massima di 220 km/h e tanto originale che l'Alfa Romeo decide di depositarne il brevetto come \"Modello ornamentale\".\nL'Alfa Romeo in collaborazione con la Carrozzeria Touring costru\u00ec 5 Disco Volante, tutte diverse tra loro: 1 spider, 1 coup\u00e9, 1 spider \"fianchi stretti\" e 2 spider sei cilindri. Oggi si crea confusione perch\u00e9 si tende ad includere tra le Disco Volante anche le 6C 3000 CM, molto simili ma prodotte successivamente. \nGrazie alla sua linea particolare la 1900 C52 Disco Volante divenne famosissima in breve tempo, facendo piovere negli uffici del Portello decine di prenotazioni \"sulla fiducia\", soprattutto dall'America. Tuttavia, l'azienda decise di non produrre in serie il modello, nonostante le pressioni di personaggi famosi innamorati della \"Disco Volante\", tra i quali l'astronauta Charles Conrad, l'attore Tyrone Power e il presentatore Mike Bongiorno.\nLa 2000 Sportiva.\nNel 1954, dopo la fine del progetto Disco Volante, l'Alfa Romeo ne mise a frutto le esperienze realizzando il progetto \"2000 Sportiva\", che sarebbe dovuta essere la vettura dei clienti sportivi ma che poi non venne prodotta in serie. Sul telaio tubolare della Disco Volante con passo accorciato a 2200 mm sono montate sospensioni anteriori derivate dalla 1900 berlina e posteriori a ponte De Dion con parallelogramma di Watt, freni a tamburo con i posteriori entrobordo e cerchi a raggi Borrani da 16\". Il progetto prevedeva due versioni, coup\u00e9 e spider, entrambe con carrozzerie disegnate da Franco Scaglione e realizzate dalla Bertone.\nIl motore deriva da quello della 1900 Super con monoblocco in ghisa, ma raggiunge i 138 CV a 6500 giri/min grazie all'aumento del rapporto di compressione a 9:1, dell\u2019alesaggio da 84,5 mm a 85 mm e della cilindrata a 1997 cm3, alla lubrificazione a carter secco e a due carburatori Weber 50 DCO3. Cos\u00ec la coup\u00e9 pu\u00f2 toccare i 220 km/h grazie anche alla carrozzeria aerodinamica, con fanali carenati, prese d'aria per il raffreddamento dei freni e coda rastremata, pesante solo 915\u00a0kg.\nLa versione scoperta, nota anche come \"1900 Sport Spider\", partecipa a qualche gara in salita con Consalvo Sanesi riprendendo in toto la meccanica della coup\u00e9 ma con una carrozzeria molto diversa, pi\u00f9 simile a quella della Arnolt-Bristol; sempre disegnata da Franco Scaglione e realizzata dalla Bertone.\nLe B.A.T. 5 - 7 - 9 Bertone.\nNel 1953 Nuccio Bertone incaric\u00f2 uno dei suoi designer, Franco Scaglione, di realizzare delle dream car basate sull'autotelaio dell'Alfa Romeo 1900C con carrozzerie dal minor coefficiente aerodinamico possibile per stupire il pubblico dei saloni.\nPresentate in successione ai Salone dell'automobile di Torino del 1953, '54 e '55 le tre B.A.T. 5, B.A.T. 7, B.A.T. 9, tutte disegnate da Franco Scaglione e realizzate con l'aiuto di Ezio Cingolani, responsabile dello sviluppo e della produzione del progetto, sono caratterizzate da una ricerca stilistica e aerodinamica molto attenta e in particolare da parafanghi posteriori sormontati da pinne ricurve di grandi dimensioni, in special modo sulla B.A.T. 7.\nPer ognuna delle tre concept l'Alfa Romeo provvide a fornire l'autotelaio dell'Alfa Romeo 1900C con motore da 100 CV e un cambio manuale a 5 marce sufficienti per spingere le tre vetture a velocit\u00e0 di punta intorno ai 200 Km/h.\nLe altre 1900 speciali.\nCome per tante altre automobili del periodo molti carrozzieri presentarono prototipi o versioni in piccola serie della 1900, partendo dall'autotelaio completo 1900C fornito della casa madre. Tra questi possono essere menzionati anche Touring e Pinin Farina, che realizzarono alcune vetture speciali oltre alle coup\u00e9 e cabriolet regolarmente a listino, seguiti da Bertone, Boano, Boneschi, Castagna, Colli, Francis Lombardi, Ghia, Vignale e Zagato.\nTouring, oltre alle Disco Volante, realizz\u00f2 nel 1955 una coup\u00e9 e una cabriolet sulla base della 1900C SS, simili tra loro ma diverse dalle altre Super Sprint \"di serie\", caratterizzate da un fregio cromato lungo la fiancata mentre per il Salone dell'Automobile di Ginevra 1957 realizz\u00f2 un solo esemplare di cabriolet \"tagliando\" il tetto alla 1900C SS \"Giuliettona\".\nPinin Farina si ciment\u00f2 sulla base della 1900C Sprint anche per realizzare una coup\u00e9 due posti secchi con lunotto panoramico, prodotta in soli 100 esemplari tra il 1952 e il 1953. Il risultato fu una delle pi\u00f9 aggraziate derivate dalla 1900, con similitudini con la precedente Fiat 1100/103 TV e la successiva Ferrari 250 GT Swb. Successivamente realizz\u00f2 anche la TI Coup\u00e9, dotata di un\u2019ampia calandra frontale che sostituisce scudo e baffi e una vistosa presa d\u2019aria sul cofano.\nBertone, prima di produrre la 2000 Sportiva/1900 Sport Spider e le B.A.T, 5-7-9 si era gi\u00e0 occupato della 1900 realizzando la 1900 L berlina 2 porte del 1953, disegnata da Franco Scaglione, e poi la 1900C Spider \"Perla\", dotata anche di hardtop.\nLa carrozzeria Boneschi si cimenta con la 1900 realizzando nel 1953 due auto molto diverse, la 1900C Gazzella, una coup\u00e9 improntata sul lusso, e la 1900C Convertibile Astral, una spider futuristica. Nel 1955 Boano realizz\u00f2 una speciale 1900C coup\u00e9, molto diversa dalla 1900 Primavera, simile alla Disco Volante ma con linee pi\u00f9 tese ed un enorme lunotto posteriore diviso in due elementi.\nNel 1951 il carrozziere milanese Castagna realizz\u00f2 una coup\u00e9 sulla base della 1900C Sprint che avrebbe potuto anche essere prodotta in grande serie se la dirigenza non avesse scelto di mettere ufficialmente a listino la versione di Touring. Tra il 1952 ed il 1957 venne prodotta, dalle carrozzerie Colli e Francis Lombardi, una versione Limousine caratterizzata dal passo allungato e nota come 1900 ministeriale.\nAnche Ghia lavor\u00f2 molto sulla 1900. Nel 1953 realizz\u00f2 la Sprint Supergioiello, in varie versioni coup\u00e9 sia due che quattro posti, e poi realizz\u00f2 un'altra coup\u00e9, presentata nel 1955 al salone di Parigi, molto simile a quella costruita un anno prima, nel 1954, in collaborazione con Carlo Abarth, in cerca di appoggio da parte delle grandi case automobilistiche italiane. Per la realizzazione dell'Alfa Romeo-Abarth 2000, che serviva a mostrare la bont\u00e0 delle sue realizzazioni all'industria milanese, il preparatore italo-austriaco elabor\u00f2 il motore e commission\u00f2 a Ghia una nuova carrozzeria in alluminio. Presentata presso il Salone dell'automobile di Torino, venne notata per la linea massiccia ma molto personale e per l'innovativa configurazione posteriore, dotata di portellone portabagagli integrato con il lunotto; una soluzione oggi adottata da molte due volumi moderne. Nel 1953 un altro specialista di elaborazioni, Virgilio Conrero, collabor\u00f2 con Ghia per dare un abito ad una delle sue creazioni pi\u00f9 speciali. Su questa, vettura con motore della 1900 elaborato, telaio tubolare e sospensioni della Lancia Aurelia Ghia lanci\u00f2 lo stile \"Supersonic\", stilizzato da Giovanni Savonuzzi, che poi venne riutilizzato anche su alcune Fiat 8V e almeno su un'Aston Martin DB2/4 e una Jaguar XK 120 SS.\nAnche la sussidiaria svizzera della Ghia, la Ghia-Aigle, si ciment\u00f2 sulla 1900 realizzando alcune coup\u00e9 e cabriolet, simili a quelli di Vignale, qualche coup\u00e9 dallo stile americaneggiante con sottili pinne posteriori ed una speciale roadster, verniciata in arancione, priva di porte, tetto e bagagliaio dedicata ad un cliente speciale amante delle imbarcazioni da diporto.\nLa Vignale cre\u00f2 diverse Alfa Romeo 1900 speciali. Nel 1953 costru\u00ec una coup\u00e9 disegnata da Rodolfo Bonetto priva dello scudetto triangolare Alfa Romeo, sostituito da un grande faro centrale come gi\u00e0 fatto su una precedente Lancia Aurelia B52 speciale dello stesso carrozziere. Sempre nel 1953 Vignale costru\u00ec una coup\u00e9, ispirata anch'essa ad una Lancia Aurelia B52, stavolta con un grande scudetto triangolare affiancato da quattro fari separati incastonati nel frontale. Dopo un'altra coup\u00e9 presentata al Salone di Torino 1954 Vignale stup\u00ec in quello del 1955 con l'Alfa Romeo 1900C Super Sprint \"La Fl\u00e8che\", una cabriolet su telaio corto disegnata da Giovanni Michelotti.\nCon l'istituzione della categoria Gran Turismo, in cui potevano competere vetture sportive realizzate in almeno 30 esemplari, la Zagato decide di produrre una propria interpretazione della 1900C, la SS Z, Super Sprint Zagato. Si tratta di 39 berlinette e 2 spider costruite in alluminio, richieste espressamente dal pilota e collaudatore Consalvo Sanesi costruita dal 1954 al 1956. La linea, modificata pi\u00f9 volte per essere pi\u00f9 semplice ed aerodinamica possibile, \u00e8 caratterizzata da un parabrezza molto inclinato e da due prese d'aria sul cofano, mentre su alcuni esemplari adotta anche la caratteristica doppia gobba sul tetto, simile a quella dell'Abarth 750 Zagato.\nLa 1900C SS Z diventa subito una delle auto pi\u00f9 veloci e, per questo, preferite dai piloti amatoriali che la usano nelle gare pi\u00f9 importanti degli anni '50, compresa la Mille Miglia.\nLa produzione.\nDella versione berlina furono prodotti 17243 esemplari. L'allestimento pi\u00f9 numeroso sono le Super, con 8282 unit\u00e0, seguito dalla 1900 normale, con 7611 unit\u00e0, dalle sportive TI e TI Super, con 1050 esemplari, ed infine dalle berline due porte Primavera, con soli 300 esemplari. Gli autotelai 1900C, principalmente carrozzati da Touring ma non solo, sono 1083, cui vanno aggiunti 91 esemplari di 1900 L. Discorso a parte per le jeep, con 2012 AR/51 e 155 AR/52 costruite.\nLa IKA Bergantin.\nL'Alfa 1900 venne anche costruita su licenza in Argentina dalla Industrias Kaiser Argentina come \"IKA Bergantin\" dal 1960. Ridisegnata nel frontale rispetto all'originale, adottava due motori, entrambi con distribuzione a valvole laterali: un quattro cilindri di 2480\u00a0cm\u00b3 (77 CV) cui si affianc\u00f2 dal 1961 un sei cilindri di 3707\u00a0cm\u00b3 (115 CV). La produzione cess\u00f2 nel 1962 dopo 8351 esemplari prodotti (di cui solo 353 a sei cilindri)."}
{"id": "550107", "revid": "775372", "url": "https://it.wikipedia.org/wiki?curid=550107", "title": "Francesco Cafarelli", "text": "Deputato nella Democrazia Cristiana, nella IX legislatura, \u00e8 stato eletto nel collegio di Bari. Successivamente venne rieletto nella X e XI legislatura.\nSegretario della Commissione parlamentare sul fenomeno della mafia, ha ricoperto i seguenti altri incarichi:"}
{"id": "550113", "revid": "2184398", "url": "https://it.wikipedia.org/wiki?curid=550113", "title": "Jerry O'Connell", "text": "Debutta a 11 anni, nel 1986, interpretando Vern Tessio nel film \"Stand by Me - Ricordo di un'estate\" e successivamente recita da protagonista in diverse serie televisive e presta la voce al personaggio di Superman in vari cartoni animati destinati al cinema e alla televisione e al comandante Jack Ranson nella serie animata \"\".\nBiografia.\nO'Connell nasce a Manhattan, distretto di New York, primogenito dei due figli di Michael O'Connell, un dirigente presso un'agenzia pubblicitaria statunitense di origini irlandesi, e di Linda Witkowski, un'insegnante d'arte statunitense di origini per met\u00e0 polacche e per met\u00e0 italiane. O'Connell inizia la sua carriera d'attore molto presto: viene convinto a tentare la strada della recitazione da suo cugino Robert O'Connell di Copiague (NY). Jerry inizia con dei piccoli spot pubblicitari e fa il suo debutto cinematografico a undici anni nel film \"Stand by Me - Ricordo di un'estate\" di Rob Reiner dove interpreta la parte di Vern Tessio. Nel 1988, ancora adolescente, Jerry interpreta il suo primo ruolo di successo in televisione, quello di Andrew Clements nella serie \"Il mio amico Ultraman\" che dura ben tre anni. Nel frattempo continua gli studi a New York dove lascer\u00e0 gli studi nel 1995 dopo appena un anno di universit\u00e0.\nDurante una vacanza estiva dalla New York University, Jerry recita nel film \"La troviamo a Beverly Hills\" con le allora star di \"Beverly Hills 90210\", Jason Priestley e Gabriel Olds. Nel 1992 partecipa a una brevissima sit-com della ABC, intitolata \"Camp Wilder\", al fianco di Jay Mohr e Hilary Swank. Nel 1995, durante il suo primo anno di universit\u00e0, Jerry fa un provino per l'episodio pilota di una nuova serie televisiva: \"I viaggiatori\". Il ruolo di Quinn Mallory nella serie \u00e8 molto importante per la carriera di Jerry. La serie va avanti per tre anni sulla Fox e per altri due su Sci-Fi Channel e O'Connell ne scrive e dirige parecchi episodi, diventandone addirittura produttore esecutivo durante la quinta e ultima stagione.\nNel frattempo Jerry partecipa a diversi film quali: \"Body Shots\", \"Mission to Mars\", \"I gattoni\" e \"Kangaroo Jack - Prendi i soldi e salta\". O'Connell scrive e vende anche la sua prima sceneggiatura, \"Una teenager alla Casa Bianca\", che viene acquistata dalla New Line nel 1999, ma ne verr\u00e0 tratto un film solo nel 2004 dalla Fox interpretato da Katie Holmes e nel quale Jerry figura come produttore esecutivo. La storia parla di un giovane agente che si ritrova a fare da guardia del corpo alla giovane figlia del Presidente degli Stati Uniti.\nJerry interpreta il ruolo del detective Woody Hoyt nella serie televisiva \"Crossing Jordan\" dal 2002 al 2007, che lo porta a partecipare, sempre nello stesso ruolo, anche a qualche episodio di \"Las Vegas\". Dopo la chiusura di \"Crossing Jordan\", Jerry non ha molta fortuna in televisione, lavorando in due \"sit-com\" rivelatesi dei \"flop\" commerciali: \"Carpoolers\" e \"Do Not Disturb\", andate in onda rispettivamente su ABC e su FOX e chiuse entrambe dopo soli 13 episodi prodotti. Partecipa al video del singolo \"Heartbreaker\" di Mariah Carey. Gira un video di una parodia di Tom Cruise in collaborazione con il collega e amico Jerry Minor, con il quale aveva precedentemente lavorato nella serie televisiva \"Carpoolers\".\nDal 2016 presta la voce al personaggio di Superman in vari cartoni animati destinati al cinema e alla televisione, produzioni nelle quali dal 2018 \u00e8 affiancato dalla moglie Rebecca Romijn che presta la voce a Lois Lane.\nNel 2018 interpreta la parte di George Cooper, Jr., fratello maggiore di Sheldon Cooper, soprannominato \"Re degli pneumatici\", in tre episodi della dodicesima stagione della serie televisiva \"The Big Bang Theory\". Nel 2020 entra a far parte del cast di doppiatori della serie animata di fantascienza \"\" del franchise di \"Star Trek\", in cui presta la voce al personaggio del comandante Jack Ranson, secondo ufficiale dell'astronave USS \"Cerritos\", agli ordini del capitano Freeman.\nVita privata.\nNel corso degli anni ha diverse relazioni con donne pi\u00f9 o meno celebri quali: Sarah Michelle Gellar, Estella Warren, Geri Halliwell.\nNel settembre del 2005 annuncia il suo fidanzamento con Rebecca Romijn, che sposa il 14 luglio 2007. Il 28 dicembre 2008 la coppia ha due gemelle, Dolly Rebecca Rose e Charlie Tamara Tulip. I nomi sono ispirati a Dolly Parton (della quale la Romijn \u00e8 una grande fan) e al fratello di Jerry, Charlie.\nDoppiatori italiani.\nNelle versioni in italiano delle opere in cui ha recitato, Jerry O'Connell \u00e8 stato doppiato da:"}
{"id": "550116", "revid": "101260", "url": "https://it.wikipedia.org/wiki?curid=550116", "title": "Siero (formaggio)", "text": ""}
{"id": "550117", "revid": "6923", "url": "https://it.wikipedia.org/wiki?curid=550117", "title": "Teodorico de' Borgognoni", "text": "Figlio del lucchese Ugo, gli successe nell'insegnamento della chirurgia presso l'Universit\u00e0 di Bologna, a quell'epoca punto di riferimento obbligato di tutta la chirurgia occidentale.\nBiografia.\nFu frate domenicano e fu nominato vescovo di Bitonto (dal 1262 al 1266) e poi di Cervia (dal 1270 al 1298).\nElabor\u00f2 gli studi del padre e pubblic\u00f2 una sua \"Praxis Chirurgica\", nella quale trattava tutta la chirurgia conosciuta all'epoca. Fu un grande sostenitore della necessit\u00e0 di trattare le ferite con un \"metodo asettico\", anticipando di quasi settecento anni le intuizioni di Ignaz Philipp Semmelweis e le scoperte di Joseph Lister, ponendosi in antitesi rispetto ai principi propugnati dalla Scuola Medica Salernitana legati alla teoria di Galeno del \"pus bonum et laudabile\".\nRiprese anche l'uso della \"spongia somnifera\" utilizzata da Rogerio Frugardi, aggiungendovi qualche altra sostanza, oltre all'oppio e alle foglie di mandragora, e chiamandola \"confectio soporis\".\nA lui \u00e8 dedicata una targa commemorativa posta su una parete della chiesa di San Romano a Lucca."}
{"id": "550126", "revid": "1543377", "url": "https://it.wikipedia.org/wiki?curid=550126", "title": "Club TreEmme", "text": "Il Club TreEmme \u00e8 una associazione di promozione sociale ludica non a scopo di lucro che ha l'obiettivo di diffondere e condividere informazioni su giochi da tavolo, Wargames, giochi di carte, di giochi di ruolo e di altro genere, facilitando i contatti fra giocatori e organizzando tornei e manifestazioni.\nIl Club \u00e8 stato fondato a Modena nel 1981, ma da alcuni anni si \u00e8 dotato di una struttura policentrica con sedi anche a Carpi, Roma, Vercelli e altre localit\u00e0 e conta complessivamente pi\u00f9 di 200 soci. Tra le attivit\u00e0 la pi\u00f9 interessante \u00e8 certamente Play, gi\u00e0 ModCon, congresso annuale di appassionati del genere che ha raggiunto le 18000 presenze nell'edizione 2010, .\nStoria.\nIl Club TreEmme nasce ufficialmente nel dicembre 1980 nei sotterranei del negozio \"I giochi dei grandi\" di Modena. L'iniziativa parte da un gruppo di amici gi\u00e0 da tempo accomunati dalla passione del gioco di simulazione e il modellismo.\nIl nome originale, scelto dopo lunghe discussioni, fu Modellisti Militari Modenesi, sintetizzato in 3M, e come simbolo fu scelto un carroarmato sovraimpresso al mondo. Dopo molti anni, verso la fine degli anni '90, con l'avvento di internet, la denominazione fu modificata in TreEmme per soddisfare le legittime pretese di possibile lesione di marchio identificativo della \"Minnesota Mining and Manufacturing Company\" (3M).\nPrimi passi.\nImmediatamente dopo l'apertura, si sparse la voce dell'esistenza del Club, favorita dalla presenza del negozio (successivamente trasformatosi in Orsa Maggiore, che cess\u00f2 l'attivit\u00e0 nella seconda met\u00e0 degli anni 2000). Sebbene le prime sedute di gioco si tenessero nel suddetto scantinato, il numero degli aderenti crebbe rapidamente e si rese necessaria una sede fissa.\nPer qualche tempo il Club fu ospitato all'interno della Polisportiva Crocetta, nella quale aveva una stanzetta riservata e una zona molto pi\u00f9 estesa in comune con altri gruppi. Nel primo anno di esistenza le attivit\u00e0 consitettero nel lancio della prima fanzine di gioco di simulazione italiana, War, l'ideazione del Torneo Master, una sorta di torneo continuo tra giocatori a livello nazionale e nell'organizzazione di svariati tornei. Dopo un anno di vita il Club contava gi\u00e0 una ventina di soci.\nLe sedi locali.\nDopo il 2000 il Club si \u00e8 dotato di una struttura decentrata e federale. Nel 2007, la struttura federativa ha cessato la sua utilit\u00e0, ripristinando l'autonomia di gestione attraverso i rispettivi Consigli Direttivi delle associazioni, che sono divenute autonome, seppure in alcuni casi, mantenendo la denominazione sociale comune Club TreEmme.\nTreEmme Carpi.\nIl TreEmme Carpi nasce il 2 febbraio 1996 come 'costola' del Club TreEmme di Modena, dal quale diverr\u00e0 totalmente indipendente l'anno successivo. Il club ha la sua prima sede sopra il bar del Corso.\nI giochi pi\u00f9 gettonati erano quelli della Games Workshop di allora (Space Marine, Space Hulk, Epic 40k e i vari Warhammer), BattleTech, Starfleet Battles, e tanti altri ancora.\nNel 1998 Il club organizza la prima manifestazione di un certo rilievo, \"La Scaglia del Drago\" (dove si registra un torneo di AD&amp;D con circa 20 squadre iscritte).\nNel 2001 si organizza la prima edizione di \"Nella Terra di Mezzo\".\nNel 2003 il consiglio e una fetta consistente dei soci decidono di staccarsi dal TreEmme. Segue una lunga controversia personale e legale che porta alla creazione di una nuova associazione carpigiana (\"Le Tre Torri\"), la nuova sede \u00e8 presso Corso Manfredo Fanti, 89\nNel biennio successivo si organizza una manifestazione importante, la \"GiocaCarpi\" che continua ad essere organizzata tuttora nel mese di gennaio\nTreEmme Roma - Reindeer.\nFiliale romana del Club TreEmme \u00e8 l'associazione ludico culturale non a scopo di lucro Reindeer Corporation. Fondata nel 1998 come associazione a s\u00e9 stante, confluisce poi nel 2004 nel Club TreEmme, diventandone la sede romana, data la comune visione del mondo ludico e della diffusione dei giochi intelligenti.\nA partire dallo stesso anno la Reindeer Corporation promuove l'iniziativa GiocaRoma, convention di giocatori per giocatori, nello spirito della gratuit\u00e0 dell'evento e della cultura ludica.\nA partire dalle prime due edizioni, le fnord-con 2004 e 2005, la manifestazione che spazia dai giochi da tavolo, giochi di ruolo e wargame, si \u00e8 andata evolvendo ottenendo il patrocinio del Consiglio Regionale del Lazio.\nAltra iniziativa, realizzata grazie alla disponibilit\u00e0 del Museo storico dell'Aeronautica Militare di Vigna di Valle, \u00e8 \"Sulle Ali del Gioco\", manifestazione ludica con giochi a tema aeronautico all'interno degli hangar del museo. Immancabile ospite della manifestazione, giunta nel 2008 alla terza edizione, Andrea Angiolino, autore, tra gli altri, di Wings of War e Il Gobbo maledetto."}
{"id": "550141", "revid": "533647", "url": "https://it.wikipedia.org/wiki?curid=550141", "title": "Capitani reggenti dal 1701 al 1900", "text": "Capitani reggenti della Repubblica di San Marino dal 1701 al 1900."}
{"id": "550142", "revid": "98624307", "url": "https://it.wikipedia.org/wiki?curid=550142", "title": "Capitani reggenti dal 1243 al 1500", "text": "Capitani reggenti della Repubblica di San Marino dal 1243 al 1500."}
{"id": "550143", "revid": "2179311", "url": "https://it.wikipedia.org/wiki?curid=550143", "title": "Capitani reggenti dal 1501 al 1700", "text": "Capitani reggenti della Repubblica di San Marino dal 1501 al 1700."}
{"id": "550146", "revid": "256896", "url": "https://it.wikipedia.org/wiki?curid=550146", "title": "Fraternit\u00e0 Sacerdotale di San Pio X", "text": ""}
{"id": "550148", "revid": "767487", "url": "https://it.wikipedia.org/wiki?curid=550148", "title": "Tutti gli uomini del presidente (film)", "text": "Tutti gli uomini del presidente (\"All the President's Men\") \u00e8 un film del 1976 diretto da Alan J. Pakula e interpretato da Dustin Hoffman e Robert Redford. Basato sull'omonimo saggio scritto dai giornalisti Bob Woodward e Carl Bernstein, ripercorre l'inchiesta del \"Washington Post\" che nel 1974 port\u00f2 allo scandalo Watergate e alle dimissioni di Richard Nixon da Presidente degli Stati Uniti.\nOltre ad essere stato un grande successo di pubblico e critica, ha ricevuto otto candidature agli Oscar vincendone quattro, tra cui quelli a William Goldman per la migliore sceneggiatura non originale e a Jason Robards come miglior attore non protagonista.\nNel 2003 l'American Film Institute ha inserito i due protagonisti al 27\u00ba posto tra i migliori \"eroi\" della storia del cinema e nel 2007 il film \u00e8 risultato 77\u00ba nella lista dei 100 migliori film statunitensi di sempre. L'AFI lo ha inoltre posizionato al 34\u00ba posto tra i cento film pi\u00f9 commoventi e al 57\u00ba tra i cento film pi\u00f9 avvincenti del cinema americano. Nel 2010 \u00e8 stato scelto per la conservazione nel National Film Registry della Biblioteca del Congresso degli Stati Uniti, in quanto giudicato \"di rilevante significato estetico, culturale e storico\", e nel 2017 \u00e8 entrato nella \"Film Hall of Fame\" della Online Film &amp; Television Association.\nTrama.\nLa sera del 17 giugno 1972, cinque uomini vengono fermati mentre si trovano all'interno della sede del Partito Democratico, in uno dei palazzi del complesso residenziale Watergate a Washington. Il giorno successivo Bob Woodward, un giovane cronista del \"Washington Post\", si trova in tribunale per seguire l'udienza e durante l'interrogatorio scopre che uno degli effrattori lavora per la CIA. Sospettando che l'episodio sia collegato alla campagna elettorale per la rielezione di Richard Nixon alla carica di Presidente degli Stati Uniti, comincia ad indagare negli ambienti governativi.\nAnche Carl Bernstein, un altro cronista del quotidiano di Washington, si interessa all'argomento e se inizialmente il caporedattore Howard Simons vorrebbe affidare l'inchiesta a giornalisti pi\u00f9 esperti in campo politico, il responsabile della cronaca locale Harry M. Rosenfeld insiste affinch\u00e9 venga lasciata ai due giovani cronisti. I due iniziano una complicata indagine, resa ancora pi\u00f9 difficoltosa dall'omert\u00e0 che circonda l'argomento. Gli indizi sembrano portare direttamente alla Casa Bianca, ma Woodward e Bernstein non riescono a trovare un filo che colleghi il Partito Repubblicano all'effrazione.\nIl resto della stampa, compreso l'autorevole \"New York Times\", si disinteressa della vicenda e l'inchiesta sembra arenarsi, ma Woodward ha un misterioso informatore, soprannominato \"Gola profonda\" nella redazione del \"Washington Post,\" che lavora per gli alti livelli dell'Amministrazione e che pur senza fornire elementi espliciti cerca di indirizzarlo sulla strada giusta.\nIl direttore del \"Washington Post\" Ben Bradlee, seppure inizialmente scettico, segue con attenzione l'indagine che si snoda attraverso uffici, conti esteri e movimenti di denaro che apparentemente non trovano un'origine n\u00e9 una destinazione, ma che lentamente sembrano convergere verso il cosiddetto CREEP, il Comitato repubblicano per la rielezione di Richard Nixon. Quest'ultimo nel frattempo, il 7 novembre dello stesso anno, viene rieletto a larga maggioranza Presidente contro il candidato del Partito Democratico George McGovern.\nPezzo dopo pezzo, Woodward e Bernstein scoprono che il CREEP \u00e8 in realt\u00e0 una potente organizzazione che utilizza lo spionaggio e la corruzione, con implicazioni della CIA e dell'FBI, al fine di sabotare la campagna elettorale del Partito Democratico. Il 9 maggio 1974, l'inchiesta del \"Washington Post\" porta all'apertura della procedura di impeachment nei confronti di Nixon che, esattamente tre mesi dopo, il 9 agosto dello stesso anno, presenta le dimissioni.\nProduzione.\nRobert Redford era venuto a conoscenza dello scandalo Watergate nel 1972, durante la campagna promozionale per il film \"Il candidato\". Alcuni mesi dopo, motivato anche dalla sua personale avversione per il presidente Nixon, aveva contattato i giornalisti Bob Woodward e Carl Bernstein e cercato di convincerli a scrivere un libro sulle indagini che stavano conducendo per il \"Washington Post\".\n\"All the President's Men\" fu pubblicato il 15 giugno 1974 e un mese dopo l'attore ne acquist\u00f2 i diritti per conto della Warner Bros. per 450.000 dollari, con l'idea di un film da realizzare con un budget di circa 5 milioni di dollari. Lo studio accett\u00f2 di co-produrre il film insieme alla Wildwood Enterprises alla condizione che a interpretare Woodward fosse lo stesso Redford, in quel periodo star numero uno del \"box office\".\nLa sceneggiatura.\nIl regista Alan J. Pakula fu assunto per dirigere il film, mentre per la sceneggiatura Redford si rivolse a William Goldman (vincitore di un Oscar nel 1970 per \"Butch Cassidy\"), ma non fu soddisfatto della prima bozza e la invi\u00f2 agli autori del libro per avere la loro opinione. Il giudizio di Bernstein e Woodward non fu molto diverso: \u00abContrariamente alle rassicurazioni di Redford, era molto romanzata\u00bb, ha dichiarato il primo qualche tempo dopo, \u00abin particolare per quanto riguardava le nostre vite... se Bradlee o Katharine gli avessero mai dato un'occhiata sarebbero rimasti inorriditi. Dovevamo fare qualcosa e riportare questa cosa in carreggiata\u00bb.\nAl successivo incontro, Bernstein propose una nuova bozza che aveva scritto con la sua fidanzata (e futura moglie) Nora Ephron, cosa che fece infuriare Goldman che si rifiut\u00f2 di leggerla (in seguito ha definito l'episodio \u00abun vile tradimento\u00bb). Redford disapprov\u00f2 la nuova bozza, cos\u00ec come Woodward che chiam\u00f2 lo sceneggiatore per scusarsi: \u00abNon so quali siano le sei cose peggiori che ho fatto nella mia vita, ma lasciare che accadesse questo, lasciargli scrivere questa roba \u00e8 una di quelle\u00bb. Una scena sarebbe comunque rimasta nel film, quella in cui Bernstein supera in astuzia una segretaria per entrare a vedere qualcuno.\nNell'autobiografia del 2011, Robert Redford ha affermato che lui e Pakula lavorarono ulteriormente allo \"script\", trascorrendo giorni interi a intervistare redattori e giornalisti. Lo stesso anno, la rivista \"Written By\" ha riportato un articolo nel quale il direttore Richard Stayton ha smentito questa versione, affermando che la bozza finale della sceneggiatura aveva \u00abla caratteristica firma di William Goldman su ogni pagina\u00bb.\nIl cast.\nTemendo che la scelta di interpretare uno dei due protagonisti avrebbe rischiato di \"sbilanciare\" il film, Redford pens\u00f2 che sarebbe stato opportuno reclutare una star di uguale grandezza per il ruolo di Bernstein. Dopo aver pensato a Al Pacino, decise che la scelta pi\u00f9 adatta per la parte era Dustin Hoffman, fresco di candidatura all'Oscar per \"Lenny\" di Bob Fosse. Per la promozione del film, la produzione ricorse alla stessa strategia usata dalla Paramount nel 1962 con John Wayne e James Stewart per \"L'uomo che uccise Liberty Valance\": su poster e trailer venne posto per primo il nome di Redford, nei crediti del film quello di Hoffman.\nPer il ruolo di Ben Bradlee, all'epoca direttore del \"Washington Post\", furono presi in considerazione numerosi attori tra cui Karl Malden, Anthony Quinn, Christopher Plummer, John Forsythe, Leslie Nielsen, Gene Hackman, Robert Stack, Robert Mitchum, Telly Savalas, Burt Lancaster, Henry Fonda, Kirk Douglas, Gregory Peck e Lee Marvin. La scelta finale di Redford ricadde su Jason Robards e lo stesso Bradlee, che aveva raccomandato George C. Scott, si mostr\u00f2 piuttosto freddo quando l'attore si present\u00f2 negli uffici del \"Post\" per entrare in sintonia con la redazione, tanto che prima delle riprese si limit\u00f2 a dirgli: \u00abSemplicemente, non farmi sembrare uno stronzo\u00bb. Durante le riprese, Robards pens\u00f2 che fosse importante mostrare Bradlee sempre presente in redazione e nei giorni in cui venivano girate scene che non lo interessavano direttamente, arrivava comunque sul set ed entrava nell'ufficio del direttore sedendosi alla scrivania a leggere un libro. La preoccupazione di Alan J. Pakula riguardo al fatto che Robards, fino ad allora specializzato in ruoli da \"perdente\", potesse non riuscire a trasmettere l'eleganza e l'autorit\u00e0 di Bradlee fu presto smentita. L'attore si aggiudic\u00f2 infatti l'Oscar e diversi altri riconoscimenti per la sua interpretazione.\nDiverse attrici furono considerate per il ruolo di Katharine Graham, editrice del \"Post\" per oltre due decenni, tra cui Lauren Bacall, Patricia Neal, Alexis Smith, Dorothy McGuire e Geraldine Page. Alla fine il personaggio, presente nel libro, fu escluso dalla sceneggiatura.\nLa guardia di sicurezza Frank Wills, che per primo scopr\u00ec l'intrusione al Watergate, partecip\u00f2 al film interpretando se stesso. Wills aveva lasciato il suo lavoro poco dopo la scoperta del furto, convinto di non aver ottenuto la promozione che meritava, ed era rimasto da allora senza occupazione fino alla sua morte, avvenuta nel 2000 all'et\u00e0 di 52 anni.\nOltre a segnare il debutto sullo schermo di Lindsay Crouse e del cantante e attore Stephen Collins, rispettivamente la giornalista Kay Eddy e Hugh W. Sloan Jr., tesoriere del CREEP (il Comitato per la rielezione di Nixon), il film vede la presenza di F. Murray Abraham in uno dei suoi primi ruoli accreditati (uno degli ufficiali), e di noti volti televisivi come Polly Holliday (la segretaria dell'investigatore capo Martin Dardis), Frank Latimore (il giudice), Neva Patterson (donna del CREEP), George Wyner (uno dei procuratori), Dominic Chianese e Richard Herd (rispettivamente Eugenio Mart\u00ednez e James W. McCord Jr., due degli uomini coinvolti nel furto al Watergate).\nLe riprese.\nLe riprese iniziarono il 12 maggio 1975, precedute da un periodo di alcuni mesi durante i quali Hoffman e Robert frequentarono gli uffici del \"Post\" partecipando a conferenze stampa e conducendo ricerche grazie all'aiuto di giornalisti come Seymour Hersh e Fred Barbash. Il giornale neg\u00f2 per\u00f2 il permesso di girare nella sua redazione, per cui questa fu ricreata in due teatri di posa della Warner Bros. nei Burbank Studios di Hollywood.\nPer garantire l'accuratezza e l'autenticit\u00e0 furono acquistate quasi 200 scrivanie, dipinte dello stesso colore di quelle della redazione e coperte con tonnellate di materiale fornito dal \"Post\", tra cui vecchia corrispondenza mai aperta, elenchi governativi, elenchi telefonici di Washington, calendari e persino adesivi della segretaria di Ben Bradlee. Inoltre, la produzione affitt\u00f2 nel distretto di Georgetown l'appartamento in cui aveva vissuto Judy Hoback, la contabile del CREEP che aveva dato a Bernstein e Woodward informazioni cruciali sui pagamenti del fondo nero al comitato, e gir\u00f2 le scene con Dustin Hoffman e Jane Alexander nella sala dove la donna aveva incontrato per la prima volta Bernstein. Le riprese terminarono con 3,5 milioni di dollari oltre il budget e trentacinque giorni di ritardo rispetto alle previsioni.\nTra le altre location del film, oltre al Watergate Hotel di Virginia Avenue, ci sono la Biblioteca del Congresso, il J. Edgar Hoover Building (sede dell'FBI) e il Lafayette Park (luogo d'incontro di Bernstein con il suo contatto). Alcune sequenze sono state girate nella contea di Arlington in Virginia, a Marina del Rey nell'area municipale di Los Angeles (l'appartamento del procuratore Donald Segretti) e nel garage dell'ABC Entertainment Center, nel quartiere di Century City a Los Angeles (luogo d'incontro con \"Gola profonda\").\nDistribuzione.\nLa premi\u00e8re di \"Tutti gli uomini del presidente\" si \u00e8 tenuta il 4 aprile 1976 al Teatro Eisenhower del Kennedy Center di Washington (adiacente al Watergate Complex). Il 7 aprile il film \u00e8 stato proiettato a New York e due giorni dopo a Los Angeles.\nSecondo quanto riport\u00f2 \"The Hollywood Reporter\" il 6 ottobre 1976, la Warner Bros. aveva prenotato 600 sale cinematografiche nelle due settimane precedenti alle elezioni presidenziali del 2 novembre (vinte dal democratico Jimmy Carter), anche se un funzionario degli studios insistette sul fatto che tale scelta non era stata fatta con lo scopo di influenzare il risultato elettorale.\nAccoglienza.\nIncassi.\nNegli Stati Uniti il film ha incassato 70.6 milioni di dollari, risultando il quarto maggior successo al \"box office\" del 1976.\nCritica.\nIl sito \"Rotten Tomatoes\" riporta il 93% di recensioni professionali con giudizio positivo e un voto medio di 9,1 su 10, mentre il sito \"Metacritic\" assegna al film un punteggio di 80 su 100 basato su 13 recensioni.\nAll'uscita del film i giudizi della critica furono largamente positivi, anche se alcuni sottolinearono la mancanza di sviluppo dei personaggi di Woodward e Bernstein. Una delle recensioni pi\u00f9 negative apparve il 26 aprile 1976 sulla rivista \"New West\", che scrisse di come il film avesse perso l'opportunit\u00e0 di spiegare le implicazioni dello scandalo Watergate e la \"patologia\" che aveva spinto i cospiratori.\nIl \"Washington Post\" lo giudic\u00f2 \u00abun avvincente e gradevole \"digest\" cinematografico\u00bb della cronaca dei fatti, tuttavia Gary Arnold evidenzi\u00f2 anche \u00abqualcosa di emotivamente limitante nella modesta, attenta, armoniosa artigianalit\u00e0 con cui il materiale originale \u00e8 stato trasposto sullo schermo... un film coinvolgente che in qualche modo non riesce a evolvere in un film entusiasmante e drammaticamente soddisfacente. \"Tutti gli uomini del presidente\" manca di una visione espansiva e di una scintilla fondamentale di spettacolarit\u00e0 e ispirazione\u00bb. La rivista \"Variety\" sottoline\u00f2 in particolare l'eccellente prova del cast, mentre il critico Roger Ebert scrisse che il film \u00abriesce brillantemente a suggerire la miscela di euforia, paranoia, insicurezza e coraggio che permeava il \"Washington Post\"\u00bb. Ebert scrisse anche che \u00abil film parla pi\u00f9 dei dettagli che dei loro risultati\u00bb e lo giudic\u00f2 \u00abpi\u00f9 autentico per l'arte del giornalismo che per l'arte della narrazione\u00bb, pur riconoscendo il notevole lavoro di Alan J. Pakula nel mantenere il ritmo incalzante.\nIn anni recenti, il critico Dave Kehr ha scritto sul \"Chicago Reader\" che dopo un inizio \u00abcoinvolgente e talvolta eccitante\u00bb, il film \u00abdegenera in confusione e ripetizione\u00bb, considerando lo sceneggiatore William Goldman \u00abapparentemente riluttante o incapace di imporre una forma drammatica al materiale\u00bb. Secondo Lucia Bozzola del sito \"AllMovie\", regista e sceneggiatore \u00abhanno reso questo film una dinamica \"detective story\", anche se tutti conoscono gi\u00e0 il finale\u00bb, mentre Geoff Andrew del magazine \"Time Out\" ha scritto nella sua recensione: \u00abIncredibilmente intelligente, funziona sia come un thriller efficace... sia come una rappresentazione virtualmente astratta dei corridoi bui della corruzione e del potere\u00bb.\nColonna sonora.\nQuando il pianista e compositore David Shire assistette alla proiezione preliminare si chiese se il film avesse davvero bisogno di una colonna sonora, ma Pakula sugger\u00ec che la musica avrebbe potuto ricordare al pubblico il \"cuore umano\" che batteva nei personaggi. Shire realizz\u00f2 una partitura concisa e discreta, presente soprattutto nella seconda met\u00e0 del film, con un tema principale che sottolineava la determinazione dei due giornalisti nel districare il mistero.\nLa colonna sonora \u00e8 stata pubblicata per la prima volta nel 2007 dalla rivista online \"Film Score Monthly\", in un'edizione limitata inclusa nella serie \"Silver Age Classics\" in cui sono presenti anche le musiche composte da Michael Small per \"Una squillo per l'ispettore Klute\" del 1971.\n\"All The President's Men Revisited\".\nIl 21 aprile 2013 il canale \"Discovery Channel\" ha trasmesso negli Stati Uniti il documentario \"All The President's Men Revisited\", prodotto dalla Partisan Pictures con la Sundance Productions di Robert Redford. Attraverso dietro le quinte e interviste agli autori del libro, ai protagonisti del film e a figure contemporanee dei media americani come Tom Brokaw, Jill Abramson e Jon Stewart, il documentario affronta l'inchiesta del \"Washington Post\" e la successione degli eventi reali fino alla scoperta dell'identit\u00e0 di \"Gola profonda\" avvenuta nel 2005. Inoltre, descrive la figura di Richard Nixon come uomo ed esplora il modo in cui lo scandalo Watergate, o qualcosa di analogo, verrebbe affrontato ai giorni nostri nel caso in cui si ripetesse. Il documentario ha ottenuto una candidatura ai Primetime Creative Arts Emmy Awards 2013 come miglior speciale documentario o non-fiction."}
{"id": "550149", "revid": "767487", "url": "https://it.wikipedia.org/wiki?curid=550149", "title": "Palanche", "text": "Palanche \u00e8 un album in studio del gruppo musicale italiano Buio Pesto, pubblicato nel 2006.\nDescrizione.\nIl disco contiene canzoni inedite dei Buio Pesto con speciali partecipazioni come quelle di Susanna Massetti e Piero Parodi. In lingua genovese la parola \"palanche\" significa denaro, soldi.\nIn copertina, innumerevoli monete da un euro con sopra una faccetta scontenta, con al posto della bocca la sagoma 'ad arco' della Liguria."}
{"id": "550153", "revid": "158913", "url": "https://it.wikipedia.org/wiki?curid=550153", "title": "Lucio Giunio Anneo Gallione", "text": "Biografia.\nLucio Anneo Novato era stato adottato, secondo l'uso romano, da Giunio Gallione: un amico del padre, e retore anch'egli, per cui assunse il nome di Lucio Giunio Gallione Anneano. A lui, il fratello Lucio dedica il componimento \"\"De ira\" e il \"De vita beata\"\": (\"Vivere, Gallio frater, omnes beate volunt...\"). Sempre Seneca parla di lui nelle \"Quaestiones Naturales\" (IV, Praef. 9 ss.) elogiandone le qualit\u00e0 umane e descrivendolo come una persona dolce e universalmente amata.\nFavorito nella carriera in quanto figlio adottivo del senatore Giunio Gallione, si dedic\u00f2 alla politica, entrando nel Senato e diventando proconsole della provincia di Acaia, con capitale Corinto, quando a Roma era imperatore Claudio.\nNon appena insediatosi a Corinto, Lucio Giunio Gallione si trov\u00f2 a dover giudicare Paolo di Tarso, portato in tribunale da Sostene, capo della locale comunit\u00e0 ebraica (At ). Gallione, interpretando la liberalit\u00e0 di Roma nelle questioni religiose si rifiut\u00f2 di emettere una sentenza. La sua presenza a Corinto viene provata dalla Iscrizione di Delfi, una tavola ridotta in frammenti che venne rinvenuta appunto a Delfi nel corso di scavi condotti dalla Scuola Francese di Atene fra il 1892 e il 1905.\nLa lista dei titoli dell'imperatore Claudio estesa nella tavola:\npermette di datare il proconsolato di Gallione all'anno 51 o al 52 e di determinare, quindi una datazione negli spostamenti di Paolo di Tarso. Inoltre il fatto di essere stato nominato \"Proconsole\" come afferma l'evangelista Luca offre un aiuto alla credibilit\u00e0 dell'evangelista stesso, l'unico che usi per il proconsole questo titolo.\nSecondo Seneca (Epist. 104) dovette ritornare precipitosamente a Roma a causa di forti febbri.\nLa morte dell'imperatore Claudio e la salita al trono di Nerone furono causa del grande cambiamento del corso della sua vita. Accanto al fratello, nominato precettore del giovane imperatore, fin\u00ec con lui invischiato nella congiura dei Pisoni. Secondo Tacito, Nerone convocato il Senato emise un editto per raccogliere tutte le denunce e, in Senato\nSi ignorano la forma e l'anno della morte di Gallione, che viene in genere posta, come probabile suicida, fra il 65 e il 66. Il 6 giugno 68 Nerone sarebbe scomparso, suicida, dalla scena politica di Roma."}
{"id": "550154", "revid": "1543377", "url": "https://it.wikipedia.org/wiki?curid=550154", "title": "Halifax (Canada)", "text": "Halifax ( abitanti nel 2016) \u00e8 una municipalit\u00e0 regionale del Canada orientale, capitale della provincia della Nuova Scozia. Essa ingloba la citt\u00e0 storica di Halifax ed \u00e8 il pi\u00f9 grande centro del Paese a est della citt\u00e0 di Qu\u00e9bec.\nGeografia fisica.\nClima.\nProbabilmente l'aggettivo che pi\u00f9 di qualunque altro riassume meglio il clima di Halifax \u00e8 quello di \"variabile\". In effetti il tempo di questa citt\u00e0 oceanica e in generale di tutta la Nuova Scozia, la provincia canadese di cui \u00e8 capitale, \u00e8 estremamente mutevole tant'\u00e8 che in una stessa giornata si pu\u00f2 assistere a fenomeni meteo molto diversi: sole, neve, nebbia, cielo terso, pioggia e ancora la neve, tutto in poche ore.\nSecondo la classificazione dei climi di K\u00f6ppen, la classificazione climatica pi\u00f9 accreditata, Halifax fa parte della fascia \"Dfb\" ossia un clima freddo, umido in tutti i mesi, ovvero senza un periodo dell'anno in cui le precipitazioni risultano scarse, e con stagione estiva moderatamente calda.\nQuesto clima \u00e8 fondamentalmente influenzato da due elementi: la presenze dei mari e dell'Oceano Atlantico che bagnano la penisola su cui sorge la citt\u00e0 e la vasta massa continentale canadese che si estende a ovest. Questi due fattori geografici rendono ibrido il clima di Halifax: da un lato un clima marittimo che causa precipitazioni abbondanti, fa impennare gli indici di umidit\u00e0, provoca una ventilazione sostenuta (la Nuova Scozia \u00e8 frequentemente spazzata da forti tempeste) e, rispetto alle zone interne del Canada, rende pi\u00f9 contenute le temperature, dall'altra parte un clima continentale per le accentuate differenze termiche tra l'estate e l'inverno (in uno stesso anno le temperature possono sprofondare oltre i e salire sopra i mentre tra le medie delle minime di gennaio e quelle delle massime di agosto c'\u00e8 una differenza di 32\u00b0), per i rigori del periodo invernale e per le abbondanti nevicate.\nLe temperature pi\u00f9 basse e pi\u00f9 alte registrate in citt\u00e0 sono state: (31 gennaio 1951) e (27 giugno 2001). All'aeroporto civile di Halifax, distante dal mare alcuni km, i valori estremi sono stati: e .\nHalifax (i valori medi meteo seguenti si riferiscono, se non \u00e8 indicato diversamente, al trentennio 1971-2000) ha una media termometrica annua assoluta di +7,2\u00b0. Il mese pi\u00f9 freddo \u00e8 gennaio (media delle massime e delle minime di e ) quello pi\u00f9 caldo risulta essere agosto (media di e ). Da dicembre a marzo le medie delle minime sono negative ma a gennaio e a febbraio anche le medie delle massime restano inferiori allo zero. \nDa novembre ad aprile si registrano 49 giorni di ghiaccio ossia giornate con temperature massime negative, mentre tra novembre e marzo (raramente a ottobre e aprile) si hanno 34 giorni con minime inferiori ai . Durante l'anno sono 76 le giornate con massime superiori ai .\nLe precipitazioni, in leggero calo rispetto agli anni precedenti, sono abbondanti e raggiungono una media di ben distribuiti tutto l'anno. Agosto \u00e8 il mese con meno precipitazioni () e anche l'unico con un totale pluviometrico inferiore ai mentre dicembre \u00e8 quello con maggiori apporti pluviometrici (). In generale le precipitazioni hanno un picco invernale e un, relativo, calo nel periodo estivo. Tutti i mesi dell'anno rilevano 10 o pi\u00f9 giorni con precipitazioni. I giorni con almeno sono 50 mentre quelli con almeno arrivano a 17. La media nivometrica annua \u00e8 di (in deciso calo rispetto ai 167,2 del periodo 1961-1990) distribuiti, considerando giornate con almeno , su 41 giorni.\nHalifax pu\u00f2 essere interessata da tempeste di origine tropicale e raramente da veri uragani che risalendo dai Caraibi e dalla Florida giungono sulle coste sud-orientali del Canada. Uno dei pi\u00f9 devastanti di tutta la sua storia \u00e8 stato l'uragano Juan che nel settembre del 2003 ha causato molti danni alla citt\u00e0.\nNonostante tutto Halifax non registra molti giorni all'anno con temporali (circa 10) e questo a causa di una stagione estiva non troppo calda e l'assenza di rilievi elevati nelle vicinanze che favoriscono la termo-convezione.\nPanoramica stagionale.\nla primavera resta fredda fino ad aprile, mese in cui si verificano (raramente anche ai primi di maggio) ancora alcune nevicate e delle giornate con valori termici sotto lo zero, del resto aprile ha una media delle minime di appena . Nella seconda met\u00e0 della stagione si registra un netto aumento delle temperature che favorisce una vera e propria esplosione della fioritura e, in generale, del risveglio vegetativo. \nIl totale pluviometrico primaverile \u00e8 di (di cui sotto forma di neve) mentre la media termica assoluta \u00e8 di .\nL'estate \u00e8 moderatamente calda ma sempre piovosa. Infatti anche in questa stagioni sono frequenti le perturbazioni atlantiche. Del resto dall'Artico possono sempre scendere irruzioni di aria pi\u00f9 fredda che possono far calare le temperature di alcuni gradi (il valore termico pi\u00f9 basso registrato in questa stagione \u00e8 stato quello del 18 giugno del 1973 con ). \nAlcuni giorni rilevano valori massimi intorno ai e in qualche occasione, grazie alle ondate di calore che dagli Stati Uniti risalgono lungo la costa orientale del Nord America, si possono registrare picchi superiori.\nUna caratteristica del clima di Halifax, soprattutto nei mesi pi\u00f9 caldi, sono le dense nebbie marittime (la citt\u00e0 sorge in una delle zone pi\u00f9 nebbiose del mondo) che possono far scendere a pochi metri la visibilit\u00e0. Queste nebbie sono conseguenza della differenza di temperature tra la fredda corrente del Labrador che bagna le coste della citt\u00e0 e i pi\u00f9 tiepidi specchi d'acqua limitrofi.\nIl totale pluviometrico estivo \u00e8 di mentre la media termica assoluta sale a .\nIn autunno si possono ancora registrare, favorite da tardive rimonte calde, alcune giornate tiepide, giornate che per\u00f2 si alternano ad altre piovose, umide e ventose. Nella seconda parte della stagione iniziano le vere e proprie irruzioni di aria gelida dal Canada Centrale o dall'Artico che portano i primi valori sotto lo zero e le prime nevicate, a volte pu\u00f2 nevicare brevemente anche nella seconda met\u00e0 di ottobre.\nIl totale pluviometrico \u00e8 di (di cui sotto forma di neve) mentre la media termica assoluta \u00e8 di .\nL'inverno \u00e8 meno rigido di quelli che si registrano nel Canada continentale ma \u00e8 pur sempre molto freddo, inoltre le frequenti masse d'aria umida che investono questa zona portano abbondanti nevicate. In realt\u00e0 anche a gennaio le precipitazioni liquide restano predominanti ma queste si alternano alle nevicate. Tutto dipende dalle correnti prevalenti: quelle di sud-ovest e meridionali portano piogge e temperature sopra lo zero, quelle occidentali e settentrionali arrecano nevicate spesso intense e persistenti. Quando i gelidi anti-cicloni termici che si formano sul Canada centrale si estendono fin sulle coste della Nuova Scozia ecco che ad Halifax si registrano giornate spettacolari con cieli tersi, visibilit\u00e0 estesa e temperature bassissime.\nNei mesi pi\u00f9 freddi dell'anno la citt\u00e0 pu\u00f2 essere colpita da veri e propri blizzard ossia bufere di neve della durata di diverse ore accompagnate da temperature di parecchi gradi sotto lo zero che riducono la visibilit\u00e0 anche a pochi metri e provocano abbondanti accumuli nevosi. Da ricordare la serie di micidiali blizzard che colpirono Halifax alla fine della seconda decade del mese di febbraio del 2004 (White Juan); in quell'occasione in una sola giornata la citt\u00e0 fu seppellita sotto di neve ma certamente in alcune zone si super\u00f2 il metro di manto nevoso. Quella tempesta caus\u00f2 notevoli danni, la cessazione dell'erogazione dell'energia elettrica e la sospensione di tutte le attivit\u00e0 economiche.\nAltri fenomeni pericolosi per il traffico stradale e che interessano con una certa frequenza il capoluogo sono le tempeste di ghiaccio.\nIl totale pluviometrico \u00e8 di (di cui sotto forma di neve) mentre la media termica assoluta scende a .\nEventi meteo estremi e/o pericolosi.\nPer quanto riguarda gli eventi meteo pi\u00f9 estremi e/o pericolosi che si verificano ad Halifax abbiamo la seguente sintesi:\n7 episodi nevosi all'anno con accumuli giornalieri di almeno (di questi 4 accumulano almeno , 3 dai , 1-2 con accumuli a partire dai , 0,2 episodi con depositi di almeno e raramente episodi con totali oltre i ). In genere accumuli giornalieri a partire dai se ne registrano 1 per decennio.\nBlizzard (secondo il servizio meteo canadese intense nevicate della durata non inferiore alle 4 ore, con visibilit\u00e0 sotto , venti oltre i e temperature inferiori ai ) si presentano con la media di 1 ogni due anni ma nevicate intense e persistenti con venti forti, temperature molto basse e visibilit\u00e0 ridotta sono molto frequenti ogni anno.\nAnche lo scaccianeve (visibilit\u00e0 molto ridotta a causa di forti venti che sollevano la neve presente al suolo) pu\u00f2 essere un problema soprattutto per la circolazione viaria e si registrano 2 episodi invernali all'anno.\nIntense ondate di gelo con minime sotto i si presentano almeno 1 volta ogni 10 anni mentre i record assoluti (considerando le temperature registrate in tutta la citt\u00e0) oscillano tra i e i . In alcuni casi sono state registrate temperature da wind chill tra i e (nel caso pi\u00f9 estremo) i .\nPrecipitazioni congelantesi si presentano con una frequenza di 52 ore all'anno all'aeroporto e tra le 35 e le 40 ore in citt\u00e0. Giornate nei mesi pi\u00f9 freddi dell'anno, tra la 2\u00aa meta di dicembre e la prima parte di aprile, con precipitazioni battenti oltre i di accumuli (pericolose per possibili alluvioni soprattutto se si sommano alla neve in fusione del terreno precedentemente innevato) sono frequenti, circa 5 episodi per quadrimestre. In estate, se pur raramente, posso presentarsi periodi con 10 giorni consecutivi di totale assenza di precipitazioni ma con una probabilit\u00e0 tra il 6 e il 9%. In un periodo di 10 anni si possono registrate ondate di calore con valori massimi sui mentre i record assoluti hanno toccato i . Ogni anno si registra almeno 1 giorno con massime sopra i . Nelle giornate pi\u00f9 afose si possono rilevare, anche se molto raramente, indici di calore decisamente pi\u00f9 alti delle temperature reali. La grandine \u00e8 un fenomeno raro, fulmini e veri e propri temporali sono in gran parte concentrati nel trimestre estivo (soprattutto a luglio) con 10 giorni di temporali all'anno di cui 4 molto forti. Sicuramente il fenomeno meteo pi\u00f9 violento che pu\u00f2 colpire la citt\u00e0 sono le tempeste tropicali e i veri e propri uragani che raramente risalgono dalla costa Usa fino alla Nuova Scozia con eventi anche di categoria 2.\nI mesi in cui \u00e8 pi\u00f9 probabile registrare simili eventi sono agosto e settembre. Le nebbie (spesso costiere) si presentano, soprattutto nel semestre estivo, con una frequenza elevata, pi\u00f9 di 100 giorni all'anno. La zona di Halifax \u00e8 anche quella in cui sono pi\u00f9 frequenti intense precipitazioni con accumuli anche oltre gli in 12-24 ore e record assoluti giornalieri oltre i . Durante i venti pi\u00f9 forti sono state registrare raffiche anche superiori ai e tutti gli anni si verificano venti oltre gli e frequentemente oltre i .\nMonumenti e luoghi d'interesse.\nAd Halifax si trova il Fairview Cemetery, cimitero in cui vennero sepolte numerose vittime del naufragio del Titanic avvenuto nelle acque dell'Atlantico la notte tra il 14 e il 15 aprile del 1912.\nNello specchio del porto di Halifax vi \u00e8 l'isola di Giorgio, meta turistica contenente le rovine del Forte Charlotte e sede di un faro.\nInfrastrutture e trasporti.\nLa citt\u00e0 \u00e8 servita dall'Aeroporto Internazionale di Halifax Stanfield."}
{"id": "550156", "revid": "125968607", "url": "https://it.wikipedia.org/wiki?curid=550156", "title": "Anna Jur'evna Netrebko", "text": "Biografia.\nDi origini cosacche del Kuban', il soprano Anna Netrebko inizia a lavorare pulendo i pavimenti del Teatro Mariinskij (allora Opera Kirov) di San Pietroburgo per pagarsi gli studi di canto. La sua carriera inizia quando viene notata dal direttore Valerij Gergiev, che diviene il suo mentore. Sotto la sua guida, fa il suo esordio nel ruolo di Susanna in \"Le nozze di Figaro\" nel 1994. La sua ascesa vera e propria inizia l'anno successivo, quando la Compagnia del Teatro fa una tourn\u00e9e a San Francisco. La sua interpretazione di Ljudmila in \"Ruslan e Ljudmila\" di Michail Ivanovi\u010d Glinka diretta da Gergiev con Vladimir Andreevi\u010d Atlantov ottiene ottime critiche per il suo esordio negli Stati Uniti.\nDa allora, ha interpretato numerosi ruoli, tra cui Donna Anna nel \"Don Giovanni\" di Mozart, Adina ne \"L'elisir d'amore\" e Lucia nella \"Lucia di Lammermoor\" di Donizetti, Gilda in \"Rigoletto\" e Leonora ne \"Il Trovatore\" di Verdi, e cantato nei maggiori teatri del mondo, come il Metropolitan, la Royal Opera House Covent Garden, l'Op\u00e9ra di Parigi, il Festival di Salisburgo e il Teatro alla Scala.\nNel 2002 esordisce al Metropolitan Opera House di New York come Natasha Rostova in Guerra e pace di Sergej Prokof'ev con Dmitrij Chvorostovskij ed Elena Obrazcova diretta da Gergiev.\nLa stampa e la televisione iniziano a creare l'immagine di \"diva\".\nNel 2003 la Netrebko pubblica il suo primo album di studio, \"Opera Arias\", uno dei maggiori successi commerciali nel settore della musica classica. Il secondo album, \"Sempre libera\", esce nel 2004. Data la sua avvenenza, anche il cinema inizia a corteggiarla. Infatti, sempre nel 2004 esordisce, nel ruolo di s\u00e9 stessa, in Principe Azzurro Cercasi dove Regina Clarisse la presenta come \"Nuovo astro nascente della lirica\".\nNel 2005 interpreta Juliette in \"Rom\u00e9o et Juliette\" di Charles Gounod assieme al tenore Rolando Villaz\u00f3n; nello stesso anno, sempre con Villaz\u00f3n, riscuote uno strepitoso successo di pubblico e di critica nel ruolo di Violetta Val\u00e9ry ne \"La traviata\" di Verdi al Festival di Salisburgo.\nNel 2005 ha ricevuto il Premio di Stato russo \u2013 massimo riconoscimento del paese nel campo delle arti e letteratura \u2013 dal Presidente Vladimir Putin.\nNel marzo 2006 ha chiesto la cittadinanza austriaca, che le \u00e8 stata concessa il 25 luglio 2006. Questo le ha attirato varie critiche dalla Russia. Nello stesso anno \u00e8 uscito il terzo album della cantante, \"The Russian Album\", in cui \u00e8 accompagnata dall'orchestra del Teatro Mariinskij diretta da Valerij Gergiev: in Germania il disco \u00e8 entrato nella Top 10 della classifica degli album pop pi\u00f9 venduti. Nel marzo 2007 \u00e8 uscito \"Duets\", assieme a Rolando Villaz\u00f3n.\nSempre nel 2007, \u00e8 entrata a far parte della lista TIME 100 diventando cos\u00ec la prima cantante d'opera in assoluto a essere nominata tra le persone pi\u00f9 influenti al mondo.\nNel 2008 ha duettato con Andrea Bocelli, nella trasmissione televisiva della BBC dei Classical BRIT Awards, nel celebre brano della \"Traviata\" \"Libiamo ne' lieti calici\".\nNello stesso anno le \u00e8 stato conferito dal Presidente russo il titolo di \u201cArtista del Popolo della Russia\u201d.\nA novembre ha lanciato il suo quarto album di studio, \"Souvenirs\", una raccolta di arie d'operetta.\nDopo una pausa di cinque mesi dovuta alla nascita - il 5 settembre 2008 a Vienna - del suo primo figlio, Tiago Aru\u00e3, avuto dal baritono uruguaiano Erwin Schrott, la Netrebko ha ripreso, nel gennaio del 2009, a calcare i palcoscenici pi\u00f9 prestigiosi del mondo trionfando al Metropolitan Opera di New York e alla Staatsoper di Vienna nella \"Lucia di Lammermoor\".\n\u00c8 protagonista, insieme al suo partner storico Rolando Villaz\u00f3n, del film \"La Boh\u00e8me\", colossal da cinque milioni di dollari diretto dal regista Robert Dornhelm.\nLa stagione 2009-2010 l'ha vista impegnata, oltre che in una serie di concerti, nella \"Traviata\" alla Staatsoper di Vienna, alla San Francisco Opera e nel suo esordio all'Opernhaus Z\u00fcrich. Fa ritorno alla Royal Opera House a Londra per Giulietta ne \"I Capuleti e i Montecchi\" accanto al mezzosoprano El\u012bna Garan\u010da; poi interpreta Mim\u00ec ne \"La boh\u00e8me\" alla Staatsoper di Monaco di Baviera, Adina ne \"L'elisir d'amore\" all'Op\u00e8ra di Parigi e Antonia ne \"I racconti di Hoffmann\" al Metropolitan di New York.\nEsordisce al Teatro alla Scala nel 1998 con un concerto di musiche russe diretta da Valerij Gergiev. Nel 2000 canta in \"Guerra e pace\" di Sergej Sergeevi\u010d Prokof'ev nel ruolo di Natascia, diretta da Gianandrea Noseda. Inaugura la stagione 2011-2012 il 7 dicembre con \"Don Giovanni\", diretta da Daniel Barenboim, nel ruolo di Donna Anna; nella stessa stagione canta il ruolo di Mim\u00ec ne \"La boh\u00e8me\" diretta da Daniele Rustioni. Torna a inaugurare la stagione 2015-2016 nel ruolo eponimo della \"Giovanna d'Arco\" di Verdi, diretta da Riccardo Chailly trasmessa in diretta da Rai 5 (vista da 316.000 spettatori). Nella stagione 2016-2017 canta il ruolo eponimo de \"La traviata\" diretta da Nello Santi, con Francesco Meli e Leo Nucci. La sua terza inaugurazione scaligera (stagione 2017-2018) avviene con \"Andrea Ch\u00e9nier\" a fianco del marito, il tenore Yusif Eyvazov, e del baritono Luca Salsi, sempre diretta da Chailly, con la regia di Mario Martone. Inaugura la stagione 2019-2020 come protagonista nella \"Tosca\" di Puccini, per la regia di Davide Livermore, assieme a Francesco Meli e Luca Salsi, diretti da Chailly.\nNell'estate del 2019 avviene l'esordio all'Arena di Verona nello storico allestimento de \"Il trovatore\" firmato da Franco Zeffirelli, da poco scomparso. Si esibiscono con lei, diretti da Pier Giorgio Morandi, Yusif Eyvazov, Luca Salsi, e Dolora Zajick, che d\u00e0 l'addio al ruolo di Azucena con le recite areniane.\nNel gennaio 2020 esordisce nel ruolo di \"Turandot\" di Puccini al Nationaltheater di Monaco. Nel luglio 2020 esordisce a Napoli con \"Tosca\" in forma di concerto a Piazza del Plebiscito con suo marito Yusif Eyvazov nel ruolo di Cavaradossi e Ludovic Tezier nel ruolo di Scarpia. Nello stesso anno esordisce al Teatro Bol'\u0161oj nel ruolo di Elisabetta del \"Don Carlos\" verdiano.\nVita privata.\nNell'aprile del 2008, la cantante ha annunciato le nozze con il basso-baritono uruguaiano Erwin Schrott, da cui ha avuto il figlio Tiago (affetto da autismo), nato il 5 settembre 2008 a Vienna e cittadino austriaco. Le nozze per\u00f2 non furono celebrate e, nel novembre 2013, la coppia ha annunciato la separazione amichevole. Il figlio Tiago vive esclusivamente con lei.\nNel mese di febbraio 2014 durante le prove per una messa in scena di Manon Lescaut a Roma, la Netrebko ha iniziato una relazione con il tenore azero Yusif Eyvazov. I due si sono sposati il 29 dicembre 2015 al Palais Coburg di Vienna.\nLa Netrebko ha un appartamento in Upper West Side di Manhattan.\nRiconoscimenti e premi.\nNel 2004, ha ricevuto il Premio di Stato della Federazione Russa. La rivista Time l'ha inserita nel suo elenco Time 100 nel 2007. \u00c8 stata definita dalla rivista Musical America come \"una vera e propria superstar del XXI secolo\" ed \u00e8 stata nominata \"Musicista dell'anno\" per il 2008. \u00c8 stata descritta anche dalla Associated Press come \"la nuova diva in carica del XXI secolo\", e la rivista Playboy l'ha inserita nella lista delle \"donne pi\u00f9 sexy della musica classica\"."}
{"id": "550163", "revid": "585241", "url": "https://it.wikipedia.org/wiki?curid=550163", "title": "Fatti di Rovereta", "text": "I fatti di Rovereta sono un convulso e controverso episodio della storia politica della Repubblica di San Marino verificatosi dal 19 settembre al 14 ottobre 1957.\nAntefatti.\nSuccessivamente al governo di unit\u00e0 nazionale seguito alla caduta del fascismo, dalle elezioni dell'11 marzo 1945 la Repubblica fu retta da una coalizione di sinistra tra il Partito Comunista Sammarinese (PCS) e il Partito Socialista Sammarinese (PSS), confermata anche alle consultazioni del 1955. In quelle elezioni PCS e PSS avevano ottenuto complessivamente 35 seggi sui 60 del Consiglio Grande e Generale; tuttavia, negli anni successivi, si verificarono degli spostamenti tra i gruppi consiliari ad opera di un gruppo di cinque dissidenti del PSS contrari all'alleanza con il PCS, che portarono il Consiglio ad essere spaccato a met\u00e0 dal febbraio 1957.\nQueste scelte politiche si inserivano nel contesto internazionale della Guerra fredda, per cui il governo democristiano italiano mal sopportava la presenza dei comunisti al governo della piccola repubblica, che aveva mostrato in quegli anni un deciso rafforzamento delle politiche sociali e delle relazioni diplomatiche con l'Unione Sovietica. L'uscita del PCS dal governo veniva percepita come necessaria per ottenere l'appoggio finanziario dell'Italia e degli Stati Uniti.\nGi\u00e0 in precedenza l'Italia, per volere del presidente del consiglio Mario Scelba, aveva posto in essere un atto di forza verso il governo sammarinese, imponendo la chiusura di un casin\u00f2 appena aperto nella Repubblica del Titano.\nLa situazione parlamentare.\nLa perfetta parit\u00e0 in Consiglio Grande e Generale non imped\u00ec in un primo tempo il funzionamento dell'organo, che si trov\u00f2 invece paralizzato quando, a met\u00e0 aprile, i dissidenti socialisti diedero vita a un nuovo partito, il Partito Socialista Indipendente Sammarinese alleato nella \"compagine democratica\" con i democristiani e il Partito Socialista Democratico Sammarinese. \nVista la situazione di stallo per tutta l'estate i Capitani reggenti Giordano Giacomini e Primo Marani evitarono di riunire il Consiglio; tuttavia erano obbligati a convocare la seduta per l'elezione dei Reggenti per il mandato ottobre 1957 - aprile 1958, come prescritto dagli Statuti. L'elezione venne fissata per il pomeriggio del 19 settembre.\nIl 18 settembre Attilio Giannini, eletto nel 1955 come indipendente nella lista del PCS, abbandon\u00f2 la coalizione governativa. Si venne cos\u00ec a creare una nuova, risicata maggioranza formata da 23 consiglieri democristiani, 5 socialisti indipendenti, 2 socialdemocratici e l'indipendente Giannini.\nIn seguito alla comunicazione, da parte dell'opposizione, della costituzione della nuova maggioranza la Reggenza ricevette dai segretari del PCS e del PSS le lettere di dimissioni di 34 consiglieri della precedente maggioranza con firme autentiche datate 19 settembre 1957. Era infatti consuetudine del PCS e del PSS far firmare ai loro eletti una lettera di dimissioni con la data in bianco, a titolo di garanzia del rispetto delle direttive del Partito nell'attivit\u00e0 consiliare. Risultavano dimissionari, quindi, anche i quattro consiglieri del PSIS, nonostante avessero precedentemente ritrattato le dimissioni in Consiglio, e Giannini.\nConstatata la dimissione della maggioranza dei consiglieri la Reggenza sciolse il Consiglio, indisse nuove elezioni per il 3 novembre e diede ordine alla Gendarmeria di chiudere e presidiare Palazzo Pubblico, presso cui si stavano dirigendo i consiglieri della nuova maggioranza.\nLa decisione della Reggenza dava luogo a una delicata situazione istituzionale, in quanto lo scioglimento del Consiglio si rendeva obbligatorio in seguito alle dimissioni della maggioranza dei consiglieri, ma ci\u00f2 provocava la proroga del mandato degli stessi Reggenti in carica, circostanza che mai si era verificata se non per decisione del Consiglio, in occasione di eventi di straordinaria gravit\u00e0.\nI 31 consiglieri della nuova maggioranza, dopo aver nominato un Comitato Esecutivo composto da Federico Bigi, Alvaro Casali, Pietro Giancecchi e Zaccaria Giovanni Savoretti, si riunirono sul sagrato della Pieve dove rivendicarono la guida del Paese. A loro avviso, la mancata elezione dei nuovi Reggenti si configurava come un colpo di Stato; tuttavia, non diedero vita a un nuovo governo, n\u00e9 elessero i nuovi Reggenti.\nIn seguito a tali eventi non si verificarono disordini, pur perdurando il clima di tensione. Nei giorni seguenti tutti i partiti ricercarono appoggi e contatti con gli esponenti italiani.\nLa ribellione alla Reggenza.\nLa sera del 30 settembre i consiglieri della nuova maggioranza occuparono a Rovereta uno stabilimento industriale in costruzione, situato vicino al confine con l'Italia. Allo scoccare della mezzanotte del 1\u00ba ottobre, in concomitanza con la scadenza del mandato dei Reggenti in carica, i membri del Comitato esecutivo si autoproclamarono governo provvisorio. Subito dopo i Carabinieri italiani circondarono lo stabilimento per tre lati su quattro, quelli in territorio italiano. Il governo italiano riconobbe immediatamente l'autoproclamato governo provvisorio.\nUna volta sparsa la voce della ribellione la Reggenza istitu\u00ec un Corpo di Milizia Volontaria, temendo l'intervento armato del governo provvisorio, sostenuto militarmente dall'Italia, verso il Palazzo Pubblico.\nIn un quadro di crescente tensione, alimentata dall'afflusso di armi dall'Italia a sostegno di entrambe le parti e dal fallimento dei tentativi di mediazione, il Comandante della Gendarmeria Ettore Sozzi si dimostr\u00f2 in grado di mantenere l'ordine pubblico.\nTra l'8 e il 10 ottobre il governo provvisorio affid\u00f2 proprio a Sozzi i pieni poteri per il mantenimento dell'ordine pubblico e la costituzione di un nuovo Corpo di Gendarmeria in Citt\u00e0.\nL'11 ottobre i Reggenti misero fine alla crisi, riconoscendo il governo provvisorio e sciogliendo la Milizia Volontaria. Il 14 ottobre il nuovo governo, legittimato tre giorni prima, lasci\u00f2 Rovereta per salire sul Titano e insediarsi a Palazzo Pubblico."}
{"id": "550166", "revid": "599013", "url": "https://it.wikipedia.org/wiki?curid=550166", "title": "George Cohen", "text": "Carriera.\nClub.\nLondinese di Kensington, George Cohen spese l'intera carriera nelle file del come difensore di fascia. Anticip\u00f2 la moderna interpretazione tattica del ruolo, sganciandosi spesso dalle retrovie e supportando le proprie ali nelle sovrapposizioni. Giunto al Fulham nel 1956, Cohen vi rimase per tredici stagioni e fu titolare durante il campionato del mondo 1962 in Cile.\nGeorge Cohen gioc\u00f2 nel Fulham fino al 1969, anno in cui concluse la carriera professionistica a causa di un infortunio. L'ultima stagione fu giocata in Seconda Divisione perch\u00e9 la squadra retrocesse nel 1968. Alla fine furono 459 le presenze in campionato di Cohen nel club londinese, pi\u00f9 di lui nella storia del Fulham solo quattro giocatori. L'unico trofeo vinto da Cohen fu il campionato del mondo con la sua Nazionale, visto che con il Fulham non vinse nulla; della squadra \u00e8 l'unico campione del mondo che abbia mai militato nel club.\nNazionale.\nGioc\u00f2 alcuni incontri con l'Under-23.\nL'occasione per Cohen di diventare famoso arriv\u00f2 nel 1964, quando il tecnico della Nazionale inglese sir Alf Ramsey rimase insoddisfatto della prestazione di Jimmy Armfield dopo una brutta sconfitta contro la Scozia, amichevole in preparazione dei Mondiali che si sarebbero giocati due anni dopo proprio in Inghilterra. Ramsey decise di provare Cohen nell'incontro successivo contro l'Uruguay, che l'Inghilterra vinse per 2-1. Da quel momento Cohen gioc\u00f2 21 delle 23 partite che la Nazionale inglese aveva in programma prima del campionato del mondo e, al momento di selezionare i ventidue giocatori, egli divenne la prima scelta di Ramsey, complice anche un infortunio di cui Armfield era stato vittima e dal quale si era ripreso in extremis prima dell'avvio del torneo.\nNello schema di Alf Ramsey Cohen costituiva una sorta di \"jolly\" difensivo, grazie alle sue capacit\u00e0 di cursore: svariava dal centro alla fascia e spesso correva a sostegno del centrocampo, scambiandosi spesso di posizione con i compagni di squadra Peters e Ball. Non mancavano le sovrapposizioni sulla fascia, caratteristica che, come detto, gi\u00e0 lo contraddistingueva nel Fulham.\nSuperato il primo girone, Cohen diede un importante contributo in termine di corsa e muscoli contro l'Argentina, in un quarto di finale che gli inglesi vinsero per 1-0. Nel successivo incontro di semifinale contro il Portogallo fu proprio Cohen a servire a Bobby Charlton uno dei due gol segnati dall'attaccante inglese e che diedero la vittoria per 2-0 alla squadra di casa. La finale contro la Germania Ovest vide la trentesima presenza di Cohen in nazionale. Forse l'unico errore di Cohen in quell'incontro fu la mancata chiusura su Weber (anche se gli inglesi hanno sempre sostenuto che ci fosse un fallo di mano tedesco nell'azione), che diede ai tedeschi il temporaneo 2-2 e i tempi supplementari. Comunque l'Inghilterra vinse 4-2 e port\u00f2 a casa la Coppa Rimet. George Cohen divenne cos\u00ec campione del mondo.\nDopo la vittoria al Campionato del Mondo, Ramsey decise di svecchiare la linea difensiva in vista del Campionato d'Europa 1968 in programma in Italia, e Cohen gioc\u00f2 solo sette ulteriori partite, l'ultima nel novembre del 1967 contro l'Irlanda del Nord. Alla fine furono 37 partite in Nazionale e nessun gol.\nDopo il ritiro.\nNel 2000 fu ucciso suo fratello Peter, proprietario di un night club e padre del nazionale di rugby Ben Cohen (in seguito vincitore della Coppa del mondo del 2003 in Australia): i responsabili della morte dell'uomo furono arrestati ma, nonostante le accuse di omicidio, essi vennero condannati per disordini gravi all'ordine pubblico."}
{"id": "550167", "revid": "466539", "url": "https://it.wikipedia.org/wiki?curid=550167", "title": "Cauterio", "text": "Cauterio \u00e8 termine che deriva dal greco (\"kaut\u00f2s\", che brucia) ed indica un ferro rovente capace di bruciare le strutture anatomiche con cui viene a contatto. \nUtilizzo.\nUsato originariamente dai romani per marchiare le bestie, fu adoperato anche dai chirurghi per ottenere l'emostasi delle superfici cruentate o dei vasi sanguigni interrotti. Successivamente, in epoca medioevale, fu preferito al bisturi soprattutto dai chirurghi arabi perch\u00e9 all'azione del taglio associava quella della emostasi.\nPer molti secoli, anche per influenza della Scuola Medica Salernitana, fu impiegato per produrre la suppurazione delle ferite che si riteneva fosse utile alla loro guarigione. A tale scopo venivano adoperate anche l'olio bollente o alcune sostanze, dette appunto caustiche, che venivano versate sulle ferite."}
{"id": "550176", "revid": "254059", "url": "https://it.wikipedia.org/wiki?curid=550176", "title": "Folch de Cardona", "text": "Folch de Cardona (o Cardona o Incardona in Sicilia) \u00e8 una famiglia nobile spagnola di origine catalana, seconda per importanza dopo la famiglia reale d'Aragona, gran Connestabili del Regno d'Aragona.\nOrigine e storia.\nDi antichissima origine i Folch de Cardona vantano una discendenza diretta dalla casa reale francese, lo stesso imperatore Carlo Magno don\u00f2 alla famiglia Folch, discendenti di un mitico Folch d'Angi\u00f2 sposo della sorella dell'imperatore Argencia, la signoria sulla citt\u00e0 catalana di Cardona.\nIl primo rappresentante con questo nome fu Ram\u00f2n Folch o Raimundo-Folch che segu\u00ec l'Imperatore dei Franchi in Catalogna durante la guerra contro i Mori e nel 791 fu nominato dall'Imperatore Signore di Cardona, ma il figlio di costui Ramon Folch I fu nominato primo Visconte di Cardona dai Conti di Barcellona.\nNel 1375 i Cardona furono elevati dal re Pietro IV d'Aragona al titolo di conti, il primo conte di Cardona fu Hugo Folch II, considerato capostipite del ramo catalano della famiglia.\nInfine il 17 aprile 1491 Giovanni Raimondo IV divenne Duca del territorio di Cardona titolo concessogli da Ferdinando II d'Aragona detto \"il Cattolico\" primo re di Spagna.\nDurante il regno di Ferdinando e poi dell'imperatore Carlo V d'Asburgo i Cardona furono eletti pi\u00f9 volte Vicer\u00e9 di Sicilia e di Napoli, uno per tutti fu il celebre Raimondo de Cardona generale delle armate spagnole della Lega Santa.\nI Folch de Cardona furono forse la famiglia pi\u00f9 importante del regno aragonese prova ne sia la concessione ad alcuni membri dei Cardona dell'Ordine del Toson d'Oro concesso soltanto agli imperatori del Sacro Romano Impero e a un numero limitato di famiglie ducali e principesche.\nLa famiglia Cardona \u00e8 una delle poche che tramandano il titolo sia per linea maschile sia femminile (cosiddetto titolo F/M) concesso dall'Imperatore del Sacro Romano Impero in virt\u00f9 della loro importanza storica e in quanto imparentati con i reali d'Aragona, di Navarra e i sovrani angioini attraverso il matrimonio di Hugo II, Visconte de Cardona con Bianca d'Empuri\u00e9s figlia di Ramon Berenguer d'Aragona e Angi\u00f2 figlio di Giacomo II di Aragona.\nBianca discendeva in linea retta dai re d'Aragona Giacomo I e Pietro il Grande marito di Costanza di Hohenstaufen, nipote dell'Imperatore Federico II per parte di padre, nella sua linea materna discendeva direttamente da Carlo d'Angi\u00f2.\nI duchi di Cardona ebbero dal Re d'Aragona il privilegio dello sfruttamento di uno dei pi\u00f9 importanti giacimenti minerari di salgemma d'Europa, la cosiddetta \"Montagna di Sale\", dalla quale ricavarono parte della loro fortuna economica tanto da essere annoverata fra le famiglie pi\u00f9 ricche di Spagna.\nI Folch de Cardona in Italia.\nLa famiglia Cardona (Incardona secondo la nota corruzione siciliana dei cognomi spagnoli) arriv\u00f2 in Sicilia nel 1282 con Ramon de Cardona i Empuries, figlio del visconte Raimondo V, quando gli aragonesi conquistarono la Sicilia. Il figlio Federico ebbe il feudo di Mazzarrone, vicino a Catania. Suo nipote, anche lui di nome Federico, si ribell\u00f2 al re Martino e fu privato della baronia di Mazzarone e degli altri feudi da lui posseduti. Il fratello di questi, Giacomo Cardona, tramite matrimonio, acquis\u00ec il feudo di Ramione, che rimase in casa Cardona fino alla fine del secolo XV.\nLa famiglia fece un nuovo passaggio in Sicilia con Antonio de Cardona, barone di Giuliana, il quale era terzogenito del conte Hugo Folch de Cardona e di Beatriz de Luna e fu nominato vicer\u00e9 di Sicilia (1416-1420) e Consigliere del Re. I suoi discendenti rimasero in Sicilia e si divisero in vari rami, tra i quali i due principali furono quello dei conti di Collesano (o Golisano come si diceva anticamente) e quello dei conti di Reggio. Il ramo dei conti di Collesano possedeva nel territorio siciliano anche Caronia, Petralia Sottana e Soprana sulle Madonie, il feudo di Bilici e la baronia di Naso nei Nebrodi. In Campania ebbe il marchesato di Padula e la Contea di Avellino e Buonabitacolo.\nI conti di Reggio possedettero in Sicilia la contea di Chiusa, Burgio e Calatamauro (per eredit\u00e0 di casa Peralta) e il marchesato di Giuliana.\nIl Conte di Prades Juan Ramon III de Cardona ricopr\u00ec la carica di Vicer\u00e9 di Sicilia dal 1477 al 1479. Suo nipote Enrique de Cardona nel 1512 fu nominato Arcivescovo di Monreale e Presidente del Regno di Sicilia.\nLo spagnolo Raimondo Cardona, barone di Bellpuig, fu nominato Vicer\u00e9 di Sicilia (1507-09) e Vicer\u00e9 di Napoli (1509-1522). Ricevette la contea di Alvito nel Lazio, il ducato di Somma in Campania e la signoria di Mazara del Vallo in Sicilia. Suo figlio Antonio, barone di Bellpuig, fu Vicer\u00e9 di Sardegna dal 1534 al 1549.\nDue rami sono oggi presenti in Sicilia: i Cardona di Siracusa e il ramo dei Cardona di Alvito, ramo che vive oggi in Alcamo e in Palermo, i cui titoli risultano confluiti, da ultimo, in casa Romano Colonna di Resuttano. Questo ramo vive oggi anche in Sardegna tra Alghero e Cagliari, oltre che a Roma, mentre il ramo di Siracusa \u00e8 propagginato a Viterbo.\nI Cardona furono anche signori di Atessa in Abruzzo.\nCitazioni.\nDon Giovanni de Cardona \u00e8 citato da Baldassarre Castiglione nel Secondo libro del \"Cortegiano\" (Lib. II, cap. LXXII) cos\u00ec come Ugo de Cardona:\nLa Novella XXII di Matteo Bandello racconta la storia di Timbreo de Cardona conte di Collesano:\nUn Pietro de Cardona \u00e8 citato nel capolavoro di Federico De Roberto, \"I Vicer\u00e9\", protagonista di un duello e per questo sottoposto alla confisca dei beni, ma prontamente restituitigli per decreto regio.\nUn non meglio identificato Don Guglielmo de Cardona \u00e8 il protagonista della Commedia spagnolesca \"Il Metafisico\" del Conte Carlo Gozzi, messa in scena a Venezia nel 1778.\nLo stesso autore veneziano confessa nella prefazione di essersi ispirato ad una commedia spagnola del '600 forse \"El amor y el amistad\" di Tirso de Molina.\nGabriele D'Annunzio nel suo \"Secondo libro delle Laudi\", detto \"Elettra\" cita il sacco di Prato nella sua poesia \"Le citt\u00e0 del silenzio\":\nStorie di famiglia.\nCome tutte le famiglie alto lignaggio anche in quella dei Folch de Cardona ci sono storie, leggende e fatti di sangue.\nLa bella Adal\u00e9s.\nSecondo la leggenda la giovane Adal\u00e9s, figlia del Visconte Ram\u00f2n Folch y Enguncia (sec. XI), s'innamor\u00f2 del nobile moro Abdal\u00e0 signore del castello di Mald\u00e0 che si trovava di fronte al castello del visconte.\nUn giorno che il moro era stato invitato presso Ram\u00f2n Folch per siglare una tregua tra i due castelli fu visto e vide la bella Adal\u00e9s e fu un colpo di fulmine.\nAbdal\u00e0, per amore, si convert\u00ec, ma nonostante la sua conversione al cristianesimo, il padre della bella Adal\u00e9s, contrario a questo matrimonio con un moro, fece rinchiudere la figlia nella torre del castello di Cardona dove poteva avere contatti soltanto con un servo muto.\nNaturalmente la penitenza min\u00f2 la salute della giovane Adal\u00e9s che mor\u00ec nella prigione paterna, nonostante il suo amante moro avesse costruito con le pietre del fiume una grande croce a dimostrazione della sua conversione.\nAncora oggi le guide turistiche del castello di Cardona parlano dello spirito inquieto della figlia del Visconte di Cardona che, come vuole la tradizione, pare che s'aggiri fra le mura del castello.\nIl Conte e il trovatore.\nUn'altra storia, stavolta storicamente verificabile, \u00e8 quella del conte Ram\u00f2n Folc che tiranneggiava la citt\u00e0 di Cardona e dintorni.\nUno dei pi\u00f9 celebri trovatori catalani Guillem de Berguedan (o in catalano Bergued\u00e0) lo fece oggetto di scherno nelle sue ballate satiriche, distorcendone il nome in Fol-c'al-quer (ovvero: pazzo che cerca altro) o peggio in Forca-l-quer (tradotto dal catalano: forca-lo-vuole).\nTale e tanto fu l'odio portato dal poeta al conte di Cardona che, nel 1175, lo pugnal\u00f2 a morte anche se Bergued\u00e0 non fu mai punito per questo omicidio.\nLa triste storia di Diana.\nDiana Cardona, nata nel 1532, marchesa di Giuliana e contessa di Chiusa, figlia di Antonio e di Beatrice Luna Aragona ed erede del nonno Alfonso de Cardona e della nonna Beatrice Peralta, fu promessa sposa nel 1543 all'et\u00e0 di undici anni a Cesare, primogenito settenne del vicer\u00e9 di Sicilia Ferrante I Gonzaga, associando il cognome Gonzaga al suo e assumendo il titolo di duchessa d'Ariano. Il contratto matrimoniale stabiliva che restasse sotto la tutela dei nonni paterni nel castello di Chiusa fino al compimento dei quattordici anni dello sposo, et\u00e0 nella quale sarebbe stato in grado di consumare l'unione. Reciso il contratto matrimoniale per volere della stessa Diana, seppure accolta come figlia a Milano presso la famiglia di Ferrante, che nel 1546 era diventato governatore dello Stato meneghino, declassata a contessa di Reggio Calabria, pertinenza della famiglia Cardona Peralta, nel 1550 and\u00f2 in sposa nella cittadella di Piacenza a Vespasiano Gonzaga Colonna, cadetto della famiglia Gonzaga e signore di Sabbioneta, il quale le era maggiore di un solo anno. Nonostante la passione iniziale l'unione non diede il tanto atteso erede, che avrebbe garantito sia la successione del feudo imperiale di Sabbioneta per il Gonzaga, sia quella dei feudi siciliani della stessa Diana. Dopo qualche anno, il 9 novembre 1559, a ventisette anni Diana, allora contessa di Sabbioneta, fu forse vittima di un omicidio ordinato dallo stesso Vespasiano Gonzaga, fatto romanzato nell'Ottocento da Antonio Racheli, che aveva stretto solidi legami con la corte spagnola e mirava a un matrimonio che gli avrebbe garantito ingenti vantaggi politici.\nIl Vicer\u00e9 e l'Inquisizione.\nDal 1534 al 1549 Antonio de Cardona i Requesens viene nominato vicer\u00e9 di Sardegna dall'Imperatore Carlo V. Al suo arrivo lo scontento della nobilt\u00e0 sarda, colpevole d'aver trattato affari con il tesoro dello Stato per circa 60.000 ducati, guidata dalle pi\u00f9 illustri famiglie nobili di Sardegna gli Zapata e gli Aymerich, monta con l'avallo del Santo Uffizio un coinvolgimento della Viceregina Maria de Requesens con certe pratiche stregonesche scoperte da poco dall'Inquisizione e si crea ad arte un collegamento tra la viceregina e una famosa strega appena catturata dalla Santa Inquisizione, tale Domenica Figus e il suo amante Truisco Casula. Il Vicer\u00e9 si appoggia allora al vescovo di Alghero, Pietro Vaguer che riconosce la volont\u00e0 politica di levare di mezzo un vicer\u00e9 tanto scomodo con un'accusa falsa.\nL'affare sembra appianato quando il nuovo vescovo di Cagliari Andrea Sanna, legato alla nobilt\u00e0 dell'isola, decide di riaprire il caso e portare Maria de Requesens davanti al tribunale del Santo Uffizio, ma, data l'importanza dei personaggi coinvolti, oltre alla viceregina tutta la societ\u00e0 cagliaritana legata al duca di Cardona viene in qualche modo coinvolta, la pratica passa all'Inquisizione spagnola dove tutti i nobili coinvolti, compresa la moglie del vicer\u00e9, vengono prosciolti e gli accusatori condannati per aver falsificato le testimonianze perch\u00e9 rese sotto tortura.\nI Cardona nella storia, nelle scienze e nelle arti.\nCardona Gran Maestri dell'Ordine del Tempio Aragonese-Catalano.\nLa Casa Aragonese-Catalana dei cavalieri Templari ebbe tra i suoi gran maestri due rappresentanti della famiglia dei Folch de Cardona:\nAnche dopo lo scioglimento dell'Ordine, in Catalogna, i templari non furono perseguitati come nel resto d'Europa e ancora nel 1592 un Pedro de Cardona risulta iscritto nelle liste dei Maestri templari aragonesi-catalani.\nCardona insigniti dell'Ordine del Toson d'Oro.\nAltri duchi di Cardona furono insigniti di questo ordine come:\nCardona principi d'Andorra.\nI Vescovi d'Urgell sono automaticamente co-principi del piccolo Stato di Andorra insieme ai conti francesi di Foix.\nI Folch de Cardona ricoprirono per due volte questa prestigiosa carica con:\nCardona presidenti della Generalitat de Catalunya.\nIl parlamento autonomo catalano esprimeva tra le famiglie pi\u00f9 nobili del paese un presidente, i Cardona ricoprirono per ben cinque volte l'incarico dai sovrani aragonesi con:\nArma o stemma.\nBlasonatura: di rosso, a tre cardi fioriti d'oro, gambuti e fogliati.\nStemmi municipali.\nLo stemma dei Folch de Cardona appare in molti stemmi delle citt\u00e0 del territorio che una volta apparteneva alla famiglia; tutti comuni della Catalogna e della Comunit\u00e0 Autonoma Valenciana eccetto Darro comune granadino."}
{"id": "550179", "revid": "43530", "url": "https://it.wikipedia.org/wiki?curid=550179", "title": "Operazione Cambiamento di Direzione", "text": ""}
{"id": "550182", "revid": "729019", "url": "https://it.wikipedia.org/wiki?curid=550182", "title": "9\u00ba Gruppo artiglieria pesante &quot;Rovigo&quot;", "text": "Il 9\u00ba Gruppo artiglieria pesante \"Rovigo\" (Gr.A.Pe.) di Verona aveva la sede operativa presso la caserma \"M.O.V.M. Ten. Ugo Passalacqua\".\nMotto.\n\"Intimas hostium vias igne petimus\" (traduzione: )\nStemma.\nScudo.\n\u00c8 costituito da quattro elementi diversi, ciascuno a s\u00e9 stante, corrispondenti alle origini ed ai fatti storici e territoriali pi\u00f9 significativi.\nOrnamenti esteriori.\nSopra lo scudo, il fregio dell'Arma di Artiglieria, Specialit\u00e0 Pesante, con l'indicazione del numero dell'Unit\u00e0 su piastrina d'argento, sormontato da un elmo antico posto di profilo, cimato da tre foglie di quercia. Ai lati dello scudo, annodati sotto il fregio, due nastri di azzurro svolazzanti, di cui quello di destra filettato d'argento, che rappresentano le decorazioni al Valore Militare concesse alla Bandiera.\nSotto, su lista d'argento con estremit\u00e0 bifide di nero e di oro, il motto: \"Intimas hostium vias igne petimus\".\nOrigini e vicende militari.\nLe origini provengono da:\nIl 9\u00ba Gr.A.Pe. Gruppo Artiglieria Pesante \"Rovigo\" si costituisce in Verona come Gruppo Autonomo - nell'ambito della ristrutturazione dell'Esercito Italiano - il 1\u00ba ottobre 1975, articolato su 3 Batterie: la 7\u00aa, la 8\u00aa e la B.C.S. (Batteria Comando e Servizi), con personale e mezzi del XV Gruppo Artiglieria Pesante.\nIl 10 ottobre 1976 eredita la Bandiera di Guerra e le tradizioni del disciolto 9\u00ba Reggimento Artiglieria Pesante.\nIl 15 giugno 1979 gli viene consegnato lo Stemma Araldico.\nIl 10 agosto 1982 eredita dal 1\u00ba Gruppo Artiglieria Pesante \"Adige\" la sua 8\u00aa Batteria, che diverr\u00e0 la 3\u00aa Batteria \"Lupi di Elvas\". Le preesitenti 7\u00aa e 8\u00aa Batterie prenderanno il nome di 1\u00aa e 2\u00aa Batteria. La B.C.S. resta tale.\nL'Unit\u00e0 riallaccia le proprie tradizioni sia al IX Reggimento Artiglieria Pesante sia al IX Raggruppamento Artiglieria d'Armata.\nIl 31 luglio 1992, aggregandosi al 4\u00ba Corpo d'Armata Alpino, si trasforma in pesante campale, riarmandosi con Obici da 155/39-FH70. Il Reggimento riceve il cappello alpino ed i fregi e mostreggiature dell'artiglieria da montagna.\nIl XV Gruppo Artiglieria Pesante.\nIl XV Gruppo Artiglieria Pesante nasce nel 1959 a Brescia dal III Gruppo Artiglieria Pesante del III Reggimento Artiglieria Pesante.\nIl XV Gruppo Artiglieria Pesante, articolato su 2 Batterie: la VII e la VIII ed un Reparto Comando, ed equipaggiato da Obici da 203/25, nel 1968 si trasferisce a Verona, prima nella Caserma \"Mastino della Scala\" e poi nella Caserma \"M.O.V.M. Ten. Ugo Passalacqua\", e si scioglier\u00e0 il 1\u00ba ottobre 1975.\nIl XIV Gruppo Artiglieria Pesante.\nIl XIV Gruppo Artiglieria Pesante nasce il 1\u00ba settembre 1962 a Trento dal III Gruppo Artiglieria Pesante del IX Reggimento Artiglieria Pesante.\nIl XIV Gruppo Artiglieria Pesante, articolato su 2 Batterie: la Settima e l'Ottava ed un Reparto Comando, ed equipaggiato da Obici da 203/25, il 1\u00ba ottobre 1975 si trasferisce ad Elvas trasformandosi in 1\u00ba Gruppo Artiglieria Pesante \"Adige\", articolato in 3 Batterie: la 7\u00aa, la 8\u00aa e la B.C.S., che si scioglier\u00e0 il 31 luglio 1983.\nIl IX Reggimento Artiglieria Pesante.\nIl IX Reggimento Artiglieria Pesante discende dal VI Centro Contraerei che si costituisce in Rovigo nell'ottobre 1926 su tre Gruppi ed un Reparto Fotoelettricisti, formati con il IV Gruppo Contraerei ed un Gruppo del XIV Reggimento Artiglieria Pesante Campale.\nIl 1\u00ba giugno 1930, il VI Centro Contraerei modifica la propria denominazione in IX Reggimento Artiglieria Pesante.\nIl 15 giugno dello stesso anno, riceve dal III Reggimento Artiglieria da Costa, un Gruppo, di cui fa parte una Batteria che aveva combattuto nelle Campagne del Risorgimento, che si trasforma in Gruppo da Posizione.\nNell'ottobre 1934 prende il nome di IX Reggimento Artiglieria d'Armata.\nDal 15 giugno 1937 muta compiti ed organici e diviene IX Reggimento Guardia alla Frontiera, rimanendo formato su tre Gruppi.\nNel maggio 1940 assume il nome di IX Raggruppamento Artiglieria Guardia alla Frontiera inquadrando il LII Gruppo da 149/12, il LVIII da 149/35, il LXI da 100/17, il LXIV da 100/17 ed il LXXIX da 75/27.\nL'8 settembre 1943, in seguito agli avvenimenti determinati dall'Armistizio, si scioglie.\nIl 1\u00ba settembre 1950 si ricostituisce in Verona con il nome di IX Reggimento Artiglieria Pesante e nel 1951 viene trasferito a Trento.\nIl 9 marzo 1951 assume anche le tradizioni del IX Raggruppamento Artiglieria d'Armata per perpetuarle nell'ambito della specialit\u00e0.\nNel settembre 1973 viene sciolto.\nIl IX Raggruppamento Artiglieria d'Armata.\nIl IX Raggruppamento Artiglieria d'Armata viene costituito nel 1939 in Piacenza dal Deposito del IV Reggimento Artiglieria d'Armata ed opera alle dipendenze del I Corpo d'Armata della IV Armata, nell'offensiva contro l'Armata Francese delle Alpi.\nNell'aprile 1941 partecipa, alle dipendenze del VI Corpo d'armata della II Armata, all'offensiva per l'eliminazione dell'Esercito jugoslavo. Dal settembre 1941 \u00e8 inviato in difesa costiera in Liguria alle dipendenze della I Brigata Costiera del XV Corpo d'armata.\nInviato in Russia nell'estate 1942, con i Gruppi:\nalle dipendenze dell'VIII Armata ARMIR, partecipa alle operazioni sul Don e nella successiva ritirata.\nRientrato nella sede di Piacenza a partire dal 14 maggio 1943, viene disciolto il 31 maggio dello stesso anno.\nCampagne di Guerra e Fatti d'Arme.\nL'VIII Compagnia del II Reggimento Artiglieria da Piazza, diventa poi XIII Batteria del III Reggimento da Costa e trasferita al IX Reggimento Artiglieria Pesante nel 1930, partecipa all'assedio di Messina.\nIl IX Raggruppamento Artiglieria d'Armata fornisce a Reparti vari mobilitati, 7 Ufficiali e 291 Soldati. Trasferisce, inoltre, al II Reggimento Artiglieria Coloniale, dislocato in Libia, quattro batterie da Posizione.\nNel 1940 IX Raggruppamento Artiglieria d'Armata viene impiegato nella zona di Bardonecchia (nella Battaglia delle Alpi Occidentali del Fronte Alpino Occidentale).\nNel 1941 il IX Raggruppamento Artiglieria d'Armata opera nella Zona Nord Ovest del Monte Nevoso (Fronte Jugoslavo) e partecipa alla difesa costiera dell'Area Savona/Imperia.\nNel 1941 il IX Raggruppamento Artiglieria Guardia alla Frontiera prende parte alle operazioni schierato nella zona di confine a Gorizia e Montenero d'Idra.\nNel 1942 il IX Raggruppamento Artiglieria d'Armata viene impiegato sul Fronte Russo: Ansa del Don di Wer Mamon, Getintsche, Bogutschar, Tscherkowo, Krasnogorodwka, Monastyrschetschipa, Bogomoloff, Konowaloff, Frolowskij, Nova Kristoj - Werk, Ssingin, Jagodnij, Nova Astachoff, Kaschary.\nNel 1942/1943 il IX Raggruppamento Artiglieria Guardia alla Frontiera partecipa in Jugoslavia e nell'area di confine della Venezia Giulia, alle operazioni di controguerriglia nella zona di Longatico, Monte Selenca, Ivanje.\nSede operativa.\nIl 9\u00ba Gr.A.Pe. Gruppo Artiglieria Pesante \"Rovigo\", aveva come ultima sua sede operativa la Caserma \"M.O.V.M. Ten. Ugo Passalacqua\" (il tenente Passalacqua era Comandante di Compagnia del IV Battaglione Carri M 13/40 e mor\u00ec a Klisura - Fronte Greco - il 27 gennaio 1941, azione per cui fu decorato con M.O.V.M. Medaglia d'Oro al Valor Militare).\nLa Caserma (gi\u00e0 in altri tempi chiamata \"Campofiore\") sorge nei pressi dell'antico \"campo Marzio\" di Verona, luogo utilizzato fin dall'epoca romana come zona di addestramento militare per le truppe di stanza nella citt\u00e0.\nVerso la fine del XII secolo l'Area dell'odierna \"Passalacqua\" fu racchiusa entro le mura cittadine costruite da Alberto della Scala, oramai Signore di Verona. I resti di queste mura sono tuttora visibili per un buon tratto all'interno della Caserma stessa.\nAl tempo degli Scaligeri la zona della \"Passalacqua\" cominci\u00f2 a chiamarsi \"Campofiore\", perch\u00e9 coltivata a orti e giardini.\nNel periodo veneziano (XVI secolo), le vecchie mura scaligere furono inglobate nella rinnovata cinta fortificatoria caratteristica di Verona. Di quel periodo sono esistenti in caserma il piccolo Bastione delle Maddalene (1527) e l'altro ben pi\u00f9 poderoso, detto di Campo Marzio (1565).\nNel XVIII secolo il \"Campofiore\" divenne la sede della Fiera di Verona, che prima si teneva nella zona di Piazza Bra.\nGli austriaci, dal canto loro, rinforzarono nel 1838 il tratto di mura fra Porta Vittoria ed il Bastione di campo Marzio, eseguendo importanti lavori per renderlo pi\u00f9 idoneo alle mutate esigenze dell'arte militare. Aprirono, inoltre, nel 1865, la Porta Campofiore, tuttora esistente, per far passare il raccordo ferroviario tra la Stazione di Porta Vescovo e la vicina Caserma \"Santa Marta\" , sede di Magazzini e di un Panificio Militari. Lo stile della Porta vorrebbe ispirarsi al romanico dell'epoca scaligera.\nRestituita al Demanio dello Stato nel 1886, la Caserma \"Passalacqua\" ha ospitato vari Reparti militari, quasi sempre d'artiglieria.\nDal 1957 al 1966 \u00e8 stata ceduta in uso al Comando U.S.A. della S.E.T.A.F. (F.T.A.S.E.) e successivamente ha ospitato il Battaglione Genio Pionieri \"Legnano\" fino all'ottobre 1975.\nInoltre, nel Complesso delle Caserme \"Passalacqua / Santa Marta\" (a Verona) avevano sede il:\nArmamento.\nIl 9\u00ba Gr.A.Pe. utilizzava obice da 203/25 (Howitzer M-115 - 8 Inch), detti \"Cicciobelli\" o \"Vecchi Lupi\", trainati da Trattori FIAT TM 69 6x6.\nPer il tiro erano impegnate Granate da 8 pollici H.E. M106 da 203/25.\nLe cariche di lancio impiegate erano sette, in cartoccio a sacchetto, di colore verde (M1) e bianco(M2).\nIl cartoccio verde comprendeva 5 elementi di carica (dalla 1\u00aa alla 5\u00aa) e quello bianco ne comprendeva altri 3 (dalla 5\u00aa alla 7\u00aa). Con la carica 7\u00aa e la Granata H.E. M106 veniva realizzata una gittata di 16.918 metri (velocit\u00e0 iniziale di 594\u00a0m/s).\nMunizionamento.\nIl 9\u00ba Gr.A.Pe. \"Rovigo\" con \"Compiti Particolari\" (basato su 3 Batterie - ciascuna con 4 Pezzi da 203/25 - che agivano isolatamente, assumendo uno schieramento autonomo in dipendenza dei compiti che le erano assegnati) era Unit\u00e0 Autonoma abilitata al lancio di ordigni nucleari (dal 1972 al 1992) e poteva approvvigionarsi di:\nQuindi, in totale poteva contare su:\nIl Nucleo Logistico Munizioni Speciali (NuMuSpec) dello Scaglione Trasporti (ScTra) si basava su:\nQuesto Nucleo aveva questi materiali:\nEsso era articolato in 3 Squadre, ciascuna delle quali disponeva degli autocarri pesanti (3 ACP) necessari per il prelevamento ed il trasporto dei proiettili nucleari di dotazione per una Batteria e di 1 autocarro leggero furgonato (1 ACL Furgonato) per il montaggio dei proiettili stessi.\nPer l'esecuzione dei prelevamenti, il Nucleo costituiva, in base alle esigenze, 1 o pi\u00f9 Convogli Speciali fino ad un massimo di 3, il cui comando veniva assunto dai 2 Comandanti di Sezione facenti parte del Nucleo stesso e, quando necessario, dal Comandante della Sezione Munizioni Convenzionali.\nDurante il movimento, la sicurezza dei 3 Convogli Speciali era garantita da una scorta da una Minore Unit\u00e0 dei Carabinieri, leggesi Carabinieri della Compagnia Carabinieri \"Aquileia\" (Portogruaro).\nCon \"Compiti Normali\" poteva approvvigionarsi di:\nQuindi in totale poteva contare su:\nIl 70% (840 colpi) con Granate H.E. M106 a percussione e il 30% (360 colpi) con Granate H.E. M106 a tempo.\nPer i Gr.A.Pe. a T.M. - Gruppi Artiglieria Pesante a Traino Meccanico (1\u00ba \"Adige\" e 9\u00ba \"Rovigo\") non erano previsti \"accompagnamenti e/o tutele\" di fucilieri, durante le operazioni di trasferimento in teatro operativo, esistevano per\u00f2 nell'articolazione tattica (vedi Allegato alla Pubblicazione n\u00ba 6033 dello S.M.E. Stato Maggiore dell'Esercito - Ispettorato Arma Artiglieria) in ogni Gruppo d'Artiglieria 2 Nuclei (il Nucleo Di.V. - Difesa Vicina dello Schieramento d'Artiglieria &amp; il Nucleo Difesa N.B.C. - Nucleare Batteriologica Chimica) del Gruppo stesso, che avevano i compiti precipui della difesa del Reparto.\nEssi erano esclusivamente preparati da \"fanti\" per la difesa del Gruppo stesso. La loro consistenza numerica era pari al 14,15% della forza-uomo del Gruppo stesso.\nLa consistenza numerica dei 2 sopraccitati Nuclei era di:\nper un totale di 53 uomini.\nper un totale di 11 uomini.\nIl munizionamento convenzionale.\nI Gruppi di Artiglieria Pesante, armati con calibri da 203, potevano essere dotati del seguente munizionamento convenzionale:\nIl munizionamento speciale (nucleare).\nI Gruppi di Artiglieria Pesante, armati con calibri da 203, potevano essere dotati del seguente munizionamento speciale (nucleare), stoccato nel Sito Pluto di Longare (VI):\nAttivit\u00e0 addestrativa.\nIl 9\u00ba Gr.A.Pe. svolgeva un'intensa attivit\u00e0 addestrativa allo scopo di accertare il livello addestrativo raggiunto e l'operativit\u00e0 del Reparto.\nLe esercitazioni venivano svolte in zone addestrative lontane dalla Sede Stanziale (Verona) ed erano:\nle aree utilizzate erano quelle site sul greto del Fiume Brenta in corrispondenza dei Comuni di Fontaniva (PD) e Grantorto (PD); con affiancamento di reparti Statunitensi;\nle aree utilizzate erano quelle demaniali del Fiume Torre a Sud di Udine ed il greto del Torrente Fella nei pressi di Tolmezzo (UD); con affiancamento di reparti Statunitensi;\nConsistenza numerica ed organizzazione tattico-operativa (1972/1989).\nUn Gruppo d'Artiglieria Pesante a Traino Meccanico (come lo erano il 1\u00ba Gr.A.Pe. \"Adige\" ed il 9\u00ba Gr.A.Pe. \"Rovigo\") aveva questa consistenza numerica:\nper un totale di 537 uomini.\nL'organizzazione tattico-operativa di un Gruppo d'Artiglieria si basa su queste unit\u00e0 base:\nsono stati inseriti, per completezza, anche gli SCAGLIONI, i NUCLEI (di 1\u00ba e di 2\u00ba Livello) e le LINEE che erano partizioni organizzative tattiche.\nArticolazione tattico-operativa con \"Compiti Speciali\".\nIl 9\u00ba Gr.A.Pe. Gruppo Artiglieria Pesante \"Rovigo\" armato con Obici da 203/25 in articolazione tattico-operativa con \"Compiti Speciali\" (proiettili con munizionamento nucleare) si divideva in 2 Scaglioni:\nTra parentesi tonde (...) si \u00e8 indicato il nome in esteso della ripartizione, mentre tra parentesi quadre [...] si \u00e8 indicato il grado e la funzione comandante della ripartizione stessa.\nArticolazione tattico-operativa con \"Compiti Convenzionali\".\nIl 9\u00ba Gr.A.Pe. Gruppo Artiglieria Pesante \"Rovigo\" armato con Obici da 203/25 in articolazione tattico-operativa con \"Compiti Convenzionali\" (proiettili con munizionamento convenzionale) si divideva in:\nIl NUCGr (Nucleo Comando Gruppo) si divideva in:\nI 3 NUBtr (Nucleo Batteria obici 203/25 o Cannoni 155/45) si dividevano ognuno in:\nIl NULgstBCS (Nucleo Logistico Batteria Comando e Servizi) si divideva in:\nTra parentesi tonde (...) si \u00e8 indicato il nome in esteso della ripartizione, mentre tra parentesi quadre [...] si \u00e8 indicato il grado e la funzione comandante della ripartizione stessa.\nGruppi Artiglieria Pesanti Campali (Gr.A.Pe.Cam.) a Traino Meccanico (T.M.) con Obici da 155/23, invece, avevano, anche loro, questa articolazione tattica con \u201cCompiti Convenzionali\u201d (dal 1972 al 1989) con la sola differenza che la LnPz (Linea Pezzi era formata non da 4 bocche da fuoco ma da 6 Obici da 155/23.\nCompiti operativi.\nIl Gruppo Artiglieria Pesante a Traino Meccanico (Gr.A.Pe.T.M. da Cannoni 155/45 o Obici 203/25) era inquadrato nel Reggimento Artiglieria Pesante supporto del Corpo d'Armata; poteva, altres\u00ec, essere inquadrato nel Reggimento di Artiglieria Pesante Campale supporto al Corpo d'Armata o anche essere Autonomo (solo se equipaggiato con Obici 203/25) se destinato a \"Compiti Particolari\" (fuoco con granate nucleari).\nI Gr.A.Pe.Cam.T.M. e i Gr.A.Pe.T.M. di supporto al Corpo d'armata potevano assumere ai fini dell'impiego tattico le seguenti forme di ordinamento tattico:\nIl Gruppo Artiglieria Pesante (Gr.A.Pe.) poteva anche avere, come detto, \u201cCompiti Particolari\u201d, cio\u00e8 una capacit\u00e0 di fuoco con l'utilizzo di granate nucleari.\nQuando ci\u00f2 avveniva il Gruppo diveniva Unit\u00e0 Autonoma, e poteva:\nIn ambedue i casi la fisionomia di Unit\u00e0 Autonoma d'impiego viene assunta dalla Batteria, in quanto ciascuna delle 3 Batterie del Gruppo agisce isolatamente, assumendo uno schieramento autonomo in dipendenza dei compiti che le sono stati assegnati.\nIn particolari circostanze, la Batteria (4 Pezzi) poteva altres\u00ec scindersi in 2 Sezioni (2 Pezzi ognuna), ciascuna delle quali, inquadrata da un proprio Posto Comando, poteva agire isolatamente, assumendo uno schieramento autonomo, e diventare, quindi, Unit\u00e0 Autonoma.\nI Comandanti.\nI nome dei Comandanto dei vari Reparti sal 1926 al 1995 sono i seguenti:\nVI Centro Contraerei (??.10.1926-31.05.1930):\nIX Reggimento Artiglieria Pesante (01.06.1930-00.10.1934):\nIX Reggimento Artiglieria d'Armata (??.10.1934-14.06.1937):\nIX Reggimento Guardia alla Frontiera (15.06.1937-??.05.1940):\nIX Raggruppamento Artiglieria Guardia alla Frontiera (??.05.1940-08.09.1943):\n9\u00ba Raggruppamento Artiglieria d'Armata (??.??.1939-08.09.1943):\nIX Reggimento Artiglieria Pesante (01.09.1950-??.09.1973):\nXV Gruppo Artiglieria Pesante (??.??.1959-01.10.1975):\n9\u00ba Gruppo Artiglieria Pesante \"Rovigo\" (01.10.1975-28.09.1992):\n9\u00ba Gruppo Artiglieria Pesante Campale \"Rovigo\" (31.07.1992-08.09.1992):\n9\u00ba Reggimento Artiglieria Pesante Campale \"Rovigo\" (08.09.1992-25.09.1995):"}
{"id": "550185", "revid": "36426", "url": "https://it.wikipedia.org/wiki?curid=550185", "title": "Sacrestia Vecchia", "text": ""}
{"id": "550186", "revid": "36426", "url": "https://it.wikipedia.org/wiki?curid=550186", "title": "Sacrestia Nuova", "text": ""}
{"id": "550191", "revid": "2073182", "url": "https://it.wikipedia.org/wiki?curid=550191", "title": "Coppa delle Alpi 1966", "text": "La Coppa delle Alpi 1966 \u00e8 stata la 6\u00aa edizione del torneo a cui hanno partecipato le squadre dei campionati italiano e svizzero e che si \u00e8 svolto dal 4 giugno al 16 giugno 1966.\nIl si aggiudic\u00f2 il trofeo, vincendo tutte e quattro le partite disputate. Al secondo posto terminarono appaiate il Losanna/Zurigo e la . L'ultima partita, proprio tra queste ultime, venne sospesa dal risultato di 2-2, e la squadra bianconera venne condannata alla sconfitta per 3-0 a tavolino perch\u00e9 aveva abbandonato il campo in anticipo (anche se avesse vinto, il Napoli sarebbe comunque rimasto avanti per la differenza reti favorevole)."}
{"id": "550192", "revid": "287204", "url": "https://it.wikipedia.org/wiki?curid=550192", "title": "Obereggen", "text": ""}
{"id": "550196", "revid": "31886", "url": "https://it.wikipedia.org/wiki?curid=550196", "title": "Un medico di campagna", "text": "Un medico di campagna (\"Ein Landarzt\", in italiano conosciuto anche come \"Il medico condotto\") \u00e8 un racconto scritto da Franz Kafka nel 1916-17 e pubblicato da Kurt Wolff nel 1919 nella raccolta omonima.\nTrama.\nLa storia segue passo passo la vicenda di un medico condotto operante in un paesino di campagna e dei suoi ripetuti ma inizialmente infruttuosi tentativi d'andare a far visita ad un ragazzo gravemente ammalato in una gelida notte invernale. Purtroppo per lui, tutta una serie d'eventi sfortunati, uno pi\u00f9 surreale dell'altro, si verificano, tra cui la stranissima comparsa d'un misterioso personaggio all'interno del capannone che racchiude i maiali.\nIl buon dottore riceve una chiamata urgente, deve pertanto correr per andar ad assistere un malato; ma l'unico cavallo ch'era in suo possesso \u00e8 morto proprio la sera prima, cos\u00ec la sua cameriera di nome Rosa viene mandata a chiederne uno in prestito ai vicini: torna per\u00f2 poco dopo a mani vuote. Nessuno vuol rischiare uno dei propri preziosi cavalli per un viaggio in una notte simile.\nProprio mentre il dottore sta esprimendo tutta la sua frustrazione e tormento per la situazione che s'\u00e8 venuta a creare, e dentro cui egli si trova completamente impotente, ecco che sente scalciare contro la porta del porcile; dal suo interno appare una persona che, presentandosi come uno stalliere, gli fornisce immediatamente una coppia di magnifici e freschi cavalli. Quando per\u00f2 la cameriera s'avvicina per aiutare ad attaccar i cavalli alla carrozza l'uomo non riesce proprio a trattenersi dallo schioccarle un bel bacio appassionato sul viso.\nRosa ha risposto all'aggressione con un tremendo morso, lasciando cos\u00ec allo sconosciuto due belle file di segni rossi sulla guancia: il dottore all'inizio lo sgrida anche lui furiosamente, ma si rende rapidamente conto che si trova profondamente in debito con lui e, fattogli un cenno, lo fa salire con lui in carrozza. L'uomo si rifiuta recisamente di mettersi in viaggio, preferendo di gran lunga stare l\u00ec ad aspettarlo a casa in compagnia di Rosa.\nA sentir queste parole la cameriera terrorizzata si lancia in direzione della porta di casa per chiudersi dentro: il medico non pu\u00f2 pi\u00f9 far nulla per fermare lo sconosciuto, in quanto questi ha gi\u00e0 fatto partire di gran carriera i cavalli. Mentre la carrozza col dottore sopra s'allontana velocemente lungo il sentiero, l'uomo dei cavalli si volta e va in direzione della casa al cui interno si trova asserragliata Rosa.\nIn un brevissimo spazio di tempo il medico \u00e8 giunto all'interno del cortile della casa in cui abita il suo giovane paziente malato e bisognoso di cure; non gli par vero di aver fatto in quello che a lui \u00e8 parso un attimo pi\u00f9 di 10 miglia. Introdotto nella casa ha subito uno strano colloquio con i membri della famiglia: giunto che \u00e8 davanti al paziente sente tranquillamente chieder d'esser lasciato morire.\nDopo una visita sommaria il medico lo ritiene fondamentalmente sano, ma poco dopo s'accorge che la sorella del ragazzo tiene tra le mani un asciugamano insanguinato: il ragazzo ha invece una profonda ferita seminascosta sul fianco destro. Il dottore si mette immediatamente all'opera per medicarla e disinfettarla dai vermi che gi\u00e0 vi brulicano. I cavalli nel frattempo, dopo essersi in qualche modo liberati dalle cinghie che li trattenevano, si mettono a nitrire freneticamente dopo aver aperto le imposte della finestra della stanza.\nA questo punto tutti i pensieri del medico si trovano focalizzati sul destino che attende Rosa, per il quale egli incolpa in pieno esclusivamente se stesso. Tutto ad un tratto tutti i membri della famiglia, accordatisi, lo spogliano costringendolo poi a mettersi sotto il letto sdraiato accanto al ragazzo. Egli assicura il paziente che la ferita non \u00e8 assolutamente mortale e che pertanto pu\u00f2 stare tranquillo\nRivestitosi con tutti i suoi abiti scavalca la finestra aperta e velocemente s'allontana in groppa al cavallo, con l'altro e la carrozza ancora agganciato che gli van dietro. Ma la strada del ritorno pare esser molto pi\u00f9 lunga di com'era all'andata; i cavalli oramai sono esausti, ed il medico si trova cos\u00ec immerso in solitudine nel bel mezzo di un deserto di neve.\nSi sente tradito da tutti, dai suoi pazienti e dalla comunit\u00e0 intera, ch'egli ha sempre cos\u00ec fedelmente servito. Capisce d'esser stato ingannato!"}
{"id": "550199", "revid": "944090", "url": "https://it.wikipedia.org/wiki?curid=550199", "title": "Amusia", "text": "L'amusia (dal greco \u1f00-\u03bc\u03bf\u03c5\u03c3\u03af\u03b1 [a-mus\u00eca], mancanza di armonia) \u00e8 l'incapacit\u00e0 biologica di comprendere, eseguire ed apprezzare la musica. L'amusia \u00e8 una patologia dovuta a motivi di origine cerebrale o degli organi uditivi (\"amusia cocleare\"), congeniti (presenti alla nascita) o acquisiti pi\u00f9 tardi (per danni cerebrali, ad esempio). Ne \u00e8 affetto circa il 4% della popolazione.\nSintomi.\nUn \"amusico\" a seconda del livello di disturbo non \u00e8 in grado di comprendere l'altezza delle note e/o di distinguere una melodia da un'altra. Non \u00e8 da confondere con il termine \"stonato\", il quale si riferisce a chi in generale non \u00e8 capace di emettere note nel modo adeguato ma spesso per motivi di mancanza di tecnica e non per amusia. Chi soffre di amusia non riesce a comprendere quando stona e quando no, n\u00e9 sa accorgersi delle stonature degli altri. Nei casi pi\u00f9 gravi, gli amusici non sono capaci di sentire la musica o la trovano irritante e sgradevole.\nRispetto ad altri deficit neuropsicologici selettivi, l'amusia pura \u00e8 rara. Pu\u00f2 insorgere insieme ad altri deficit neurologici o neuropsicologici, ma la diagnosi \u00e8 spesso difficile se non si conoscono le condizioni pre-morbose. Oltretutto la musica, non essendo un'abilit\u00e0 primaria per la sopravvivenza, pu\u00f2 essere deficitaria senza che vi siano segni manifesti in altri domini. Pertanto la diagnosi pu\u00f2 spesso sfuggire se non vi sono indagini specifiche. Difatti molti pazienti riconosciuti amusici sono, in misura pi\u00f9 o meno elevata, musicisti a vario livello, in cui il deficit \u00e8 sicuramente evidente nella loro vita quotidiana.\nL'amusia pu\u00f2 rivelarsi un disturbo molto imbarazzante. Oliver Sacks riporta l'esempio di Che Guevara, amusico, non sapesse distinguere tra di loro nessun genere musicale, tanto da ballare in un'occasione speciale, senza scherzare, un tango appassionato, mentre tutti gli altri ballerini danzavano allegramente a ritmo di samba. Gli amusici non riescono nemmeno a distinguere una cantilena da un inno nazionale o da una sinfonia di Mozart, con le conseguenze negli eventi sociali che si possono ben immaginare.\nRicerca.\nUna misurazione oggettiva dell'amusia congenita \u00e8 stata pubblicata online sulla rivista \"Annals of Neurology\" il 29 agosto 2005. Isabelle Peretz, dell'universit\u00e0 di Montr\u00e9al, autore principale dello studio, e i suoi collaboratori dell'Universit\u00e0 di Helsinki hanno effettuato esami elettrofisiologici su pazienti, amusici e non, usando i potenziali evento correlati (ERP), individuando l'onda e una grossolana localizzazione del cervello attivata dall'esposizione a toni musicali di diversa altezza. Rispetto ai pazienti sani, quelli affetti da amusia presentano irregolarit\u00e0 nell'emisfero destro, ma al di fuori della corteccia uditiva primaria. Il risultato spiegherebbe cos\u00ec una scorretta comprensione e traduzione dei segnali trasmessi dall'orecchio e la consecutiva mancanza di capacit\u00e0 di ascolto e pratica musicale come un difetto di tipo anatomo-funzionale. Inoltre, il cervello dei pazienti affetti da amusia apparentemente non avverte cambiamenti di tono inferiori ad un semitono, mentre tende a reagire con troppa violenza a cambiamenti di tono maggiori .\nL'amusia sembra curabile o migliorabile con l'esercizio nei bambini, come per la dislessia, ma la pratica non sembra avere alcun effetto sugli adulti. Alcuni medici sostengono un legame tra la malattia e la mancanza di ascolto musicale durante l'infanzia, specie se i genitori erano gi\u00e0 amusici, ma questo non \u00e8 mai stato dimostrato. Uno studio effettuato da Denis Drayna, del National Institute of Health negli Stati Uniti, su gemelli sia omozigoti che eterozigoti per valutare le loro capacit\u00e0 musicali, sembra invece dimostrare l'eredit\u00e0 genetica dell'amusia, dovuta, secondo Drayna, per il 70-80 per cento al DNA.\nIn realt\u00e0 la letteratura scientifica riguardante studi neuropsicologici sull'amusia \u00e8 molto pi\u00f9 ampia. Nel solo 2005 sono stati pubblicati 7 articoli scientifici inerenti all'amusia.\nLa presenza di amusia pura \u00e8 molto rara poich\u00e9 sottost\u00e0 a deficit molto specifici del cervello. Molto pi\u00f9 frequente \u00e8 l'associazione con afasia, aless\u00eca, agnosia. Storicamente il primo lavoro scientifico sperimentale su pazienti cerebrolesi inerenti alle capacit\u00e0 musicali risale al 1962."}
{"id": "550202", "revid": "1543377", "url": "https://it.wikipedia.org/wiki?curid=550202", "title": "Reparto di supporto psicologico &quot;Monte Grappa&quot;", "text": "Il Reparto di supporto psicologico \"Monte Grappa\", il cui motto era \"sufficit animus\" (basta il coraggio) \u00e8 stata l'unica unit\u00e0 dell'Esercito Italiano specializzata nella guerra e nelle operazioni psicologiche militari durante la Guerra Fredda.\nAttivit\u00e0 in tempo di guerra:\nAttivit\u00e0 in tempo di pace:\nOrigini e vicende organiche.\nCreato il 1\u00ba gennaio 1957, anche se la sua nascita verrebbe collocata all'inizio degli Anni '50, in base ad un accordo NATO, che prevedeva la costituzione di analoghi reparti in ogni paese dell'Alleanza Atlantica in quanto nei paesi del Patto di Varsavia erano stati costituiti i btg. di \"disinformazia\", sulla falsariga dei reparti di propaganda dell'esercito nazista invasore, che tanti prigionieri era riuscito a catturare nei primi mesi dell'invasione dell'Unione Sovietica durante seconda guerra mondiale, viene costituito il \"Re.Gu.Psi.\" \u2013 \"Reparto di Guerra Psicologica\", con sede in Verona, presso l'Ospedale Militare.\nDal 30 giugno 1967 il \"Re.Gu.Psi.\" \u00e8 trasferito nella Caserma \"MOVM ten. Ugo Passalacqua\", sempre in Verona, operante come supporto dello S.M.E. Stato Maggiore dell'Esercito italiano ed alle dipendenze del Comando Forze Terrestri Alleate del Sud Europa (LANDSOUTH) della NATO per la quale stampava, tra gli altri documenti, nel gennaio 1967 un libro dal titolo \"La propaganda grafica attraverso le guerre\" nel quale sono riprodotti numerosi volantini di varie epoche che vanno dal 1757 alla guerra del Vietnam, e un piccolo notiziario, ad uso interno, dal titolo \"NATO a Verona\" principalmente in lingua italiana ed inglese, ma se il caso anche nelle altre lingue in uso nelle FTASE cio\u00e8 turco, tedesco, portoghese, greco e francese.\nDurante la sua esistenza il \"Monte Grappa\" ebbe ottimi rapporti di collaborazione con il suo omologo tedesco, il 850\u00ba btg. di Difesa Psicologica dell'Esercito della Repubblica Federale Tedesca.\nDenominazione del Reparto.\nNel tempo il Reparto ha avuto le seguenti denominazioni:\nComandanti.\nNel tempo si sono succeduti al comando del Reparto:\nAccessori identificativi dell'Uniforme.\nIl Reparto portava i seguenti segni distintivi:\nI due modelli di distintivo omerale sinistro, venivano utilizzati sulla divisa da servizio e combattimento (scbt) sia dagli Ufficiali, sia dai Sottufficiali, sia dalla Truppa.\nPer gli Ufficiali ed i Sottufficiali, sulla drop (la divisa ordinaria, o da libera uscita) e sulla diagonale, sia Estive che Invernali, il distintivo era metallico e veniva portato al bottone della tasca destra.\nSolo la truppa, anche sulla drop utilizzava il distintivo omerale sinistro.\nI distintivi di Unit\u00e0 del \"Monte Grappa\", conosciuti, in ordine cronologico, sono stati:\nLa simbologia del distintivo \u00e8 evidente:\nPi\u00f9 indietro nel tempo il Reparto guerra psicologica aveva un distintivo bronzato di formato tondo con al centro un leone rampante e la denominazione del Reparto in circolo sul bordo.\nAttuali unit\u00e0 italiane di PsyOps.\nIl 28\u00ba Reggimento Comunicazione Operativa \"Pavia\", di stanza nelle Caserme \"Del Monte\" e \"Cialdini\" di Pesaro (PU), alle dipendenze del COMFOSE, si pu\u00f2 considerare l'erede \"tecnico\" del \"Monte Grappa\", non ovviamente l'erede per tradizioni e Bandiera.\nIl 28\u00ba Reggimento \"Pavia\" prima della trasformazione era un R.A.R. \u2013 (Reggimento Addestramento Reclute).\nAttualmente gli operativi del 28\u00ba \"Pavia\" svolgono specialistiche attivit\u00e0 addestrative e Corsi PsyOps \u2013 Psycological Operations negli U.S.A., presso il 4th MISG \u2013 4th Military Information Support Group del SOC \u2013 (\"Special Operations Command\") dell'U.S. Army, presso la base militare di Fort Bragg (Carolina del Nord)."}
{"id": "550207", "revid": "1242001", "url": "https://it.wikipedia.org/wiki?curid=550207", "title": "Barletta 1922", "text": "L'Associazione Sportiva Dilettantistica Barletta 1922, meglio nota come Barletta, \u00e8 una societ\u00e0 calcistica italiana con sede nella citt\u00e0 di Barletta. Milita in Eccellenza, la quinta divisione del campionato italiano.\nIl club \u00e8 noto con tale denominazione dal 2015, allorch\u00e9 la previgente societ\u00e0 (costituita nel 1995 in luogo del fallito \"Barletta Calcio Sport\", e successivamente nota con varie denominazioni - ultima delle quali \"S.S. Barletta Calcio\", assunta al termine della stagione 2007-2008) non fu in grado di perfezionare l'iscrizione al campionato di Lega Pro, subendo pertanto la radiazione dal calcio professionistico italiano.\nIl miglior piazzamento del club \u00e8 l'11 posto nella Serie B 1988-1989.\nLa tradizione sportiva venne pertanto rilevata da un nuovo sodalizio, fondato il 6 agosto 2015 e ammesso in sovrannumero al campionato di Eccellenza, quinto livello della piramide calcistica nazionale, la massima serie regionale.\nStoria.\nLe origini.\nIl calcio a Barletta nasce nel 1922, quando un gruppo di giovani amici che frequentava il Circolo Operaio decise quasi per gioco di formare una squadra di calcio. Il campo di gioco fu individuato sullo sterrato brulicante di sassi di Piazza Castello. Per\u00f2 bisogner\u00e0 attendere alcuni anni affinch\u00e9 la squadra venga iscritta ad un regolare campionato federale.\nCos\u00ec finalmente nel 1928-29 l\"'Unione Sportiva Fascista Barletta\" del Presidente Michele Lamacchia partecipa al campionato di 3\u00aa Divisione Pugliese. La prima storica squadra era cos\u00ec composta:\n\"Liverini I, Calabrese, D'Ambrosio, Paciolla III, Garofalo, Biscuti, Messinese, Paciolla II, Cortese, Paciolla I, Tamburro\"; Allenatore: \"Sanna\".\nPur non partecipando ogni stagione ai Campionati, la compagine milita in questa serie sino al 1935-36, quando per carenza di squadre, 2\u00aa e 3\u00aa Divisione Pugliese vengono accorpate, permettendo alla squadra barlettana del nuovo Presidente Rinaldo Alvisi il salto di categoria. La rosa che affront\u00f2 questo campionato era composta da:\n\"Ventura, De Fidio, Tamburro, Priano, Lionetti, Salvemini, Tota, Grimaldi, Giannella, Musti, Picardi, De Fazio, Altomare, Paciolla, Piscitelli, De Stefano, Leoncavallo\"; Allenatore-calciatore: \"Caroli\".\nGli anni quaranta e cinquanta.\nNel 1941-42 l'U.S.F. Barletta del nuovo Presidente Michele Mazzocca partecipa al suo primo campionato di 1\u00aa Divisione Pugliese con questa formazione tipo:\n\"Mannocci, Ferrante, Laurora, Distaso, Bray, Paciolla, Cristiani, Alampi, Majorano, Bonarici, Lattanzio\"; Allenatore: \"Dario Gay\".\nNel 1942-43 a causa degli avvenimenti bellici, il Barletta viene ammesso al Campionato di Serie C Girone M perch\u00e9 dispone di un terreno agibile per gli incontri (il Campo Sportivo \"Littorio\", che poi nei primi anni cinquanta assumer\u00e0 il nome \"Lello Simeone\" in omaggio ad un celebre medico sportivo locale da poco scomparso). La squadra non era pronta ad un cos\u00ec repentino salto di categoria e le sconfitte furono numerose. L'11 tipo che per la 1\u00aa volta affront\u00f2 il Campionato di Serie C era cos\u00ec composto:\n\"Costanzo, Cilli I, Fabiano, Distaso, Calvani II, Rossini, Matricciari, Galante, Medica, Calvani I, Lattanzio\"; Allenatore: \"Sasco\".\nFino al termine della Guerra furono giocati Campionati d'Emergenza, mentre nell'immediato dopoguerra il Barletta (che ovviamente aveva modificato il nome diventando \"Societ\u00e0 Sportiva Barletta\") ripart\u00ec dalla Serie C, per poi retrocedere nel 1947-48 in Promozione Interregionale con la riforma dei Campionati (evita un ulteriore declassamento vincendo 2-1 lo spareggio contro il Molfetta), poi nel 1951-52 con la nascita della IV Serie retrocede nel nuovo Campionato di Promozione Regionale.\nNel 1954-55 il Barletta vince il Campionato di Promozione Pugliese e approda in IV Serie nonostante varie vicissitudini societarie (la presidenza passa dal prof. Ruggiero Lattanzio al comm. A. Riccheo) e tecniche (c'\u00e8 un cambio anche in panchina tra mister Gay ed il calciatore Giammarco), con questa formazione:\n\"Paolillo, Macrip\u00f2, De Giglio, Giuliani, Giammarco, Quarta, Carbone (Giannotta), Colombo (Guidotti), Cilli (Mele), Pieri, Trillini (Tacchi)\"; Allenatore: \"Dario Gay poi Paolo Giammarco\".\nNel 1957-1958 il Barletta del presidente Antonio Salerno lascia la IV Serie e approda in Serie C, usufruendo di un allargamento dei quadri della terza categoria calcistica che torna anche al suo nome originale. Questi sono i calciatori che conquistano il salto di categoria:\n\"Paolillo, Murialdo, De Giglio (Cauzzo), Purgato (Tarenzi), Macrip\u00f2, Margiotta, Marchetti, Mirotti, Brocca (Di Paola), Paltrinieri, Jannece\"; Allenatore: \"Dino Bovoli\".\nGli anni sessanta e settanta.\nIn Serie C il Barletta rimane fino al 1961-1962 quando retrocede in Serie D.\nDopo 4 stagioni in Serie D il Barletta del presidente Donato Di Leo rivince il campionato 1965-1966 e torna in Serie C con questa formazione:\n\"Paolillo, Faraone, Milillo, Scarpa, Franchini, Dolci, Cadamuro, Di Paola, Lobascio, Dal Pont, Taluzzi\"; Allenatore: \"Ottorino Dugini\".\nIn Serie C ci giocher\u00e0 per 5 stagioni, prima di una nuova retrocessione in Serie D avvenuta nel 1970-1971.\nLa sosta nella 4\u00aa serie calcistica dura solo un anno e nel nuovissimo manto erboso dello Stadio Comunale (che nei primi anni del nuovo millennio prender\u00e0 il nome \"Cosimo Puttilli\") il Barletta del Presidente Nicola Filannino riconquista la Serie C. La rosa guidata ancora da Ottorino Dugini era cos\u00ec composta:\n\"Milillo, Saggese, Stellone, Cariati, Di Paola C., Gambino, Di Benedetto, Birtolo, Roccotelli, Iosche, Lobascio, Giardino, De Paolo, Radogna, Scarpa, Amici, Rossi, Nappo, Del Sorbo, Maspero\"; Allenatore: \"Ottorino Dugini\".\nIn Serie C ci gioca sei campionati, non riuscendo ad ottenere la storica promozione in Serie B, ma riuscendo nel 1978-79 ad essere inserita nel neonato campionato di Serie C1, senza riuscire poi ad evitare l'immediata retrocessione in Serie C2 (1978-1979).\nGli anni ottanta.\nIn Serie C2 il Barletta ci gioca 3 anni, poi con una nuova dirigenza guidata da Michele Roggio ottiene nel 1981-82 la promozione in Serie C1 con grande distacco su tutte le concorrenti. Questa la formazione tipo:\n\"Tuccella, Generoso, Tortelli, Cariati, Vinti F., Tanzi, Perissinotto, Amato, Prima, Cascella, Ballarin\"; Allenatore: \"Gianni Corelli\".\nLa societ\u00e0 in questi anni assume la denominazione di \"Barletta Calcio Sport\" e con il passaggio di consegne alla presidenza da Michele Roggio a Franco Di Cosola incomincia a puntare all'approdo in Serie B. Ci va vicino nel 1985-1986 quando si classifica terzo e riesce in questa storica impresa nel 1986-1987 quando il 2\u00ba posto in classifica dietro al le permette di approdare in Serie B per la prima volta in 60 anni circa di storia calcistica. Quella squadra era cos\u00ec composta:\n\"Renzi, Incarbona, Cocco, Castagnini, Petruzzelli, Marino, Paolillo, Sciannimanico, D'Ottavio, Pesce, Scarnecchia\" (11 tipo). \"Serena, Cazzani, Ghedin, Fonte, Raggi, Laraspata, Rovani, Petrucci\" (altri calciatori); \"Giuseppe Marchioro (dalla 7\u00aa giornata al posto di Romano Fogli)\" (allenatore).\nIl Barletta gioca in Serie B quattro campionati, ottenendo tre salvezze.\nGli anni novanta.\nNel 1990-91 i pugliesi retrocedono in Serie C1, disputandovi 4 stagioni, poi gravi problemi economici culminati sotto la gestione del presidente Onofrio Perina portano nell'estate del 1995 al fallimento della Societ\u00e0 con la perdita del diritto di partecipare al terzo Campionato Nazionale.\nViene formata una nuova societ\u00e0 guidata da Leonardo Maffione che prende il nome di \"Associazione Calcio Barletta\" e riparte dal campionato di Eccellenza Pugliese.\nCon il declassamento in 6\u00aa serie, si raggiunge il 2\u00ba posto in classifica che d\u00e0 accesso agli spareggi per l'approdo nel Campionato Nazionale Dilettanti, ma il Barletta perde la semifinale contro il Corigliano Calabro ed \u00e8 condannata a rimanere in Eccellenza (sarebbe bastato arrivare in finale per essere ripescati in CND).\nL'approdo nel Campionato Nazionale Dilettanti, viene ottenuto nel 1997-98, dopo il 2\u00ba posto ottenuto in Campionato alle spalle dell'Aradeo, i biancorossi dei neoproprietari fratelli Di Vittorio riescono a superare il doppio scoglio degli spareggi-promozione battendo in Semifinale il Turris Santa Croce (0-1 e 1-0) e vincendo la Finale contro il Villa d'Agri (0-0 e 2-0). La squadra che ottiene questo successo \u00e8 composta da:\n\"Giordano, Zagaria G., Carelli, Loseto G., De Cosimo, Antonetti, Stea, Tanzi, Pascazio, Di Bari, Corbo\" (11 tipo). \"Di Bitonto, Piccolo, Cassatella, Netti, Zito, Calabrese, Rana, Povia, Di Benedetto, Pazienza, Distasio, Tenzone, Cenicola, Tedesco, Lo Re, Zagaria L., Di Giorgio\" (altri calciatori). \"Leonardo Bitetto\" (allenatore).\nGli anni duemila.\nL'avventura nel CND dura tre anni, poich\u00e9 nel 2000-2001 il Barletta vittima di nuove vicissitudini societarie, con infiniti cambi di propriet\u00e0, arriva ultimo in Campionato (che nel frattempo \u00e8 tornato a chiamarsi Serie D), retrocedendo in Eccellenza.\nMa al peggio non c'\u00e8 mai fine ed il Barletta senza societ\u00e0 e senza alcuna programmazione, precipita nel punto pi\u00f9 basso della sua storia, retrocedendo in 7\u00aa serie, nel Campionato di Promozione.\nMa non solo, nel 2003-04 il Barletta evita la retrocessione in Prima Categoria in extremis.\nIl Barletta con la nuova societ\u00e0 guidata dal presidente Antonio Flora ottiene nel 2004-05 la promozione in Eccellenza Pugliese. La squadra che permette di abbandonare il gradino pi\u00f9 basso della storia calcistica del club \u00e8 formata da:\n\"Monaco, Cafagno, Rizzi F., Marino, Rizzi Ru., Maggipinto, Pierro, Dell'Olio, Medico, Morisco, Tramacere\" (11 tipo). \"Doronzo, Rizzi Ro., Coscia, Salvemini, Grimaldi, Lattanzio, Pinto, Frontino, Fama\" (altri calciatori). \"Angelo Columbo\" (allenatore).\nNell'estate 2005 per motivi fiscali la societ\u00e0 assume il nome \"Associazione Sportiva Dilettantistica Barletta\".\nNel 2005-2006 arriva la 2\u00b0 promozione consecutiva, lasciando i campionati regionali ed approdando in Serie D. L'organico che riporta la societ\u00e0 in un campionato nazionale \u00e8 cos\u00ec composto:\n\"Monaco, Rizzi F., Rubini, Lanotte G., Rizzi Ru., Bagnara, Balducci, Di Bari Sav., Medico, Lanotte V., Musti\" (11 tipo). \"D'Elia, Di Vincenzo, Gusmai, Cormio, Cuocci, Abruzzese, Carelli, Landini, Ricatti, Berardino, Di Bari Seb., Capogrosso, Binetti G., Cazzella\" (altri calciatori). \"Marcello Chiricallo\" (allenatore).\nIn Serie D il Barletta allestisce una squadra con l'obiettivo di centrare almeno i playoff; nei professionisti manca dalla stagione 1994-95, anno del fallimento della vecchia societ\u00e0. I risultati altalenanti portano ad una rivoluzione nell'organico e nella societ\u00e0, con la nomina in dicembre di un nuovo presidente, l'avv. Francesco Sfrecola a capo di una cordata di imprenditori locali. Alla fine della Regular Season i Playoff vengono raggiunti, a seguito di una grande rimonta, ma non riesce ad arrivare alla fase finale per concorrere al ripescaggio in Serie C2.\nNel 2007-08 viene allestito un organico con l'obiettivo dichiarato di centrare il ritorno nel calcio professionistico vincendo il campionato di Serie D girone H. Il traguardo non \u00e8 raggiunto per un punto di distacco nei confronti del San Felice Normanna mentre nei playoff valevoli per la graduatoria ripescaggi non riescono ad essere raggiunte le semifinali.\nTuttavia, il 14 agosto la squadra biancorossa per colmare le carenze d'organico dei campionati a seguito di numerose esclusioni, viene ripescata in Seconda Divisione tornando nei professionisti dopo 13 anni.\nLa rosa dei calciatori che \u00e8 salita di categoria tramite il ripescaggio \u00e8 cos\u00ec composta:\n\"Liccardi, Mascia, Iervolino, Daleno, Tangorra, Rizzi Ru., Esposito, De Cecco, Laviano, Salvagno, Romano\" (11 tipo). \"Quintigliano, Monaco, Caridi, D'Angelo, Merafina, Crimi, Lanciano, Pollidori, Balducci, Orlando, Russo, Pinto, Mennuni, Coppola, Tenzone, Piperissa, Persia, Digiovinazzo, Zagaria\" (altri calciatori). \"Marcello Chiricallo\" (allenatore).\nPer il ritorno nel calcio professionistico la societ\u00e0 ha preso la denominazione di \"Societ\u00e0 Sportiva Barletta Calcio\" e nella prima stagione ha ottenuto la settima posizione in classifica.\nNella stagione successiva, con una squadra allestita per la salvezza e composta per lo pi\u00f9 da giovani, il Barletta conquista il quinto posto utile per l'ultimo piazzamento nella griglia play-off dove viene sconfitto in Semifinale dal . La rosa dei giocatori che ha facilitato il ripescaggio tramite la conquista dei playoff \u00e8 cos\u00ec composta:\n\"Di Masi, Cutrupi, Legittimo, Menicozzo, Gambuzza, Marchetti, Simoncelli, Muwana, Infantino, Carozza, D'Allocco\" (11 tipo). \"Vurchio, Bersellini, Sportillo, Romeo, Moring, Lanotte, Manganaro, Rescio, Pollidori, Ben Djemia, Stefanini, Fanasca, Cavaliere, Caggianelli, Shiba\" (altri calciatori). \"Arcangelo Sciannimanico\" (allenatore).\nGli anni duemiladieci.\nIl 4 agosto 2010 viene quindi ripescata in Lega Pro Prima Divisione in seguito al fallimento di numerose societ\u00e0 calcistiche tornando nel terzo livello calcistico nazionale dopo 15 anni di attesa. Nella stagione 2010/2011 il Barletta colleziona nelle prime 6 giornate solo 1 punto. L'andamento non costante e la classifica negativa, portano il patron biancorosso, Tat\u00f2, ad assoldare Marco Cari a discapito di Arcangelo Sciannimanico. Grazie anche agli innesti del mercato invernale, il Barletta esce dalla zona playout e raggiunge la salvezza con una giornata di anticipo. A fine campionato, la societ\u00e0 indice una conferenza stampa per annunciare il nuovo direttore sportivo Renzo Castagnini e per confermare sulla panchina biancorossa il tecnico Marco Cari.\nLa Rosa dei calciatori che ha conquistato la salvezza \u00e8 cos\u00ec composta:\n\"Gabrieli; Galeoto, Ischia, Lucioni, Bruno; Raj\u010di\u0107, Zappacosta; Bellomo, Simoncelli, Rana; Innocenti\" (11 tipo).\n\"Di Masi, Tesoniero, Frezza, Lorusso, Maino, Masiero, Perico, Agnelli, Cerone, D'Allocco, Geroni, Menicozzo, Infantino, Margiotta, Picone, Sciarra\" (altri calciatori). \"Marco Cari\" (allenatore).\nNel 2011-2012 l'obiettivo \u00e8 quello di allestire una squadra che possa puntare al vertice e conseguentemente alla promozione in Serie B. La squadra disattende gli obiettivi e il 7 febbraio 2012 il tecnico Marco Cari viene esonerato, lasciando il posto a Nello Di Costanzo. Con la nuova guida tecnica la squadra \u00e8 in gioco fino all'ultima giornata per un piazzamento play-off, ma il pareggio per 2-2 contro il non permette di raggiungere l'obiettivo. La squadra conclude cos\u00ec al 6\u00ba posto.\nIl 23 maggio 2012 il presidente Roberto Tat\u00f2 ed il vicepresidente Walter Tat\u00f2 annunciano di aver rassegnano le dimissioni dai rispettivi incarichi dirigenziali. In realt\u00e0 le stesse non saranno mai ratificate nel Consiglio di Amministrazione.\nNella stagione 2012-2013 il Barletta cambia gli assetti societari, con l'arrivo di Giuseppe Pavone in qualit\u00e0 di direttore sportivo e Raffaele Novelli come allenatore. La societ\u00e0 decide di esonerare Novelli dopo 8 giornate a causa della deficitaria situazione in classifica della squadra, che aveva totalizzato 3 punti nelle prime 8 partite. Al suo posto, il 30 ottobre 2012 viene ingaggiato Paolo Stringara.\nIl 16 dicembre si dimette il direttore sportivo Pavone, viene esonerato lo stesso Stringara e richiamato Novelli.\nIl 3 gennaio 2013 viene ingaggiato Gabriele Martino nella carica di direttore sportivo. Novelli viene nuovamente esonerato il 4 marzo 2013 e al suo posto \u00e8 chiamato Nevio Orlandi\nLa squadra si piazza in quattordicesima posizione in campionato e vince i play-out contro l'Andria ottenendo cos\u00ec la salvezza.\nIl 16 giugno 2013 Orlandi viene riconfermato assieme al preparatore atletico Luigi Mondilla, mentre Martino assume l'incarico di direttore generale.\nA seguito del cattivo andamento della squadra e in seguito alla sconfitta in casa per 6-1 contro il Benevento, il 4 aprile 2014 vengono sollevati dall'incarico Orlandi, il preparatore Mondilla e il direttore generale e sportivo Martino.\nIl 21 maggio 2014 finisce ufficialmente l'era di Roberto Tat\u00f2 alla presidenza della societ\u00e0. All'imprenditore barlettano subentra il ligure Giuseppe Perpignano. Il nuovo presidente ingaggia Marco Sesia come allenatore, Marco Rizzieri come direttore sportivo e Davide Cascella nel ruolo di direttore generale. Il 22 agosto viene ufficializzato l'ex calciatore barlettano Gennaro Delvecchio come nuovo responsabile dell'area tecnica. Coinvolta nel calcioscomesse, al termine dell'annata 2014-2015 la squadra viene condannata a 3 punti di penalit\u00e0 da scontare nel campionato successivo, mentre il presidente Perpignano viene prosciolto.\nTuttavia, il 30 giugno 2015, la S.S. Barletta Calcio non riesce ad iscriversi al campionato di Lega Pro 2015-2016 e subisce pertanto la radiazione dal calcio professionistico. Agli albori del mese di agosto 2015, anche con il contributo di alcuni tifosi (costituiti nell'associazione \"Barletta Club - I Biancorossi\"), viene costituita una nuova societ\u00e0 denominata A.S.D. Barletta 1922, che rileva la tradizione sportiva della prima squadra cittadina e viene ammessa dalla FIGC al campionato pugliese di Eccellenza.\nColori e simboli.\nColori.\nI colori sociali della squadra sono il bianco e il rosso, mutuati dallo stemma cittadino.\nNella storia del club ci sono stati innumerevoli cambiamenti nei colori e nello stile delle divise: la prima maglia della squadra fu infatti azzurra, tinta rimasta in uso fino al 1930-1931, quando venne adottato il bianco-rosso (con prevalenza del bianco). La maglia a strisce verticali biancorosse (di larghezza variabile) venne adottata un po' pi\u00f9 tardi, segnando peraltro la storica promozione in Serie B conseguita nella stagione 1986-1987.\nLa squadra ha anche utilizzato maglie a strisce orizzontali biancorosse, motivo pi\u00f9 fedele allo stemma della citt\u00e0 di Barletta.\nSimboli ufficiali.\nStemma.\nGli elementi ricorrenti nelle varie versioni dell'emblema societario sono i colori bianco-rossi (a strisce orizzontali e/o verticali), in omaggio alle tinte dello stemma comunale, e la figura del cavaliere, richiamante la Disfida di Barletta del 1503.\nLo storico stemma della societ\u00e0 \"Barletta Calcio Sport\", ai tempi del primo approdo in Serie B, era caratterizzato dalla presenza di uno scudo a strisce orizzontali biancorosse (ricalcante lo stemma comunale), con in capo la scritta . Successivamente esso fu riadattato con la raffigurazione di un pallone di calcio, cui \u00e8 sovrapposta la silhouette di un cavaliere rampante, colorata di rosso.\nDal 2005 al 2008, in seguito al cambio di denominazione in \"Associazione Sportiva Dilettantistica Barletta\", lo stemma si presenta in una forma ovale con i classici colori bianco-rossi. \u00c8 caratterizzato dalla scritta in alto, sovrastante un pallone da calcio, sopra il quale \u00e8 posta la dicitura \"Barletta\". In basso appare lo stemma cittadino.\nL'identificativo usato dal 2008-2015 era costituito da uno scudo contornato d'argento a strisce verticali biancorosse, nel quale \u00e8 posta in alto la scritta . Nello stemma \u00e8 presente un cavaliere a cavallo con una lancia nella mano destra e uno scudo nella mano sinistra, su cui \u00e8 disegnato lo stemma cittadino\nA seguito della ricostituzione della societ\u00e0, nel 2015, il logo viene cambiato: esso consiste quindi in uno scudo palato bianco-rosso, riportante al centro lo stemma cittadino. In capo allo scudo appare la scritta , mentre nella punta appare l'anno di fondazione 1922.\nStrutture.\nStadio.\nL'antico campo del Barletta \u00e8 lo stadio Velodromo Lello Simeone, originariamente chiamato campo sportivo Littorio e successivamente degli Sports.\nAttualmente il Barletta gioca le partite casalinge nello stadio Cosimo Puttilli, nel quartiere Borgovilla-Patalini.\nLo stadio, la cui progettazione ebbe inizio a fine anni sessanta, venne inaugurato nel 1970. Di propriet\u00e0 del Comune di Barletta, fu intitolato a Cosimo Puttilli agli inizi del XXI secolo ed era precedentemente conosciuto semplicemente come stadio Comunale.\n\u00c8 stato ristrutturato pi\u00f9 volte nel corso degli anni e la sua attuale capienza \u00e8 di spettatori. Il record storico \u00e8 di spettatori nella partita contro il del 31 maggio 1987.\nCentro di allenamento.\nLa squadra, oltre che nello stadio, svolge le sue sedute di allenamento presso il campo sportivo Manzi-Chiapulin ubicato in via dei Mandorli nella zona Parco degli Ulivi, a Barletta.\n\u00c8 intitolato al cav. Giuseppe Manzi, fondatore e per 50 anni presidente del \"Gruppo Sportivo Dilettantistico Audace\", da sempre fucina di giovani atleti barlettani, e a Stanislao Chiapulin, per anni colonna della squadra, divenuto poi allenatore.\nL'impianto \u00e8 caratterizzato dalla presenza di una superficie di gioco regolamentare per il calcio, in erba sintetica. \u00c8 dotato anche di strutture esterne al campo come spogliatoi, gradinate e impianto di illuminazione. Altro luogo in cui si svolgono gli allenamenti della squadra \u00e8 il centro sportivo Barberini ubicato in via Barberini nell'omonima zona, a Barletta.\nDiffusione nella cultura di massa.\n\"\u201cUn corridore cos\u00ec lo ami come quando sei un bambino e scegli la squadra da tifare. Nel calcio c'\u00e8 chi tifa per la squadra che quell'anno ha vinto lo Scudetto: allora tanti juventini, milanisti, interisti...poi c'\u00e8 quello che tifa per il Torino o per il Barletta [\u2026] sai che non sar\u00e0 mai facile, che succeder\u00e0 qualcosa e che ti far\u00e0 soffrire, per\u00f2 ti appassiona tantissimo\u201d\"\nFabio Genovesi in diretta su Rai sport, nel commento sulla prestazione di Pinot nella seconda tappa del Tour de France 2020.\nIl Barletta rappresenta per l'omonima citt\u00e0 e per il territorio circostante un punto di riferimento per il calcio. In citt\u00e0 la squadra \u00e8 molto radicata e, soprattutto ai tempi della Serie B, la squadra \u00e8 stata l'orgoglio cittadino da esportare in tutta Italia.\nOltre che tifosi della citt\u00e0, si registrano anche sostenitori provenienti dalle vicine citt\u00e0 di Margherita di Savoia, Trinitapoli e Andria, quest'ultima legata soprattutto al gemellaggio esistente tra le due tifoserie.\nIl Barletta \u00e8 stato protagonista delle cronache, oltre che ai tempi dei fasti della Serie B, anche per lo storico record di imbattibilit\u00e0 casalinga in campionato durata pi\u00f9 di quattro anni, dalla primavera del 1980 al 20 maggio 1984 (Barletta- 0-1). Il record \u00e8 di 71 partite, con 51 vittorie e 20 pareggi. Oltre a questa imbattibilit\u00e0 di oltre quattro anni si pu\u00f2 aggiungere anche che nei tre campionati successivi il Barletta perse solo due partite, con e Benevento. Quindi in sette anni, dal 1980 al 1987, il Barletta perse in casa, in campionato, solo due partite. Questo incredibile rendimento gli \u00e8 valso il soprannome di \"Furie Rosse\".\nCalciatori.\nContributo alle Nazionali.\nL'unico calciatore della storia del Barletta ad essere convocato in Nazionale A \u00e8 stato Gi\u014drgos Pelagias. Il 28 settembre 2011 \u00e8 convocato dalla Nazionale A per le gare di qualificazione a Euro 2012 in programma il 7 ottobre contro la Danimarca e l'11 ottobre contro la Norvegia.\nNessun giocatore militante nel Barletta ha mai fatto parte della Nazionale italiana. Solo Gennaro Delvecchio, cresciuto nelle giovanili del Barletta, \u00e8 stato convocato per 5 volte in Nazionale quando militava nella Sampdoria e ha preso parte alla partita Italia - Croazia (0-2) del 16 agosto 2006.\nIl Barletta ha fornito propri giocatori alle rappresentative under. Il primo ed unico calciatore a vestire la maglia della Nazionale Under-21 italiana \u00e8 stato Stefano Sottili il 2 maggio 1991 in occasione di Ungheria U-21 - Italia U-21 e il 5 giugno dello stesso anno in Norvegia U-21 - Italia U-21. Entrambe le partite finite con il punteggio di 0-0 hanno visto la presenza in campo di Sottili.\nGaetano Nesta \u00e8 stato convocato nella Nazionale Under-18 il 16 aprile 1992 in occasione di Italia Under-18 - Ungheria Under-18 terminata con il punteggio di 0-0 in cui ha preso parte anche Nesta.\nStefano Baraldo \u00e8 stato convocato nella Nazionale Under-19 il 22 settembre 2010 in occasione di Italia Under-19 - Serbia Under-19 terminata con il punteggio di 3-1. In questa partita Baraldo non ha preso parte.\nNicola Bellomo \u00e8 stato convocato nella Nazionale Under-20 il 9 febbraio 2011 in occasione di Germania Under-20 - Italia Under-20 terminata con il punteggio di 3-1 in cui ha preso parte anche Bellomo.\nPaolo Sokoli \u00e8 stato convocato dall'Albania Under-21 in occasione dell'amichevole dell'8 ottobre 2014 contro la Romania Under-21. Nell'occasione Sokoli ha fatto il suo esordio assoluto con l'Under-21 essendo subentrato nel secondo tempo.\nTifoseria.\nStoria.\nA livello di tifoseria organizzata, i primi gruppi ultras al seguito della squadra sono stati i \"Boys\", i \"Fedayn\" e i \"Warriors\". In seguito si sono formati i pi\u00f9 importanti \"CUCS\" (Comando Ultr\u00e0 Curva Sud) e il \"Gruppo Erotico\", entrambi nel 1987.\nAltri gruppi storici o striscioni facenti parte della tifoseria barlettana sono stati: Nucleo, Brigate Biancorosse, Club Madonnella, Bad Brains, Braves, Brigata Tafferugli, Boys '86, Boys '99, Cacciatori di Scalpi (Sez. Pirandello), Crazy Boys, Diabolici, Drughi Barletta, Drunks, Fossa, Furiosi, Indians, Kaotici, Nuova Guardia, Possession, Rebels, Sbandati, Smoked Heads, Spericolati, Southerns, Tavern Group, Teddy, Toxic, Vecchia Guardia, Vecchio CUCS, Wild Eagles, A669, Giacche Nere ed Arditi.\nGemellaggi e rivalit\u00e0.\nLa tifoseria barlettana intrattiene un gemellaggio con il Catanzaro, nato nel 1986, quando a fine stagione entrambe le squadre furono promosse in Serie B e rinsaldato dopo un lungo periodo in cui fra le fazioni ci fu reciproco rispetto, il gemellaggio si concretizza in occasione del derby del 21 settembre 2008. Col si ha un rapporto di amicizia nato nel 2000 grazie ai Boys '99 in occasione di Barletta- e continuata in occasione di - e Salernitana-. Accresciuta col passare del tempo fino a diventare un vero e proprio gemellaggio, \u00e8 caratterizzato da periodiche visite reciproche. Con la Fidelis Andria si ha una storica amicizia rinsaldata nel tempo attraverso visite reciproche.\nLa tifoseria inoltre sostiene amicizie con l', risalente al campionato di Promozione Puglia 2004-2005. Le due tifoserie sono accomunate dalla rivalit\u00e0 con il e il . Col si ha reciproco rispetto, soprattutto da parte del gruppo del C.U.C.S. Precedentemente c'erano rapporti tesi fra le fazioni. Con la Salernitana \u00e8 nata negli anni ottanta una storica amicizia, che chiuse di fatto un'acerrima rivalit\u00e0 durata per tutti gli anni sessanta e settanta.. Con l'Ebolitana \u00e8 nato nel campionato 2006-2007 una forma di rispetto, in particolare con il \"Gruppo Brigata\". Un'altra amicizia si ha con gli ungheresi dell'. In passato vi furono amicizie con gli ultras del e del ..\nLa rivalit\u00e0 pi\u00f9 sentita in assoluto \u00e8 con il Foggia, con i quali giocano uno storico derby gi\u00e0 molto sentito dagli anni '80. Altre rivalit\u00e0 importanti sono con le pugliesi di Taranto, Monopoli, Lecce, Trani, (dovuto al gemellaggio tra andriesi e barlettani) e Brindisi. Con il la rivalit\u00e0 \u00e8 dovuta soprattutto al gemellaggio con i catanzaresi, storici rivali dei cosentini. Con la Cavese, nel 2010, al termine della gara Barletta - Cavese gli ultras campani cercarono di venire a contatto con gli ultras di casa e da qui ne scatur\u00ec una rivalit\u00e0. Con l'Altamura la rivalit\u00e0 \u00e8 nata nel 2016, dopo il derby Barletta - Altamura, dove si verificarono scontri dopo la gara e vennero arrestati cinque ultras barlettani, prima della partita c'era un rispetto tra le due tifoserie.\nAltre degne di nota sono con Casarano, , , , , Aversa Normanna, Ancona, Potenza, , Casertana, Lazio e Pescara."}
{"id": "550210", "revid": "6923", "url": "https://it.wikipedia.org/wiki?curid=550210", "title": "Porta a Faenza", "text": "La porta a Faenza faceva parte delle mura di Firenze, costruita con l'ultima cerchia duecentesca.\nStoria e descrizione.\nLa porta si trovava in fondo a quella che ancora oggi si chiama via Faenza, cos\u00ec chiamata non tanto perch\u00e9 diretta verso la citt\u00e0 romagnola (che si trova, tra l'altro, in un'altra direzione), ma dal nome delle monache di Faenza che l\u00ec avevano un monastero.\nTra il 1534 ed il 1537 fu inglobata nella parte centrale della Fortezza da Basso, senza per\u00f2 venire demolita: inglobata nella struttura sangallesca, i restauri degli anni '70-80 ne hanno riportato alla vista il lato rivolto all'esterno delle mura, con il ponte sopra l'antico corso del torrente Mugnone che fungeva da fossato."}
{"id": "550211", "revid": "547034", "url": "https://it.wikipedia.org/wiki?curid=550211", "title": "L'amante (film 1970)", "text": "L'amante (\"Les Choses de la vie\") \u00e8 un film del 1970 diretto da Claude Sautet, basato sul romanzo \"Les choses de la vie\" di Paul Guimard. Selezionato per il concorso del 23\u00ba Festival di Cannes, fu squalificato in quanto gi\u00e0 distribuito nelle sale.\nTrama.\nPierre Berard \u00e8 un professionista affermato e da tempo convive a Parigi con una giovane e bellissima amante, H\u00e9l\u00e8ne. Un viaggio di affari a Tunisi pu\u00f2 essere l'opportunit\u00e0 per consolidare il loro rapporto, ma quando Pierre va a trovare suo figlio ventenne, non riesce a negargli la promessa di una vacanza insieme, rimandando nuovamente il viaggio in Africa. Anche il legame con la moglie Catherine \u00e8 ancora forte, ma al contempo non se la sente di rompere con quella ragazza che gli ha cambiato la vita. H\u00e9l\u00e8ne per\u00f2 \u00e8 insofferente e non sopporta pi\u00f9 questa situazione irrisolta.\nDopo una fredda serata, ospiti dei genitori di lei, i due litigano e Pierre, che aveva un impegno a Rennes la mattina dopo, non dorme a casa. Inquieto e nervoso, decide di partire subito, viaggiando tutta la notte. Scrive una lettera d'addio ad H\u00e9l\u00e8ne, ma quando sta per spedirla ci ripensa. Riprende l'auto e in un terribile incidente perde la vita, non prima di aver avuto la possibilit\u00e0 di ripercorrere col pensiero tutte le emozioni vissute e quelle perdute. Nell'inutile corsa all'ospedale, Catherine, la moglie di Pierre, arriva prima. Trova la lettera d'addio indirizzata alla sua amante, la legge e la distrugge prima che la ragazza, scossa quanto e pi\u00f9 di lei, la possa leggere.\nRemake.\nNel 1994 Mark Rydell dirige Richard Gere, Sharon Stone e Lolita Davidovich in un rifacimento in chiave americana dal titolo \"Trappola d'amore\", film che si \u00e8 rivelato molto inferiore alla attese, stroncato sia dai critici che al botteghino.\nCuriosit\u00e0.\nL'auto del protagonista \u00e8 una Alfa Romeo Giulietta Sprint color argento del 1959."}
{"id": "550216", "revid": "118311577", "url": "https://it.wikipedia.org/wiki?curid=550216", "title": "Giorgio Rochat", "text": "Esperto di storia militare, dal 1980 ha tenuto la cattedra di Storia contemporanea presso l'Universit\u00e0 degli Studi di Torino. \u00c8 stato docente anche presso gli atenei di Milano e Ferrara.\nDal 1978 al 1996 Rochat \u00e8 stato membro del direttivo dell'Istituto nazionale per la storia del movimento di Liberazione in Italia, di cui \u00e8 stato poi presidente per quattro anni. Dal 1981 al 1989 ha ricoperto la carica di vicepresidente del Centro interuniversitario di studi e ricerche storico-militari. Dal 1990 al 1999 fu presidente della Societ\u00e0 di studi valdesi a Torre Pellice.\nPubblicistica.\nAllievo di Piero Pieri, scrisse con lui una biografia di Pietro Badoglio e si dedic\u00f2 in seguito a ricerche sulla politica militare italiana nel ventesimo secolo, pubblicando diversi saggi sulla preparazione dell'esercito italiano alla vigilia della prima guerra mondiale, sull'antimilitarismo socialista nel primo dopoguerra, sul ruolo di Mussolini come capo delle forze armate, sul ruolo dell'esercito italiano nella campagna di Russia.\nHa poi curato la stesura di alcuni capitoli della \"Storia d'Italia\" edita da Einaudi. \u00c8 autore di una dettagliata biografia sul gerarca fascista Italo Balbo, pubblicata nel 1986 da UTET. Qui, l'autore ripercorre gli anni giovanili di Balbo a Ferrara, la sua attivit\u00e0 di organizzazione dello squadrismo fascista, senza trascurare le supposte responsabilit\u00e0 dirette di quello che diverr\u00e0 poi ministro dell'Economia, e in seguito dell'Aeronautica, riguardo all'uccisione di don Giovanni Minzoni.\nAssieme a Mario Isnenghi ha realizzato l'approfondita disamina \"La Grande Guerra, 1914-1918\", pubblicata nel 2000. Nella sua attivit\u00e0 di storico ha pubblicato numerosi libri sulla storia italiana, in prevalenza del XX secolo."}
{"id": "550217", "revid": "122861391", "url": "https://it.wikipedia.org/wiki?curid=550217", "title": "USS Nautilus (SSN-571)", "text": "Lo USS \"Nautilus\" (SSN-571) fu il primo sottomarino militare a propulsione nucleare varato al mondo. Il sottomarino \u00e8 oggi visitabile allo \"Submarine Force Museum\" di Groton (Connecticut), di cui costituisce l'elemento pi\u00f9 importante.\nFu un sottomarino non solo rivoluzionario ma fu anche il pi\u00f9 grande e veloce mai costruito.\nLa sua costruzione venne autorizzata dal Congresso nel luglio del 1951 e i lavori ebbero inizio il 14 giugno 1952 presso i cantieri navali della General Electric a Groton, la stessa localit\u00e0 in cui si trova attualmente.\nIl 21 gennaio 1954 avvenne il varo del sommergibile ed ebbe cos\u00ec inizio l'era della propulsione nucleare per i sottomarini.\nFu talmente veloce in immersione durante le prove che secondo i resoconti dell'epoca (peraltro confermati in seguito) che alcune tavole di legno che ricoprivano il ponte furono strappate via.\nDopo il soddisfacente esito delle prove in mare l'unit\u00e0 venne presa in carico dall'US Navy ed inizi\u00f2 cos\u00ec la sua carriera operativa. Nell'ambito della guerra fredda questo costitu\u00ec un vantaggio enorme per gli Stati Uniti rispetto alla marina militare sovietica (fino all'immissione in servizio della controparte sovietica, il sottomarino nucleare \"K-3 Leninskij Komsomol\"), in quanto con le unit\u00e0 di classe Nautilus la US Navy poteva colpire ovunque, sfruttando la lunga autonomia in immersione che la propulsione nucleare consente.\nA riprova di ci\u00f2 nel periodo luglio/agosto 1957 il \"Nautilus\" comp\u00ec il primo viaggio al di sotto della calotta polare artica, ed il 3 agosto 1958 fu il primo sottomarino ad attraversare in immersione il polo nord geografico, stabilendo di fatto un primato storico.\nLa carriera del sottomarino si concluse nella primavera del 1979, quando venne ritirato dal servizio. Nel 1982 venne deciso il recupero dell'unit\u00e0 come \"pietra miliare\" di interesse storico nel campo della propulsione nucleare, e l'11 aprile 1986 il sottomarino entr\u00f2 a far parte dello \"U.S Navy Submarine Force Museum\", localizzato sul fiume Thames a Groton, dove si trova tuttora."}
{"id": "550222", "revid": "7", "url": "https://it.wikipedia.org/wiki?curid=550222", "title": "Don Giovanni Minzoni", "text": ""}
{"id": "550226", "revid": "547034", "url": "https://it.wikipedia.org/wiki?curid=550226", "title": "Gruppi d'Azione Partigiana", "text": "I Gruppi d'Azione Partigiana (GAP), conosciuti anche come Gruppi d'Azione Partigiana - Esercito Popolare di Liberazione, sono stati un gruppo paramilitare e di guerriglia italiano di estrema sinistra, marxista-leninista e guevarista, fondato e presieduto dall'editore Giangiacomo Feltrinelli, operante nella zona di Milano, ma con diramazioni anche in quelle di Genova e di Torino, tra il 1970 ed il 1972. La sigla GAP fu scelta per richiamare i Gruppi d'Azione Patriottica, un'organizzazione comunista operante nella Resistenza italiana dal 1943 al 1945.\nIn ordine di tempo, fu il secondo gruppo armato di sinistra, successivo al Gruppo XXII Ottobre, con cui ebbe dei collegamenti e di cui raccolse una parte dei membri quando il gruppo fu disperso.\nL'idea di Feltrinelli era quella di organizzare un esercito di liberazione nazionale che si rifacesse alla resistenza partigiana, la quale, secondo lui ed altri esponenti della sinistra socialista e comunista extra-parlamentare, era stata tradita, dopo il 25 aprile del 1945, dai vertici del PCI, facenti capo alla figura dell'allora segretario nazionale Palmiro Togliatti, che avevano bruscamente abortito qualsiasi ipotesi di rivoluzione comunista in Italia. Tali teorie erano state originariamente enunciate dal comandante gappista Giovanni Pesce, il cui nome di battaglia era Visone, nel libro \"Senza tregua: la guerra dei GAP\". Le tesi di Visone vennero poi esposte in un libro scritto e stampato dallo stesso Feltrinelli, intitolato il \"Libretto giallo\".\nLa scelta della lotta armata venne accelerata subito dopo la Strage di Piazza Fontana a Milano, la quale, secondo molti esponenti dei partiti di sinistra e democratici, era la premessa per un colpo di Stato da parte delle forze armate. Ma, sempre secondo le idee di Giangiacomo Feltrinelli, le formazioni di sinistra avrebbero dovuto organizzare un esercito popolare di liberazione con l'aiuto e l'appoggio dell'Unione Sovietica, sia da un punto di vista economico, sia militare, per prevenire un colpo di Stato delle destre; un'idea, questa, che in quegli anni pareva plausibile non solo per le personalit\u00e0 della sinistra rivoluzionaria e che sarebbe apparsa invece vicina alla concretizzazione solo pochi anni dopo, con la scoperta del Piano Solo e del golpe Borghese.\nCollegamenti con altri gruppi e la proposta del Fronte Popolare di Liberazione.\nIn questo loro mantenere come punto di riferimento palese l'URSS, i GAP si distanziavano dalle dichiarazioni degli altri gruppi dell'Autonomia Operaia, cercando per\u00f2 di creare un fronte comune tra le varie organizzazioni guerrigliere per creare il cosiddetto Fronte Popolare di Liberazione, al quale all'inizio aderirono le Brigate Rosse, una parte consistente di Potere Operaio soprattutto tra i membri di Lavoro Illegale, i giovani di Lotta Continua, una parte di Servire il Popolo ed alcuni membri del Gruppo XXII Ottobre. La divergenza riguardo al punto se allearsi con l'URSS, la Jugoslavia, la Cina, l'Algeria o Cuba, o invece restare autonomi da qualsiasi paese socialista o comunista fu tale, che port\u00f2 alla frattura del Fronte Popolare di Liberazione, cosicch\u00e9 ogni gruppo, esclusa qualche azione fatta insieme nel 1970, prosegu\u00ec la lotta per conto proprio. I GAP iniziarono la loro attivit\u00e0 nella primavera del 1970 e la conclusero il 14 marzo del 1972, poco dopo la scomparsa del fondatore Giangiacomo Feltrinelli (ritrovato senza vita presso un traliccio dell'alta tensione, dove forse stava preparando un'azione di sabotaggio a Segrate).\nLa maggioranza dei membri dei GAP conflu\u00ec nelle Brigate Rosse."}
{"id": "550227", "revid": "77358", "url": "https://it.wikipedia.org/wiki?curid=550227", "title": "Storia italiana", "text": ""}
{"id": "550233", "revid": "256896", "url": "https://it.wikipedia.org/wiki?curid=550233", "title": "Fraternit\u00e0 San Pio X", "text": ""}
{"id": "550247", "revid": "2214087", "url": "https://it.wikipedia.org/wiki?curid=550247", "title": "SNK Corporation", "text": "SNK Corporation (dal 2003 al 2016 SNK Playmore) \u00e8 un'azienda giapponese produttrice di videogiochi arcade 2D e giochi 3D per console casalinghe.\nFondata nel 22 luglio 1978 come da Eikichi Kawasaki, \u00e8 diventata famosa nel corso degli anni grazie ai videogiochi e console Neo Geo e alle serie di giochi arcade \"Metal Slug\", \"The King of Fighters\", \"Samurai Shodown\" e \"\". Dal 2009 ha prodotto videogiochi per PlayStation, Xbox e Wii. Dal 25 aprile 2016, SNK ha rimosso il nome \"Playmore\" dal suo logo e reintrodotto il suo slogan originale, \"The Future Is Now\", per simboleggiare \"un ritorno alla ricca storia di gioco di SNK\". Il 1\u00ba dicembre 2016, SNK Playmore ha cambiato ufficialmente la propria ragione sociale in SNK Corporation.\nStoria.\nLa creazione e le prime attivit\u00e0.\nAll'inizio degli anni 1970, Eikichi Kawasaki, un ex pugile, gestiva un negozio di caff\u00e8 e una societ\u00e0 di costruzioni e ingegneria civile a Osaka. Nel 1973, acquis\u00ec una societ\u00e0 di impianti elettrici a K\u014dbe, creando la \"Shin Nihon Kikaku\". Quando Kawasaki not\u00f2 la rapida crescita del mercato dei videogiochi a gettoni, ampli\u00f2 la Shin Nihon Kikaku per includere lo sviluppo e la commercializzazione di giochi coin-op stand-alone. Il 22 luglio 1978, la societ\u00e0 venne ricostituita come Shin Nihon Kikaku Corporation, con sede a Higashi\u014dsaka.\nL'azienda debutt\u00f2 nel mercato dei videogiochi arcade nel 1979 con lo sparatutto verticale \"Ozma Wars\". Nel periodo tra il 1979 e il 1986, SNK produsse 23 diversi giochi arcade che raccolsero un discreto successo, tale da portare SNK all'apertura, il 20 ottobre 1981, di una filiale negli Stati Uniti d'America. Di quel periodo si ricordano \"Vanguard\", \"Street Smart\", \"Mad Crash\", \"Alpha Mission\", \"Athena\" e \"Ikari Warriors\"; quest'ultimo fu il titolo di maggior successo, del quale SNK produsse due seguiti (di cui uno nello stesso anno), portando poi la riproduzione sulla maggior parte delle console di gioco dell'epoca.\nNel 1985, di fronte a una situazione di mercato che vedeva dominare il NES in tutto il mondo, SNK decise di avviare la conversione per la console Nintendo dei propri titoli arcade pi\u00f9 importanti; a tale scopo, apr\u00ec successivamente una seconda filiale negli USA, la \"SNK Home Entertainment\", che aveva il compito di distribuire sul mercato americano le nuove produzioni per il NES. Tra il 1989 e il 1990 SNK produsse in esclusiva per Nintendo due nuovi giochi, \"Baseball Stars\" e \"Crystalis\": il primo introdusse la funzione manageriale all'interno dei giochi sportivi; il secondo, pur restando ignorato dal grande pubblico, venne titolato dalla stampa dell'epoca come il rivale di \"The Legend of Zelda\" della Nintendo.\nNell'aprile del 1986, Shin Nihon Kikaku Corporation divenne ufficialmente SNK Corporation. Nel novembre 1986 la SNK Electronics Corporation, la filiale statunitense, divenne SNK Corporation of America e si trasferi a Sunnyvale, ancora in California.\nLo staff della SNK si trasfer\u00ec nel marzo 1988 nell'edificio fatto costruire a Suita, sempre a Osaka.\nIl successo del Neo Geo.\nDal 1990 cominci\u00f2 la svolta che port\u00f2 SNK al massimo successo: il lancio del Neo Geo MVS (abbreviazione di \"Multi Video System\") sul mercato arcade. Si trattava di un sistema in grado di contenere insieme nello stesso cabinato uno, due, quattro o sei giochi, che potevano essere cambiati come semplici cartucce da console, facilitando il lavoro ai gestori delle sale giochi e ottenendo per questa ragione un grande successo sin dal debutto. Il successo del sistema dipese anche da altri fattori, come l'economicit\u00e0 rispetto alle altre schede arcade e alla qualit\u00e0 di giochi compatibili, come \"Nam-1975\", \"Magician Lord\" e \"Cyber-Lip\", che gi\u00e0 nel 1990 garantivano al Neo Geo una line-up di tutto rispetto.\nNello stesso periodo, SNK decise di mettere in commercio una versione casalinga del suo MVS: il Neo Geo AES (abbreviazione di \"Advanced Entertainment System\"), controparte perfetta dei giochi usabili dal cabinato in sala, che sminuiva i compromessi tecnici caratterizzanti le conversioni sulle altre console casalinghe dell'epoca. Il sistema era molto pi\u00f9 potente rispetto alle console in commercio, seppur caratterizzato da un prezzo altissimo, dovuto alla volont\u00e0 di destinare la console a un mercato di nicchia. Alla data di lancio, il sistema veniva venduto al prezzo di $ 599 in \"bundle\" con un gioco a scelta tra Nam-1975 e Baseball Stars Professional. Pochi mesi dopo il prezzo venne abbassato a $ 399 e venne aggiunto un nuovo bundle contenente Magician Lord, un prezzo che nel complesso risultava una convenienza rispetto ad altri sistemi che per il solo gioco potevano chiedere anche $ 200. Inizialmente il sistema era supportato solo da SNK e dalla succursale ADK, ma nel corso degli si affiancarono altre case, in particolare Taito (con i suoi due \"Puzzle Bobble\") e Data East (\"Windjammers\", \"Magical Drop\" e \"Spin Master\"), oltre ai due gruppi di programmatori provenienti da Irem acquisiti in seguito da SNK, ovvero Nazca (\"Metal Slug\" e \"Neo Turf Master\") e Yumekobo (\"Prehistoric Isle 2\" e \"Blazing Star\").\nNonostante il successo commerciale dei due sistemi Neo Geo, SNK fece una serie di scelte commerciali poco felici. Nel 1994 mise in commercio il Neo Geo CD, versione da casa dell'ormai celebre sistema arcade, che a differenza dell'AES leggeva i giochi su CD e non su cartucce. Sulla carta il CD doveva essere un supporto migliore rispetto alle cartucce, per via della sua economicit\u00e0 e della sua maggiore capienza. Tuttavia la qualit\u00e0 del sistema si rivel\u00f2 inferiore rispetto alle altre due macchine Neo Geo: innanzitutto il passaggio di un gioco dal formato MVS a AES era fondamentalmente diretto, mentre il passaggio su CD avveniva tramite conversione, allo stesso modo necessario a convertire un arcade per una qualsiasi altra console; mentre le versioni AES risultavano in tutto e per tutto identiche alle controparti MVS, nelle versioni CD in alcuni casi mancavano piccoli particolari grafici e sonori, e soprattutto avevano tempi di caricamento lunghissimi. Per addolcire la medicina amara, spesso gli sviluppatori aggiungevano degli extra come colonne sonore riarrangiate e gallerie di \"artwork\", allo scopo di rendere il prodotto qualitativamente simile all'originale. Ci\u00f2 che decret\u00f2 il fallimento del progetto Neo Geo CD fu la sua data di uscita: nel 1994 il Neo Geo CD si prestava a competere con la generazione dei 32 bit, rendendo di fatto il sistema gi\u00e0 obsoleto di partenza. Con qualche anno di anticipo, il Neo Geo CD avrebbe potuto ritagliarsi una fetta di mercato abbastanza importante.\nNel 1997 SNK progett\u00f2 e mise sul mercato una nuova scheda arcade, l'Hyper Neo Geo 64, pensata per giochi sia bidimensionali che quelli tridimensionali, ma che di fatto conobbe solo giochi 3D. L'Hyper Neo Geo 64 si rivel\u00f2 un grosso buco nell'acqua, infatti vennero prodotti solo pochi giochi e il sistema venne accantonato dopo solo due anni. Il problema pi\u00f9 grosso dell'Hyper Neo Geo 64 era la scarsa qualit\u00e0 grafica in 3D rispetto alle schede arcade di SEGA e Namco, che oltretutto garantivano conversioni quasi perfette sulle console casalinghe dell'epoca.\nPer riparare i precedenti insuccessi commerciali, SNK scelse la via pi\u00f9 difficile, ovvero sfidare Nintendo sul mercato delle console portatili, dove in precedenza tutti i concorrenti avevano fallito. Nel 1998 usc\u00ec in Giappone il Neo Geo Pocket, un sistema leggermente pi\u00f9 potente del Game Boy di Nintendo, che dovette per\u00f2 sin da subito competere con il Game Boy Color, che aveva il grosso vantaggio di montare uno schermo a colori. Per porre rimedio, SNK nello stesso anno rilasci\u00f2 un nuovo sistema portatile, il Neo Geo Pocket Color, che raggiunse i mercati europei e americani nel 1999. Se all'apparenza il Neo Geo Pocket Color pu\u00f2 sembrare un sistema fallimentare, in realt\u00e0 la possibilit\u00e0 di essere collegato tramite cavo al Dreamcast di SEGA e la popolarit\u00e0 dei franchise SNK ne fecero il miglior avversario del GameBoy dai tempi del Game Gear. Nonostante le buone vendite del sistema a colori, il Neo Geo Pocket, in bianco e nero, si rivel\u00f2 un autentico spreco di risorse, rovinando i progetti di SNK nel mercato dei portatili.\nNel contempo, SNK aveva continuato a lavorare sui Neo-Geo MVS e AES, sviluppando diverse serie famose, quali \"Metal Slug\", \"The King of Fighters\", \"Art of Fighting\", \"Fatal Fury\", \"Samurai Shodown\" e \"The Last Blade\".\nIl fallimento.\nNonostante il successo perdurato nel tempo delle prime macchine Neo-Geo e delle serie di videogiochi compatibili, la societ\u00e0 non riusc\u00ec a salvarsi dalla bancarotta, data soprattutto dalle sfortunate scelte commerciali: alla fine del 2000 SNK era andata in rosso di due miliardi di Yen, chiudendo prima la filiale statunitense per poi fallire e cedere marchio e diritti alla Aruze, casa produttrice di macchine da Pachinko.\nDopo il fallimento di SNK, Eikichi Kawasaki fond\u00f2 con altri 5 ex membri di SNK una nuova casa, la Brezzasoft. Nel frattempo Aruze decise di uscire dal mercato dei videogiochi e di utilizzare i personaggi di SNK per pubblicizzare le sue \"pachislot\" e cercare di convertire il Neo Geo MVS in una macchina simile ad una slot machine. Per questa ragione Aruze vendette i diritti per lo sviluppo delle saghe di \"Metal Slug\" e \"The King of Fighters\" a Brezzasoft e quelli di Crystalis a Nintendo, che fece un remake del gioco su Game Boy.\nNel frattempo Brezzasoft si era appoggiata a team di sviluppo esterni, tra i quali Noise Factory in Giappone ed Eolith e Mega Enterprise in Corea, per continuare la produzione di giochi per Neo Geo. Nel 2002 Kawasaki fond\u00f2 una nuova compagnia, \"Playmore\", che si introdusse nel mercato dei Pachinko per recuperare fondi. La compagnia acquis\u00ec Brezzasoft e \"Sun Amusement\", un'azienda operante nel mercato arcade, e pubblic\u00f2 i seguiti della serie di \"The King of Fighters\" e \"Metal Slug\", in modo da riacquisire notoriet\u00e0 nel mercato videoludico.\nLa ricostituzione e il cambio di nome.\nNel 2003 Kawasaki riacquisisce i diritti sul marchio SNK, fonda la nuova filiale americana \"SNK Neo Geo USA\" (oggi \"SNK USA\") e rinomina Playmore come SNK Playmore. Nello stesso anno e quello seguente, SNK Playmore pubblica gli ultimi titoli per Neo Geo, macchina che con un ciclo vitale di ben quattordici anni diventa l'hardware videoludico pi\u00f9 longevo della storia.\nDal 2004 a oggi SNK Playmore ha sviluppato 5 giochi sulla scheda di Sega Sammy Atomiswave e le versioni tridimensionali di \"The King of Fighters\" e \"Metal Slug\", destinate esclusivamente al mercato delle console.\nA partire dal 2008 SNK Playmore ha sviluppato 2 giochi sulla scheda Taito Type X, e dal 2009 ha cominciato a sviluppare giochi per la scheda Taito Type X2 con il suo primo gioco in HD The King of Fighters XII, seguiti da \"Samurai Shodown Sen\", \" Regulation A\" e \"The King of Fighters XIII\".\nNel marzo 2015, Leyou Technologies Holdings ha presentato un documento di divulgazione di interesse per la borsa di Hong Kong, evidenziando un \"possibile investimento in un noto sviluppatore di videogiochi giapponese\". Nel mese di agosto, il colosso cinese del gaming web mobile 37Games, insieme ad una societ\u00e0 di gestione del risparmio, Orient Securities, hanno annunciato un investimento in joint venture in Ledo Millennium, una controllata di Leyou Technologies. Attraverso Ledo, la joint venture ha acquisito l'81,25% del capitale di Kawasaki in SNK Playmore per 63,5 milioni di dollari. Il motivo riconducibile all'acquisizione \u00e8 stato quello di ottenere i diritti sulla propriet\u00e0 intellettuale di SNK Playmore, per consentirne lo sviluppo, seguendo l'approccio di Marvel, ai mass media, con giochi, fumetti, cinema e televisione.\nAd acquisto completato, SNK ha mostrato un cambio repentino della strategia societaria, focalizzandosi sulla produzione di pachislot e giochi per cellulari rispetto ai suoi tradizionali giochi per console e arcade. \"The King of Fighters XIV\", il primo della serie in pi\u00f9 di mezzo decennio, \u00e8 stato annunciato al Sony Computer Entertainment Press Conference per il Tokyo Game Show 2015 e ha partecipato alla Playstation Experience 2015. Nello stesso anno, l'azienda ha annunciato che si sarebbe ritirata dal mercato delle pachislot, per concentrarsi su console e mobile gaming.\nDal 25 aprile 2016, SNK ha rimosso il nome \"Playmore\" dai suo logo e reintrodotto il suo slogan originale, \"The Future Is Now\", per simboleggiare \"un ritorno alla ricca storia di gioco di SNK\". Il 1\u00ba dicembre 2016, SNK Playmore ha cambiato ufficialmente la propria ragione sociale in SNK Corporation."}
{"id": "550248", "revid": "400694", "url": "https://it.wikipedia.org/wiki?curid=550248", "title": "Miles O'Brien", "text": "Miles Edward O'Brien \u00e8 un personaggio dell'universo fantascientifico di Star Trek. Interpretato dall'attore irlandese Colm Meaney, appare nelle serie televisive ' e '.\n\"The Next Generation\".\nIngegnere della Flotta Stellare, Miles O'Brien appare in \"Star Trek: The Next Generation\" come sottufficiale addetto alla sala teletrasporto. La sua presenza \u00e8 sempre pi\u00f9 frequente durante la quarta stagione, e celebra il suo matrimonio con la botanica Keiko Ishikawa a bordo dell'Enterprise-D.\n\"Deep Space Nine\".\nL'anno seguente si stabilisce con la moglie e la figlia Molly sulla stazione spaziale Deep Space Nine insieme a un gruppo di ufficiali dell'Enterprise, per presidiare la stazione e proteggere il pianeta di Bajor dalla minaccia cardassiana. Da semplice ingegnere sottufficiale diventa capo operazioni della stazione e si occupa di studiare la tecnologia cardassiana in modo da rendere meglio gestibili i computer di bordo; porta avanti un'importante carriera, distinguendosi nella guerra contro il Dominio e accetta la cattedra di ingegneria all'Accademia della Flotta Stellare dopo che la Federazione dei Pianeti Uniti ha concluso la pace con i Fondatori."}
{"id": "550251", "revid": "775372", "url": "https://it.wikipedia.org/wiki?curid=550251", "title": "Will Ferrell", "text": "Biografia.\nIl suo successo negli Stati Uniti inizia con la partecipazione al \"Saturday Night Live\", di cui diventa una colonna portante e si consolida nel tempo con la partecipazione a un gran numero di film campioni di incassi negli Stati Uniti. Nel 1999 partecip\u00f2 al film \"Superstar\". Ferrell fa parte di un gruppo non ufficiale di attori americani denominato Frat Pack dalla stampa cinematografica. Il gruppo include, tra gli altri, Ben Stiller e Owen Wilson.\nL'ingresso di Ferrell nel Frat Pack avviene in seguito alla sua partecipazione alla pellicola \"Zoolander\" (2001), nella quale Stiller e Wilson ricoprono il ruolo di protagonisti e Ferrell quello dello stilista malvagio Mugatu. La sua filmografia come membro del Frat Pack include altri film come \"Old School\" (2003), \"Starsky &amp; Hutch\" (2004), \"Anchorman - La leggenda di Ron Burgundy\" (2004) e \"2 single a nozze - Wedding Crashers\" (2005).\nNel 2005 \u00e8 candidato al Razzie Awards al peggior attore protagonista dell'anno in \"Vita da strega\" e \"Derby in famiglia\", conquistando il Razzie Awards alla peggior coppia insieme con Nicole Kidman. Nel 2007 la rivista di cinema \"Nocturno\" ha realizzato il primo dossier completo dedicato al fenomeno del Frat Pack; nello stesso anno ha creato il sito di produzione \"Funny or Die\". Nel 2009 compare nell'ottavo episodio della quarta stagione di \"Uomo vs. Natura\", dove attraversa il deserto ghiacciato della Svezia insieme all'avventuriero Bear Grylls.\nNel 2012 partecipa alla commedia \"Candidato a sorpresa\" al fianco di Zach Galifianakis, mentre nel 2013 fa un cameo ne \"Gli stagisti\", con Owen Wilson e Vince Vaughn, e torna a interpretare Ron Burgundy nel sequel di \"Anchorman - La leggenda di Ron Burgundy\", intitolato \"Anchorman 2 - Fotti la notizia\". Nel 2016 torna a interpretare il perfido stilista Mugatu in \"Zoolander 2\" al fianco di Ben Stiller e Owen Wilson.\nVita privata.\nFerrell \u00e8 sposato dal 2000 con l'attrice Viveca Paulin; i due hanno tre figli: Magnus (2004), Mattias (2006) e Axel (2010). Grande appassionato di calcio, \u00e8 un tifoso e investitore del Los Angeles Football Club.\nDoppiatori italiani.\nNelle versioni in italiano delle opere in cui ha recitato, Will Ferrell \u00e8 stato doppiato da:\nDa doppiatore \u00e8 sostituito da:"}
{"id": "550253", "revid": "287204", "url": "https://it.wikipedia.org/wiki?curid=550253", "title": "Associazione Nordamericana di Vessillologia", "text": "La Associazione nordamericana di Vessillologia (North American Vexillological Association, NAVA) \u00e8 un'associazione dedicata alla vessillologia. Ricercatori, disegnatori, collezionisti e appassionati di bandiere degli Stati Uniti e del Canada, si incontrano annualmente in convegni per presentare e discutere ricerche o per onorare realizzazioni vessillologiche con i seguenti premi:\nLa NAVA, inoltre, ha attirato particolare attenzione per la pubblicazione di sondaggi sulle qualit\u00e0 grafiche delle bandiere di citt\u00e0 e stati americani."}
{"id": "550254", "revid": "400694", "url": "https://it.wikipedia.org/wiki?curid=550254", "title": "Julian Bashir", "text": "Julian Subatoi Bashir \u00e8 un personaggio immaginario dell'universo fantascientifico di \"Star Trek\", apparso nella serie televisiva \"\" e interpretato dall'attore britannico Alexander Siddig. Il dottor Julian Bashir \u00e8 l'ufficiale medico a bordo della stazione spaziale Deep Space Nine e in seguito anche della nave stellare USS \"Defiant\".\nBiografia.\nDi origini arabe, Bashir nasce nel 2341 e da bambino \u00e8 affetto da un handicap, ma, come rivelato nell'episodio \"Il dottor Bashir, suppongo\" della 5\u00aa stagione della serie \"DS9\", il giovane Julian viene sottoposto, durante l'infanzia, per volont\u00e0 dei suoi genitori, ad interventi illegali di ingegneria genetica volti a conferirgli capacit\u00e0 mentali e fisiche superiori alla norma. Questo fatto verr\u00e0 scoperto solo durante un'indagine sulla sua vita privata, effettuata a scopo cautelativo per poter adoperare la sua figura come modello per un nuovo prototipo di Medico olografico; il padre di Bashir si far\u00e0 carico delle accuse mosse al figlio e si far\u00e0 incarcerare per evitare a quest'ultimo la radiazione dalla Flotta Stellare, pena prevista per le persone geneticamente modificate.\nIn tal modo Bashir potr\u00e0 continuare ad esercitare la sua professione.\nNel 2369 viene trasferito sulla stazione spaziale Deep Space Nine come ufficiale medico capo. Nella stazione si innamora di Jadzia Dax, senza intraprendere mai una relazione con lei. Bashir fa la conoscenza con tutti gli ufficiali della stazione e stringe una particolare amicizia con Miles O'Brien, il capo ingegnere. Si fidanza inizialmente con la ragazza daboo Leeta, poi con Ezri Dax. La misteriosa Sezione 31 si interessa alle sue particolari caratteristiche fisiche e psicologiche, ma egli \u00e8 pi\u00f9 che deciso a restare sulla stazione.\nLe passioni di Bashir.\nJulian ha molti hobby, ma i pi\u00f9 importanti sono le freccette (gioco in cui sfida ripetutamente Miles) e il ponte ologrammi. I programmi olografici che preferisce sono:"}
{"id": "550258", "revid": "119826439", "url": "https://it.wikipedia.org/wiki?curid=550258", "title": "Centro italiano studi vessillologici", "text": "Il Centro italiano studi vessillologici (CISV) \u00e8 nato a Torino nel 1972 da una costola dell'Accademia di San Marciano. Il suo fondatore e primo presidente \u00e8 stato Aldo Ziggioto. Il CISV \u00e8 una associazione senza fini di lucro.\nNel 1973 il CISV fu ammesso alla FIAV e presentato durante il Congresso di Londra. Nel 1974 venne creata la rivista ufficiale: \"Vexilla Italica\". I soci dell'associazione ricevono inoltre il bollettino \"Vexilla Notizie\".\nConvegni.\nLa prima bandiera del CISV fu presentata e issata per la prima volta nel 1973 e creata dallo stesso Aldo Ziggioto, in occasione del riconoscimento internazionale.\nPer vedere la prima riunione sociale, tenutasi a Milano, si dovette addirittura aspettare la fine del 1989.\nIl proposito di rivedersi l'anno successivo a Firenze, non si comp\u00ec per vari motivi e si dovette attendere il 2 giugno 1996 perch\u00e9 il progetto si realizzasse. Da allora, tutti gli anni, il CISV celebra il suo convegno. Nel 1997, il primo di giugno, ci si riun\u00ec di nuovo a Firenze, cos\u00ec come nel 1998.\nLe bandiere dei convegni.\nNel terzo incontro fiorentino, che si svolse il 6 giugno 1998, si inaugurarono due consuetudini: la visita o la partecipazione di vessillologi stranieri (Alfred Znamierowski fu allora il gradito ospite) e la bandiera del convegno, sempre diversa di anno in anno. La bandiera del 1998 era rosso-verde con al centro uno scudo di foggia medievale, formato per met\u00e0 dello stemma del CISV e per met\u00e0 dal giglio di Firenze; sul puntale dell'asta, il numero romano IV indicava l'edizione del convegno.\nLa bandiera del convegno del 1999 istituito di nuovo a Milano, citt\u00e0 che conta il maggior numero di soci, aveva il campo verde come quella della Regione Lombardia e portava una croce rossa in campo bianco, propria della citt\u00e0 di Milano. La \"V\" gialla nel cantone, che riprendeva le linee curve dell'emblema del CISV, era da intendersi come iniziale di vessillologia e indicava al tempo stesso la quinta edizione del convegno.\nIl sesto incontro si tenne a Lucca nel maggio del 2000 ed ebbe un buon numero di partecipanti, tra i quali Michael Faul del Flag Institute britannico e Peter Orenski della North American Vexillological Association, che gi\u00e0 era stato presente alla precedente riunione di Milano. La bandiera del convegno era quadrata, azzurra come il gonfalone della provincia di Lucca, con una pantera al naturale, emblema tradizionale lucchese, sorreggente due scudi di foggia medievale: quello del CISV e quello bianco-rosso del comune di Lucca; nel cantone il logo del convegno, formato dalla scritta in caratteri antichi A.D.MM (Anno Domini 2000) e dalla cifra romana \"VI\", il tutto in oro e racchiuso in una cornice pure in oro.\nStessa citt\u00e0 e stessa sede per il convegno del 2001, il settimo della serie, nel corso del quale fu approvata la bandiera del presidente, bianca con lo stemma del CISV al centro. La bandiera propria del convegno corrispondeva a quella civica lucchese, con l'aggiunta di un ventaglio diviso in sette spicchi gialli e verdi che indicavano il numero del convegno, formavano pi\u00f9 volte l'iniziale \"V\" e ricordavano, grazie al disegno curvilineo, lo stemma del CISV.\nNel 2002 l'ottavo incontro venne organizzato a Roma. Il vessillo commemorativo unisce i colori romani, porpora e giallo-oro, a quelli del CISV, verde e giallo; sul triangolo verde, la foglia d'edera con il numero del convegno \"VIII\".\nIl nono convegno (2003) si tenne a Prato e la bandiera riportava uno dei simboli pi\u00f9 noti della citt\u00e0 e della provincia: il \"cavaliere pratese\", modificato con i simboli del CISV sullo scudo e sul gagliardetto.\nNel 2004 si torn\u00f2 di nuovo a Firenze e questa volta la bandiera portava nel campo verde un cantone celeste recante il Battistero e le chiavi d'oro della citt\u00e0 legate con cordone d'oro. Al battente lo stemma del CISV.\nLa bandiera per l'XI Convegno nazionale (28-29 maggio 2005) \u00e8 un'esaltazione dei simboli della citt\u00e0 e del territorio di Lucca: il campo azzurro, la corona di marchese e lo scudo troncato concorrono e si fondono armonicamente con lo stemma del CISV. Lo scudo lucchese ospita lo stemma dell'associazione, quasi a simboleggiare l'accoglienza delle citt\u00e0 nei confronti del convegno.\nL'incontro del 6-7 maggio 2006 ha avuto una bandiera divisa in dodici scacchi come le edizioni del convegno. Gli scacchi bianchi e rossi sono tratti dallo stemma civico di Pistoia. Il giallo e il verde sono i colori dello stemma del CISV.\nA questa edizione del convegno \u00e8 stato dato il titolo di \"Micchi e Scacchi\", titolo che allude ai due simboli riconosciuti della citt\u00e0 di Pistoia: l'orso, che localmente \u00e8 anche chiamato \"micco\", e gli scacchi bianchi e rossi, che caratterizzano stemma, gonfalone e bandiera pistoiese.\nDal 2006 si sono tenuti altri tredici Convegni: a Pisa (2007), a Modena (2008), a Verona (2009), a Brescia (2010), a Lucca (2011), a Bollate (2012), a Gubbio (2013), a Varese (2014), a Tolentino (2015), a Fano (2016), a Torino (2017), a Milano (2018) e ad Urbino (2019).\nCariche.\nGli attuali membri del Consiglio del CISV sono:\nLe altre cariche sono:"}
{"id": "550259", "revid": "767487", "url": "https://it.wikipedia.org/wiki?curid=550259", "title": "Whitney Smith", "text": "Smith \u00e8 stato uno dei pi\u00f9 eminenti vessillologi internazionali. Il termine \"vessillologia\", da lui introdotto nel 1958 nell'articolo \"Flags of the Arab World\" (\"Bandiere del mondo arabo\"), si riferisce allo studio accademico di tutti gli aspetti delle bandiere.\nSmith ha conseguito il diploma d'arte all'Universit\u00e0 di Harvard e la laurea e specializzazione all'Universit\u00e0 di Boston. Fu istruttore e assistente professore di scienze politiche alla Boston University dal 1964 al 1970.\nNel 1961 Smith e il collega Gerhard Grahl fondarono \"The Flag Bulletin\", il primo giornale al mondo sulle bandiere. L'anno seguente Smith costitu\u00ec il \"Flag Research Center\" a Winchester nel Massachusetts. Egli continua a lavorare come direttore ed editore del bimestrale \"The Flag Bulletin\".\nSmith lavor\u00f2 con Klaes Sierksma all'organizzazione del Primo congresso internazionale di vessillologia (Muiderberg, Paesi Bassi) nel 1965. A loro si un\u00ec Louis M\u00fchlemann con il quale fondarono la Federazione internazionale associazioni vessillologiche (FIAV), che venne ufficialmente inaugurata nel 1969. Smith fond\u00f2 inoltre la prima associazione americana di vessillologia, la North American Vexillological Association (NAVA) nel 1967.\nSmith ha scritto 27 libri sulle bandiere, in particolare \"Flags Through the Ages and Across the World\", \"The Flag Book of the United States\" e \"Flag Lore of all Nations\". Smith ha inoltre disegnato la bandiera della Guyana e come vessillografo ha servito numerosi governi e associazioni. Nel 1981 Smith prese parte alla commissione che svilupp\u00f2 la bandiera di Bonaire.\nIn suo onore \u00e8 anche dedicato un premio annuale che la NAVA assegna a chi si \u00e8 particolarmente distinto nella vessillologia.\n\u00c8 morto il 17 novembre 2016, all'et\u00e0 di 76 anni.\nNote.\n "}
{"id": "550264", "revid": "123804831", "url": "https://it.wikipedia.org/wiki?curid=550264", "title": "Plinto", "text": "Il plinto (anche plinto di fondazione) \u00e8 una struttura edilizia rientrante, fra le fondazioni superficiali, solitamente costituito da un blocco in calcestruzzo armato a forma di parallelepipedo.\nUtilizzi.\nL'uso dei plinti isolati \u00e8 il pi\u00f9 comune laddove il sedime sia in grado di sopportare una tensione di lavoro non troppo ridotta (almeno 1,5 \u00f7 2 daN/cm2) e non desti preoccupazione in relazione a possibili cedimenti differenziali.\nTipologia.\nLe fondazioni a plinto normale si possono suddividere nei seguenti tipi principali in funzione del rapporto tra l'altezza h e lo sporto s :\naltre tipologie di plinti attualmente poco usati sono:\nForma.\nSolitamente il plinto \u00e8 costituito da un blocco in calcestruzzo armato a forma di parallelepipedo, a base tipicamente quadrata o rettangolare, che viene realizzato al di sotto di ciascun pilastro della struttura, e centrato rispetto a questo, allo scopo di trasmettere il carico derivante dalla stessa al terreno di fondazione con valori ammissibili di tensioni sul sedime.\nIn generale \u00e8 opportuno che i plinti vengano realizzati a base (pianta) quadrata; nel caso in cui il carico trasmesso dal pilastro sia notevolmente eccentrico o il pilastro notevolmente allungato si adotta la base rettangolare. La sezione del plinto pu\u00f2 essere rettangolare (con altezza minore della base) oppure a trapezio (base maggiore a terra, base minore in alto cio\u00e8 verso il pilastro). A volte, per ragioni architettoniche e non strutturali, si usa un plinto cubico (sezione e pianta quadrate).\nLe dimensioni del plinto dipendono dai carichi provenienti dalla sovrastruttura, dalle sollecitazioni agenti, dal funzionamento statico che si vuole ottenere (plinto rigido o flessibile) e dalla capacit\u00e0 portante del terreno.\nSituazioni contingenti possono tuttavia richiedere plinti di forma differente (ad esempio, il plinto zoppo per pilastri posti sul confine della propriet\u00e0 dove non \u00e8 possibile centrare il plinto sotto il pilastro).\nUsualmente, i plinti ordinari hanno uno spessore che varia tra 40\u00a0cm e 80\u00a0cm, e dimensioni in pianta da 1,00 m fino a 6,00 m per lato.\nLo spessore \u00e8 legato fondamentalmente alle sollecitazioni di taglio o punzonamento, mentre le dimensioni e la forma della base sono correlate alla capacit\u00e0 portante del terreno e ai carichi provenienti dalla sovrastruttura.\nNormalmente in corrispondenza dell'estradosso del plinto viene realizzata una risega di non pi\u00f9 di 5\u00a0cm che serve per l'appoggio in piano delle casseforme del pilastro.\nPosa in opera.\nLa quota di posa dei plinti deve essere tale da evitare gli strati superficiali di terreno pi\u00f9 comprimibili, raggiungendo gli strati di terreno pi\u00f9 compatti e profondi prescelti come portanti.\nSe gli strati superficiali del terreno risultano meccanicamente conformi, \u00e8 sempre consigliabile evitare fondazioni troppo superficiali per le quali risulta nullo l'effetto incastro.\nIl plinto viene realizzato sopra un getto di calcestruzzo magro di sottofondazione, chiamato magrone, generalmente privo di armatura metallica, tranne casi particolari, che determina la quota di posa del plinto.\nIl magrone si rende necessario innanzitutto perch\u00e9 il piano di appoggio sia compatto (quando ad es. con lo scavo eseguito a macchina il fondo dello stesso risultasse ancora smosso dopo la preparazione, poi per avere un piano livellato sul quale posare le armature metalliche e dal quale battere le quote).\nComunque le armature non vengono direttamente posate sul calcestruzzo magro, ma sono tenute distanziate da questo mediante distanziatori in calcestruzzo prefabbricato o in plastica, ci\u00f2 perch\u00e9 risultino avvolte bene dal calcestruzzo garantendo il giusto copriferro.\nIl plinto viene realizzato all'interno di una cassaforma in legno o talvolta metallica, dove viene disposta l'armatura del plinto stesso e i ferri di ripresa verticali per il pilastro spesso sagomati a molletta.\nPosata l'armatura viene effettuato il getto di calcestruzzo.\nNel caso di carichi rilevanti e pilastri ravvicinati, si potrebbero avere plinti molto vicini, in questo caso si pu\u00f2 optare per la trave di fondazione, o talvolta per la piastra di fondazione, detta anche platea.\nArmatura dei plinti.\nL'armatura dei plinti di fondazione \u00e8 costituita da ferri disposti sulla faccia inferiore e nelle due direzioni, tali da realizzare in ciascuna direzione un'area metallica in grado di assorbire con tassi ammissibili della tensione di lavoro, gli sforzi di trazione.\nPer plinti rigidi o per plinti flessibili nei quali il rapporto tra il lato del pilastro e quello del plinto \u00e8 \u2265 0,3 \u00e8 opportuno che l'armatura venga distribuita all'incirca uniformemente sulla lunghezza del plinto.\nIn caso contrario \u00e8 opportuno addensare l'armatura in corrispondenza del pilastro.\nOltre a dette armature vanno posizionati due staffoni perimetrali orizzontali usualmente dello stesso diametro delle armature, dei quali uno a livello del piano delle armature, l'altro a un'altezza di 20 \u00f7 25\u00a0cm rispetto a detto piano.\nIn terreni coerenti \u00e8 opportuno ripiegare le armature di 25 \u00f7 30\u00a0cm.\nZona sismica.\nIn zone sismiche, per evitare spostamenti orizzontali relativi, i plinti devono essere collegati tra loro da un reticolo di travi.\nOgni collegamento deve esser proporzionato in modo che sia in grado di sopportare una forza assiale di trazione o di compressione pari a un decimo del maggiore dei carichi verticali agenti sui plinti posti all'estremit\u00e0 della trave.\nQuesti collegamenti possono esser omessi solo nel caso di terreni di elevate caratteristiche meccaniche (es. rocce) e in zone a bassa sismicit\u00e0.\nPlinti di confine.\nIl problema del plinto di confine sorge allorquando la struttura in elevazione prevede un pilastro al confine della propriet\u00e0, tale quindi che non risulti possibile, rimanendo nel suolo di pertinenza, realizzare un plinto centrato sotto il pilastro.\nTale situazione, ove possibile, andrebbe evitata, prevedendo nel progetto della struttura di elevazione, un arretramento del pilastro di confine, raggiungendo il confine di propriet\u00e0 con delle travi a sbalzo da detto pilastro.\nNel caso in cui esista per\u00f2 tale problema, esso pu\u00f2 essere risolto con vari tipi di strutture di fondazioni.\nLe pi\u00f9 utilizzate sono:\nPlinto su pali.\nSi ricorre a tale tipo di fondazione o nel caso in cui il terreno ha una scarsissima capacit\u00e0 portante o nel caso in cui detta capacit\u00e0 sia rinvenibile a notevole profondit\u00e0.\nCaratteristiche.\nTale fondazione consiste nel realizzare al di sotto dei pilastri degli elementi, solitamente prismatici, poggianti su sottostanti pali infissi nel terreno.\nI plinti trasmettono quindi ai pali il carico riveniente dai pilastri.\nIl carico \u00e8 poi trasmesso dai pali al terreno o attraverso la resistenza d'attrito sulla superficie laterale o direttamente alla punta del palo ovvero parte per attrito e parte alla punta.\nGeometria del plinto.\nLa forma planimetrica del plinto su pali dipende dal numero di pali sottostanti la cui disposizione deve essere tale che il baricentro del sistema di pali al di sotto del plinti deve coincidere con il baricentro del pilastro sovrastante:\nPlinto prefabbricato.\nLe strutture intelaiate monopiano e pluripiano a componenti prefabbricati possono essere completate da componenti integrativi quali i plinti prefabbricati.\nSempre pi\u00f9 spesso infatti, per la realizzazione delle fondazione isolate di edifici prefabbricati, si utilizzano i plinti prefabbricati \"a bicchiere \".\nTipologie.\nSi possono distinguere tre serie di plinti a bicchiere:\nEsistono anche plinti per illuminazione ovvero elementi strutturali in cui vengono inseriti lampioni e punti luce, come base di sostegno e fondazione. Contengono ovviamente delle cavit\u00e0, sulla base o profili cavi variamente sagomati, per far passare i cavi elettrici.\nVerifiche.\nLe verifiche statiche normalmente eseguiti per i plinti gettati in opera dovranno essere estese, in questo caso, anche nelle fasi transitorie di montaggio dell'edificio.\nPosa in opera.\nRealizzato in opera il magrone, su questo va posato il plinto prefabbricato.\nPer rendere celere e precisa la posa in opera del pilastro prefabbricato all'interno del plinto, dal centro della sezione di base del montante sporge uno spinotto metallico destinato a entrare in una boccola di centraggio, pure questa metallica, ammarata sul fondo del bicchiere del plinto prefabbricato.\nUna volta inserito il pilastro nell'alloggiamento si deve controllare che lo spinotto di base sia penetrato nel foro della boccola e quindi si procede al controllo della verticalit\u00e0 mediante filo a piombo e inserimento di cunei nel vano compreso tra la superficie interna del bicchiere e quella esterna del pilastro distanti non meno 2,5\u00a0cm.\nSi procede infine al getto di inghisamento dopo aver verificato la verticalit\u00e0 strumentalmente."}
{"id": "550266", "revid": "1305772", "url": "https://it.wikipedia.org/wiki?curid=550266", "title": "Encores (Dire Straits)", "text": "Encores EP \u00e8 un EP della band inglese Dire Straits, pubblicato nel maggio del 1993 e anche incluso come secondo CD in un'edizione limitata del loro album live \"On the Night\" dello stesso anno, contenente quattro canzoni registrate dal vivo durante il tour promozionale dell'album \"On Every Street\".\nIl disco arriva in prima posizione in Francia (per sei settimane) e in Spagna, in terza in italia e nei Paesi Bassi ed in decima in Norvegia."}
{"id": "550267", "revid": "125664139", "url": "https://it.wikipedia.org/wiki?curid=550267", "title": "Owen Wilson", "text": "Biografia.\nOwen \u00e8 nato a Dallas, Texas, dalla fotografa Laura Cunningham e da Robert Andrew Wilson, un dirigente pubblicitario e gestore di una stazione televisiva pubblica. Ha due fratelli, entrambi attori: Luke e Andrew. La sua famiglia, proveniente dal Massachusetts, \u00e8 di origini irlandesi. Wilson ha frequentato il New Mexico Military Institute e l'Universit\u00e0 del Texas a Austin, dove ha conseguito una laurea in Inglese. Nella stessa universit\u00e0 ha conosciuto Wes Anderson, amico con cui ha collaborato pi\u00f9 volte a livello cinematografico.\nFrat Pack.\nWilson, insieme a suo fratello Luke Wilson e a Ben Stiller, Will Ferrell, Vince Vaughn, Jack Black e Steve Carell, \u00e8 considerato dalla stampa cinematografica statunitense membro del cosiddetto Frat Pack, un gruppo di attori comici amici che collaborano spesso insieme. Owen \u00e8 uno dei due membri del gruppo ad aver ricevuto una \"nomination\" agli Oscar (per la sceneggiatura de \"I Tenenbaum\"), insieme a Steve Carell, che l'ha ricevuta nel 2015 per la sua interpretazione in \"Foxcatcher - Una storia americana\" come miglior attore protagonista.\nHa recitato in dodici film accanto a Ben Stiller: \"Il rompiscatole\" (1996), \"Hard Night\" (1998), \"Ti presento i miei\" (2000), \"Zoolander\" (2001), \"I Tenenbaum\" (2001), \"Starsky &amp; Hutch\" (2004), \"Mi presenti i tuoi?\" (2004), \"Una notte al museo\" (2006), \"Una notte al museo 2 - La fuga\" (2009), \"Vi presento i nostri\" (2011), \"Notte al museo - Il segreto del faraone\" (2014), \"Zoolander 2\" (2016).\nVita privata.\nIl 26 agosto 2007 Wilson \u00e8 stato ricoverato presso l'ospedale St. John di Los Angeles a seguito di un tentato suicidio. I motivi del gesto sembrano legati a problemi di droga. Il suo avvocato ha confermato che l'attore \u00e8 stato in cura per la depressione. L'incidente del 2007 ha causato a Wilson qualche problema sul piano professionale; \u00e8 stato infatti escluso dal cast del film \"Tropic Thunder\", in cui avrebbe recitato accanto a Ben Stiller, e la sua parte \u00e8 andata a Matthew McConaughey.\nHa avuto una relazione con l'attrice Demi Moore e con la cantante Sheryl Crow, la quale ha poi dedicato, alla loro storia, la canzone \"Safe and Sound\". Sul set di \"Tu, io e Dupree\" ha conosciuto Kate Hudson con cui ha avuto una relazione, interrotta e ripresa due volte dal 2006 al 2008.\nIl 14 gennaio 2011 alle Hawaii \u00e8 nato il suo primo figlio Robert Ford Wilson, frutto della relazione con lo sceriffo del cielo Jade Duell; la loro relazione fin\u00ec nel giugno dello stesso anno, dopo un anno e mezzo di fidanzamento. Il 30 gennaio 2014 ha avuto il suo secondo figlio, Finn, dalla relazione con la personal trainer Caroline Lindqvist, da cui si \u00e8 poi separato. Per 5 anni \u00e8 stato fidanzato con Varunie Vongsvirates, dalla quale ha avuto nel 2018 un'altra figlia, Lyla Aranya.\nDoppiatori italiani.\nNelle versioni in italiano dei suoi film, Owen Wilson \u00e8 stato doppiato da:\nDa doppiatore \u00e8 sostituito da:"}
{"id": "550273", "revid": "212348", "url": "https://it.wikipedia.org/wiki?curid=550273", "title": "Occhiali da sole", "text": "Gli occhiali da sole sono un dispositivo di protezione individuale, votato a salvaguardare l'apparato visivo di una persona dai possibili rischi causati dalla radiazione solare intensa.\nStoria.\nDai tempi preistorici, gli Inuit indossano maschere d'avorio che bloccano i raggi del sole riflessi dalla neve. Sotto l'Impero romano, Plinio racconta che l'imperatore Nerone guardava le lotte dei gladiatori attraverso smeraldi. In Cina, i vetri di quarzo fum\u00e8 sono stati utilizzati nel XII secolo per proteggere gli occhi contro l'abbagliamento e per nascondere le espressioni dagli occhi dei giudici durante l'interrogatorio.\nSicuramente tra i primi a mettere a punto occhiali da sole nella moderna accezione fu il Duca Gian Vincenzo Pinelli, avente titolo di duca di Acerenza e Giugliano, (Napoli, 1535 \u2013 Padova, 31 agosto 1601), un eccezionale umanista italiano, conosciuto come un dotto e un mentore di Galileo Galilei.\n\u00c8 stato anche un botanico celebre, bibliofilo e collezionista di strumenti scientifici, e la sua enorme biblioteca era probabilmente la pi\u00f9 grande nel XVI secolo in Italia, costituita al momento della sua morte da circa 8.500 opere stampate. Segretario di Pinelli, Paolo Gualdo, scrisse e pubblic\u00f2 (1607) una biografia di Pinelli, che \u00e8 anche il ritratto dello studioso perfetto e collezionista di libri.\nIl suo amore per i libri e manoscritti, e il suo interesse per l'ottica deriv\u00f2 da una disabilit\u00e0: un incidente d'infanzia avevano distrutto la visione di un occhio, costringendolo a proteggere la sua visione debole con lenti verdi tinta. Risulta quindi essere il primo ad aver applicato lenti colorate (c.d. lenti bruciate veneziane) ad occhiali, sicch\u00e9 \u00e8 da considerare fra i possibili inventori degli occhiali da sole nella accezione moderna. Solo agli inizi del 1700, quindi oltre 100 anni dopo la morte di Pinelli, a Venezia si cominciarono a montare le lenti sugli occhiali in maniera diffusa. (rif. quotidiano Roma ed. luglio 2018 \"Gli occhiali da sole un'invenzione del lucano Giovanni Vincenzo Pinelli\" intervista al Dott. Raffaello Glinni a firma Leonardo Pisani).\nI primi occhiali con lenti per filtrare i raggi UVA sono prodotti nelle vetrerie di Murano, a Venezia dove delle copie del Settecento sono sopravvissute. Questi occhiali anche detti \u201cocchiali da gondola\u201d, \u201cvetri da gondola\u201d o \u201cvetri di dama\u201d con vetro verde sono stati utilizzati dalla nobilt\u00e0 veneziana per preservare la vista dal riverbero costante della luce sull'acqua della laguna.\nNell'estate 2014, le sale monumentali della Biblioteca Marciana ospitano una mostra dedicata agli occhiali da sole alla maniera della Venezia settecentesca. Intitolata \"Occhiali da Doge. Gli occhiali da sole nella Venezia del Settecento\", l'esposizione presenta una collezione di pezzi unici e molto rari (come gli occhiali con lenti \u201cpoliedriche\u201d o occhiali del tipo \u201cGoldoni\u201d) ad uno dei quali si attribuisce la propriet\u00e0 al doge Alvise IV Giovanni Mocenigo\nCostruzione.\nL'occhiale da sole si compone principalmente di due parti: montatura e lenti.\nMontatura.\nLa montatura per occhiali da sole pu\u00f2 essere molto variabile nella struttura, ancor pi\u00f9 rispetto ad un occhiale da vista.\nUna montatura per occhiali da vista pu\u00f2 essere utilizzata anche come struttura per applicare filtri o lenti da sole. Il limite di questa soluzione spesso \u00e8 dato dall'estetica, poich\u00e9 spesso le montature da sole sono diverse da quelle da vista. Difatti, in generale le montature da sole sono costruite in modo tale da coprire maggiormente l'occhio, sia come dimensione della lente stessa (calibro della montatura), sia per le aste pi\u00f9 spesse.\nUn altro sistema di protezione utilizzato \u00e8 quello delle lenti avvolgenti, cio\u00e8 molto pi\u00f9 curve rispetto alle lenti standard da vista. Queste, permettono di seguire ancora di pi\u00f9 il profilo del volto dando cos\u00ec una maggiore copertura.\nLenti.\nGli occhiali da sole sono costituiti da due lenti che, qualora queste abbiano anche un effetto di correzione di difetti visivi, possono essere diverse fra loro.\nI materiali di base sono organici (resine plastiche) o minerali (vetro). La plastica ha tra i vantaggi la resistenza agli urti, mentre il vetro \u00e8 pi\u00f9 resistente ai graffi (caratteristica che viene limitata da trattamenti della superficie, la quale comunque verr\u00e0 rigata). La plastica ha solitamente un indice di rifrazione minore ed \u00e8 quindi pi\u00f9 spessa, mentre il vetro, al contrario, \u00e8 pi\u00f9 sottile. La plastica \u00e8 pi\u00f9 leggera, il vetro pi\u00f9 pesante. Su queste basi vengono applicati trattamenti analoghi a quelli delle lenti correttive, come il trattamento indurente (chiamato impropriamente \"antigraffio\"), o i vari trattamenti antiriflesso.\nLa lente viene trattata in modo da ottenere una riduzione della luminosit\u00e0 che l'attraversa. Questo trattamento consiste normalmente nella colorazione della lente. Esistono inoltre alcuni trattamenti particolari, volti ad ottenere speciali caratteristiche filtranti.\nTipi particolari di occhiali da sole.\nOltre agli occhiali da sole con lenti semplicemente colorate, esistono altre tipologie.\nGli occhiali fotocromatici sono caratterizzati da lenti la cui colorazione varia a seconda della luminosit\u00e0 esterna, comportandosi come occhiali da sole a riduzione di luminosit\u00e0 variabile, da quasi nulla a molto elevata..\nGli occhiali digradanti hanno una colorazione variabile, e quindi una trasmissione di luminosit\u00e0 mutevole sulla lente. La parte superiore, blocca gran parte della radiazione solare, mentre quella inferiore \u00e8 pi\u00f9 trasparente: per queste caratteristiche sono particolarmente indicati per la guida di veicoli.\nNormative.\nGli occhiali da sole sono considerati dispositivi di protezione individuali di prima categoria, in base al decreto legislativo 475/1992 e successive modificazioni. In quanto tali, gli occhiali da sole sono regolamentati dalle normative europee 89/686/CEE, 93/68/CEE, 93/95/CEE e 96/58/CE, recepite in Italia dal suddetto D.Lgs. 475/1992 e dal decreto legge 10/1997. Tutte queste normative sono state armonizzate nella norma EN 1836:1997, recepita in Italia come norma UNI EN 1836:2006, ed in seguito ad alcune modifiche come UNI EN 1836:2008. La normativa prevede che ad ogni occhiale debbano essere allegate le seguenti informazioni:\nLa normativa suddivide gli occhiali da sole in 5 categorie, a seconda del livello di riduzione della luminosit\u00e0:\nLe lenti di categoria 4 non sono adatte per la guida di veicoli."}
{"id": "550274", "revid": "712828", "url": "https://it.wikipedia.org/wiki?curid=550274", "title": "Erenbrulli", "text": ""}
{"id": "550277", "revid": "1711941", "url": "https://it.wikipedia.org/wiki?curid=550277", "title": "Rhudaur", "text": ""}
{"id": "550278", "revid": "217591", "url": "https://it.wikipedia.org/wiki?curid=550278", "title": "Federico Ozanam", "text": "Apologista cattolico, fu il fondatore della Societ\u00e0 San Vincenzo De Paoli (inizialmente conosciuta come \"Conferenza di Carit\u00e0\"), beatificato da papa Giovanni Paolo II nel 1997.\nBiografia.\nFederico Antonio Ozanam nacque a Milano il 23 aprile 1813, quinto dei quattordici figli di Antoine Ozanam. Il padre aveva prestato servizio nell'esercito di Napoleone, dopo la caduta della Repubblica, esercit\u00f2 le attivit\u00e0 di precettore, commerciante e medico. La sua famiglia aveva forse remotissime radici ebraiche, e si era stabilita nella zona di Lione da varie generazioni. Suo bisnonno, Jacques Ozanam (1640-1717), fu un importante matematico.\nAll'et\u00e0 di 2 anni nel 1815, si trasfer\u00ec con la famiglia a Lione, dove ebbe inizio la sua formazione scolastica. Qui fu fortemente influenzato da uno dei suoi professori, l'abate Noirot, che lo introdusse al Cattolicesimo. Nel 1831 pubblic\u00f2 un pamphlet contro le idee di Henri de Saint-Simon, che attir\u00f2 le attenzioni di Alphonse de Lamartine.\nL'anno seguente part\u00ec per Parigi per studiare Giurisprudenza, qui soggiorn\u00f2 presso la famiglia di Andr\u00e9-Marie Amp\u00e8re, che gli fece conoscere Fran\u00e7ois-Ren\u00e9 de Chateaubriand, Jean-Baptiste Henri Lacordaire, Charles de Montalembert e altri intellettuali cattolici francesi.\nDurante il periodo degli studi collabor\u00f2 a vari giornali, in particolare alla \"Tribune Catholique\", che dal 1\u00ba novembre 1833 si chiam\u00f2 \"L'Univers\".\nIn questo periodo organizz\u00f2 numerose conferenze di Storia. In seguito alla domanda di un saint-simoniano che gli chiese perch\u00e9 egli s'interessasse al passato, mentre c'erano molti poveri d'assistere, la sua vita si orient\u00f2 verso l'assistenza ai pi\u00f9 indigenti. Cos\u00ec, nell'aprile del 1833 insieme ad alcuni amici, come lui parrocchiani della chiesa parigina di Saint-\u00c9tienne-du-Mont, prese la decisione di fondare una piccola societ\u00e0 votata all'aiuto dei poveri, che prese il nome di Conferenza di carit\u00e0. Nel 1835 la conferenza si mise sotto la protezione di san Vincenzo de' Paoli mutando la denominazione in Societ\u00e0 di San Vincenzo de' Paoli, ancor oggi una delle maggiori organizzazioni di carit\u00e0 cattoliche.\nNel 1836 si laure\u00f2 in Giurisprudenza e nel 1838 in Lettere con una tesi su Dante, che sar\u00e0 alla base di una delle sue opere pi\u00f9 importanti.\nL'anno dopo fu nominato professore di diritto commerciale a Lione e nel 1840 fu nominato professore assistente di letteratura straniera alla Sorbona, si stabil\u00ec quindi a Parigi dove inizi\u00f2 un'intensa carriera accademica e giornalistica.\nNel giugno del 1841 si spos\u00f2 con Am\u00e9lie Soulacroix, originaria di Lione. Nel viaggio di nozze visit\u00f2 l'Italia. Da questo matrimonio nascer\u00e0 una figlia nel 1845.\nNel 1844, dopo la morte di Claude Fauriel, fu nominato professore ordinario di letteratura straniera alla Sorbona. Nonostante i numerosi impegni, non cess\u00f2 le sue regolari visite ai poveri come membro della Compagnia di San Vincenzo.\nDurante la rivoluzione del 1848, alla quale si oppose, torn\u00f2 per un breve periodo al giornalismo, essendo tra i fondatori del giornale \"Ere Nouvelle\" e di altri periodici.\nFece numerosi viaggi, tra i quali uno a Londra durante l'Esposizione Universale del 1851.\nNel 1853, ammalatosi, si dimise dai suoi incarichi universitari e part\u00ec per l'Italia in cerca di sollievo. Mor\u00ec a Marsiglia, durante il viaggio di ritorno, probabilmente per un problema renale.\nMolte delle sue opere furono pubblicate postume. Fu beatificato da Giovanni Paolo II il 22 agosto 1997 nella cattedrale di Notre-Dame di Parigi, nel corso della XII Giornata mondiale della giovent\u00f9.\nIl miracolo per la beatificazione.\nAi fini della beatificazione la Chiesa cattolica ha considerato miracolosa la guarigione - avvenuta i primi di febbraio del 1926 a Nova Friburgo, in Brasile - di Fernando Benedetto Ottoni, un bambino brasiliano di diciotto mesi, malato di una \"grave forma di difterite con compromissione dello stato generale\". La Consulta Medica, il 22 giugno 1995, concluse all'unanimit\u00e0 sull'inspiegabilit\u00e0 scientifica della guarigione. I Consultori Teologi, il 24 novembre 1995, giudicarono il fatto come miracoloso e dovuto all'intercessione dell'allora venerabile Federico Ozanam.\nOpere.\nOzanam fu tra i principali esponenti del movimento neocattolico in Francia, durante la prima met\u00e0 del XIX secolo, distinguendosi come storico e critico letterario. Era pi\u00f9 colto e pi\u00f9 logico nelle sue asserzioni rispetto a Fran\u00e7ois-Ren\u00e9 de Chateaubriand e meno fazioso e accorato che Charles de Montalembert.\nImpegnato nei principali movimenti sociali della sua epoca, fu assertore dell'incontro tra cattolicesimo e democrazia, lottando affinch\u00e9 la Chiesa si adattasse alle condizioni politiche e sociali emerse dalla rivoluzione francese.\nNei suoi scritti espose gli importanti contributi storici del cristianesimo nella formazione della societ\u00e0 europea, difendendo la posizione della Chiesa Cattolica, che, continuando la tradizione romana, fu il fattore pi\u00f9 importante per l'integrazione delle popolazioni barbariche che invasero l'Europa durante le migrazioni che segnarono la fine dell'Impero romano, e nella conseguente conservazione della cultura greco-latina durante il Medioevo.\nIl suo obiettivo era quello di dimostrare la tesi contraria a quella di Edward Gibbon. Nonostante fosse convinto che lo storico che affronta il suo lavoro con un'idea preconcetta sia destinato a fallire, Ozanam ebbe un certo successo nel combattere l'idea secondo cui la Chiesa durante i secoli abbia agito pi\u00f9 per schiavizzare che per elevare lo spirito dei popoli.\nLa sua conoscenza della letteratura medievale, in particolar modo francese e italiana, e la maniera in cui descrisse l'organizzazione sociale e la vita quotidiana nel Medioevo, diedero alle sue opere una qualit\u00e0 eccezionale, che fa s\u00ec che esse mantengano la loro attualit\u00e0 a centocinquant'anni dalla loro pubblicazione.\nDopo la sua morte, l'edizione completa delle sue opere fu pubblicata in 11 volumi a Parigi tra il 1862 e il 1865. Tra esse ricordiamo:"}
{"id": "550280", "revid": "339392", "url": "https://it.wikipedia.org/wiki?curid=550280", "title": "Mitheitel", "text": ""}
{"id": "550296", "revid": "1543377", "url": "https://it.wikipedia.org/wiki?curid=550296", "title": "Like a Virgin (singolo)", "text": "Like a Virgin \u00e8 un brano della cantante statunitense Madonna. Il singolo della canzone, pubblicato il 1984, \u00e8 il primo singolo estratto dall'omonimo album \"Like a Virgin\". La canzone viene inclusa inoltre nelle successive raccolte \"The Immaculate Collection\" (1990) e \"Celebration\" (2009). La canzone \u00e8 stata composta da Billy Steinberg e Tom Kelly e fu prodotta da Nile Rodgers. Steinberg disse che la canzone si basava sulla sua esperienza personale con l'amore. \"Like a Virgin\" fu scelta per Madonna da Michael Ostin della Warner Bros. Records dopo aver ascoltato la demo cantata da Tom Kelly. Tuttavia, inizialmente Rodgers pensava che la canzone non avesse un \"hook\" adeguato, e che quindi non fosse adatta per Madonna.\nMusicalmente, \"Like a Virgin\" \u00e8 una canzone dance e possiede due \"hook\". Madonna canta con un registro vocale acuto, accompagnato dalla batteria e dal basso. Il testo della canzone \u00e8 ambiguo e consiste di doppi sensi e allusioni, ed \u00e8 stato oggetto di diverse interpretazioni per il suo contenuto sessuale.\n\"Like a Virgin\" ricevette recensioni positive dai critici, dai quali \u00e8 stata considerata la canzone simbolo di Madonna. Fu il primo singolo a raggiungere la numero uno della Billboard Hot 100, nella quale rimase per sei settimane. La canzone giunse alla prima posizione anche in Australia, Canada, e Giappone, e alle prime dieci posizioni in vari paesi del mondo.\nIl video musicale della canzone, girato a Venezia, mostra Madonna su una gondola, o in un palazzo vestita da sposa. Alcuni studiosi hanno affermato che nel video Madonna rappresenta una donna sessualmente indipendente e hanno comparato l'uomo che appare con una maschera di leone con Marco evangelista e la vitalit\u00e0 della citt\u00e0 di Venezia.\nLa canzone alla sua uscita ha avuto un profondo impatto sociale; vari gruppi promotori della famiglia e molti tradizionalisti cercarono di boicottarla, pensando che la canzone spingesse al sesso prima del matrimonio. D'altra parte, la personalit\u00e0 indomita di Madonna, che non temeva di esprimere i suoi desideri sessuali, fu d'ispirazione a molti giovani, che imitavano il suo stile e il suo modo di vestire, fenomeno che si defin\u00ec con il nome di \"Madonna wannabe\".\nAlcuni esperti considerano \"Like a Virgin\" la canzone che convert\u00ec Madonna in un'icona della cultura popolare. Inoltre, la canzone fu inclusa tra quelle che hanno cambiato il mondo da Rolling Stone e Q.\nAntefatti.\n\"Like a Virgin\" \u00e8 stata scritta da Billy Steinberg e Tom Kelly. L'idea alla base della canzone \u00e8 nata quando Steinberg viveva nei vigneti di suo padre nella valle di Coachella. In un'intervista al Los Angeles Times, Steinberg spieg\u00f2 che la canzone non \u00e8 stata scritta per Madonna o per qualsiasi cantante femminile, ma \u00e8 stata ispirata dalle sue esperienze personali. A quel tempo Steinberg era appena venuto fuori da un rapporto emotivamente impegnativo e aveva incontrato qualcuno di nuovo. Il modo in cui Steinberg ha affrontato questa situazione difficile ha ispirato il testo di \"Like a Virgin\".\nDescrizione.\n\"Like a Virgin\" \u00e8 uno dei pezzi pi\u00f9 famosi dell'intera carriera di Madonna, se non addirittura il pi\u00f9 popolare. La canzone \u00e8 stata composta da Billy Steinberg e Tom Kelly (autori di altri successi come \"True colors\" e \"I drove all night\" di Cyndi Lauper, \"Eternal Flame\" delle Bangles e \"All About Us\" delle t.A.T.u.). Gli autori composero \"Like a Virgin\" nel 1983 e per un intero anno cercarono l'artista giusta a cui farla incidere: contattarono diversi cantanti, che per\u00f2 rifiutavano soprattutto a causa del testo ambiguo. Infine il brano fu ascoltato da un discografico della Warner Bros., che lo affid\u00f2 a Madonna.\nAll'epoca \"Like a Virgin\" fece abbastanza scalpore non solo per il testo (che recita \"come una vergine toccata per la primissima volta...\") ma anche per l'immagine meno danzereccia e pi\u00f9 sensuale che Madonna impone. Il testo della canzone \u00e8 ambiguo, e consiste di allusioni nascoste. A proposito del testo la stessa Madonna ha commentato: \"mi piace fare allusioni, e mi piace l'ironia, mi piace il modo in cui le cose possono essere viste su diversi livelli\". Questa affermazione ha messo in evidenza l'ambiguit\u00e0 del testo della canzone, che si basa principalmente sulla parola 'like'. Rooksby sostenne che il testo della canzone pu\u00f2 essere interpretato in modo diverso a seconda delle persone. Per le donne realmente vergini, la canzone le incoraggia a persistere nella loro scelta e a riflettere prima di abbandonarsi al primo atto sessuale. Per le ragazze che hanno gi\u00e0 avuto le loro esperienze sessuali, la canzone spiega loro che potranno essere in grado di rivivere le sensazioni del loro primo incontro sessuale. Invece, per i ragazzi, la canzone presenta un'immagine narcisistica, poich\u00e9 spinge loro a far dimenticare alla propria ragazza i suoi incontri precedenti e farle godere l'atto sessuale come se fosse la loro 'prima volta'.\nLe classifiche internazionali accolgono il pezzo con entusiasmo: raggiunge immediatamente le prime posizioni nelle classifiche di quasi tutto il mondo e negli Stati Uniti rimane per 6 settimane in vetta della \"Billboard Singles Charts\".\nCome b-side per la prima versione del singolo fu utilizzata la canzone \"Stay\".\nIl brano \u00e8 inserito, in una versione leggermente remixata, nella raccolta dei primi successi di Madonna \"The Immaculate Collection\" (1990), nonch\u00e9 nell'EP \"Like a Virgin &amp; Other Big Hits\", pubblicato per il solo mercato giapponese.\nLa versione live del brano eseguita durante il \"Confessions Tour\" del 2006 \u00e8 stata pubblicata sull'album \"The Confessions Tour\" uscito nel 2007.\nCelebri cover della canzone sono state interpretate da Bow Wow Wow e da Marilyn Manson con i Nine Inch Nails, nonch\u00e9 Britney Spears e Christina Aguilera nella celebre performance agli \"MTV Video Music Awards\" del 2003.\nAnche il cinema ha reso il suo tributo al successo di Madonna: nella scena iniziale del film \"Le iene\" di Quentin Tarantino i personaggi discutono sul reale significato del testo della canzone, ipotizzando si tratti di \u00abuna metafora della fava grossa\u00bb; per tutta risposta Madonna regal\u00f2 all'amico Quentin una copia del suo album \"Erotica\" con la dedica: \u00ab\u00c8 una canzone che parla d'amore, non di fave grosse. Madonna\u00bb.. Nel film \"Moulin Rouge!\" Jim Broadbent e Richard Roxburgh eseguono una divertente versione in stile musical, cantata in terza persona.\nNel 2014 il brano \u00e8 stato ricantato da Suor Cristina, vincitrice del talent The Voice of Italy.\nIl video.\nIl video musicale, diretto da Mary Lambert, regista anche del precedente video di \"Borderline\", fu girato a Venezia e in parte a New York il 18 e il 19 giugno 1984. Madonna viene ritratta come una vergine virtuosa intenta a camminare negli interni del Palazzo Zenobio (uno tra i palazzi pi\u00f9 sontuosi della citt\u00e0 lagunare), vestita come una sposa. Si alternano, poi, scene che mostrano la cantante ballare su una gondola. Madonna comment\u00f2: \"Mary voleva che io mostrassi la moderna, mondana e saggia ragazza che sono oggi. Ma in seguito abbiamo deciso di tornare indietro nel tempo e farmi apparire come una classica e vera vergine\".Il video inizia mostrando Madonna imbarcarsi su una nave dal ponte di Brooklyn per viaggiare verso Venezia. Non appena arrivata, inizia a muoversi come una spogliarellista, ballando sinuosamente con addosso un abito nero, pantaloni blu e diversi gioielli intorno al collo, in particolare dei crocifissi. Mentre canta la canzone, si osserva un leone camminare tra le colonne di Piazza San Marco.\nDiversi elementi, come un uomo con una maschera da leone, il leone stesso, l'abito da sposa e i crocifissi sono allusioni alle pratiche settecentesche e a Venezia. Sheila Whiteley, autrice di \"Women and popular music: sexuality, identity, and subjectivity\" ha ritenuto che l'immagine di madonna mostra una negazione della conoscenza sessuale, ma contemporaneamente viene mostrata simulare movenze sessuali su una gondola, rafforzando cos\u00ec l'idea di un ossimoro. L'introduzione di un leone maschio inoltre, conferma il sottostante discorso bestiale di due argomenti quasi opposti, favola mitologica e sesso pornografico. Whiteley ha infatti osservato che nel video, l'amante di Madonna indossa una maschera da leone, Madonna dunque getta il velo dell'innocenza e mostra la sua propensione per le passioni selvagge. Metaforicamente, avendo il desiderio del sesso inculcato in se stessa, \u00e8 lei che trasforma il suo amante in una bestia. Delle riprese con il leone, Madonna disse:\n\"Il leone non fece nulla di ci\u00f2 che avrebbe dovuto realmente fare, ed io sono finita con lo stare di spalle a un pilastro e con la testa fra le gambe... Pensai che stesse per mordermi cos\u00ec alzai il velo che indossavo e abbassai lo sguardo, a quel punto l'animale emise un enorme ruggito. Mi spaventai cos\u00ec tanto che il mio cuore cadde nelle scarpe. Quando and\u00f2 via, il direttore grid\u00f2 \"taglia\" e io riusc\u00ec a prendere di nuovo fiato. Ma potrei relazionarmi con un leone, sento che in un vita passata potevo essere un gatto, un leone o qualcosa del genere...\"\nSi tratta del primo video di Madonna in cui sono contenuti elementi simbolici: la croce e l'abito da sposa nelle riprese in interni sono simboli cattolici che provocano un effetto ossimorico con la sensualit\u00e0 del testo e delle movenze della cantante, facendo storcere il naso ai conservatori, che ritengono il video blasfemo; il leone che gira per la citt\u00e0 e alcuni personaggi vestiti a maschera sono entrambi simboli della citt\u00e0 di Venezia.\nIl video fu incluso nella raccolta di video in VHS/DVD \"The Immaculate Collection\" del 1990.\nEsecuzioni dal vivo.\n\"Like a Virgin\" \u00e8 stata eseguita per la prima volta dal vivo agli \"MTV Video Music Awards\" del 1984, nella quale appariva vestita in abito nuziale, al \"Virgin Tour\" del 1985, dove riappare vestita nuovamente in abito nuziale assieme a due ballerini, con segmenti della canzone Billie Jean di Michael Jackson, al \"Who's That Girl Tour\" del 1987, nella quale veste in modo ironico, con segmenti di \"I can't help myself\", al \"Blond Ambition Tour\" del 1990, in versione orientale assieme a 2 ballerini, al \"Girlie Show\" del 1993 in una versione maschile, con segmenti della canzone \"Falling in love again\" di Marlene Dietrich, al \"Confessions Tour\" del 2006 in una versione dance, e al \"MDNA Tour\" in una versione drammatica e al Rebel Heart Tour in versione dancehall.\nAccrediti.\nNella versione di \"The Immaculate Collection\":"}
{"id": "550298", "revid": "712828", "url": "https://it.wikipedia.org/wiki?curid=550298", "title": "Celebdil", "text": ""}
{"id": "550304", "revid": "438678", "url": "https://it.wikipedia.org/wiki?curid=550304", "title": "Like a Virgin", "text": ""}
{"id": "550308", "revid": "287204", "url": "https://it.wikipedia.org/wiki?curid=550308", "title": "Monti Azzurri", "text": ""}
{"id": "550313", "revid": "12109", "url": "https://it.wikipedia.org/wiki?curid=550313", "title": "Trave di fondazione", "text": "La trave di fondazione, \u00e8 un particolare tipo di fondazioni dell'edilizia, ed \u00e8 detta anche trave rovescia perch\u00e9 il suo funzionamento statico \u00e8 esattamente l'opposto di quello delle travi in elevazione, \u00e8 una struttura di frequente adozione per fondazioni superficiali, nel caso in cui ci siano problemi di cedimenti differenziali. , le travi rovesce sono le fondazioni pi\u00f9 comunemente adottate in zona sismica, poich\u00e9 non sono soggette a spostamenti orizzontali relativi in caso di sisma, come potrebbero invece esserlo i plinti.\nViene realizzata con calcestruzzo armato, a forma di un parallelepipedo, con spessore che varia in genere da 40\u00a0cm ad 80\u00a0cm, larghezza variabile da 50\u00a0cm a 2\u00a0m, campate longitudinali in genere da 2\u00a0m a 6\u00a0m.\nLa geometria della sua sezione \u00e8 normalmente un rettangolo con l'asse maggiore disposto verticalmente al fine di ottimizzare il momento d'inerzia della sezione (cos\u00ec come per le travi di elevazione) in funzione delle sollecitazioni cui viene sottoposta dall'andamento dei carichi. Qualora la sua base di appoggio a contatto con il piano di fondazione debba avere una larghezza maggiore, in funzione della ricerca di una superficie di appoggio appropriata (secondo l'elementare formula della sollecitazione a compressione semplice \u03b4=P/A) essa prende il nome di \"trave rovescia a larga base\" prendendo il classico profilo geometrico a \"T\" rovesciata. \nLo spessore \u00e8 legato fondamentalmente alle sollecitazioni di taglio o punzonamento.\nLa larghezza \u00e8 correlata alla capacit\u00e0 portante del terreno ed ai carichi provenienti dalla sovrastruttura.\nDa ogni campata della trave ha origine un pilastro, che sorregge una porzione della sovrastruttura, trasferendone il carico in fondazione.\nLa trave di fondazione viene realizzata sopra un getto di pulizia, che la protegger\u00e0 dalle aggressioni chimiche del suolo; si tratta di uno strato di calcestruzzo, generalmente privo di armatura metallica, tranne casi particolari, a basso contenuto di cemento, chiamato magrone, posizionato alla quota di scavo, stabilita dal progettista.\nNel procedimento costruttivo del \"cemento armato\" la trave di fondazione viene realizzata mediante l'approntamento di una cassaforma generalmente in legno o talvolta metallica, disponendo un'armatura longitudinale di barre in acciaio da carpenteria, sia al lembo superiore che al lembo inferiore, con la funzione di sopportare le azioni di flessione. \nTali barre, di diametro solitamente compreso fra 12\u00a0mm e 20\u00a0mm, sono collocate in posizione appropriata, con il rispetto del copriferro, pari a 3\u00a0cm o anche 5\u00a0cm. L'armatura longitudinale \u00e8 poi integrata da staffe, che per strutture ordinarie hanno solitamente un passo di 20\u00a0cm e diametro pari ad 8\u00a0mm.\nLa loro collocazione segue le regole generali della disposizione secondo la ricerca delle fibre \"tese\". Per cui per una trave \"incastrata\" agli estremi, le armature si troveranno in prossimit\u00e0 del lembo superiore della sezione in mezzeria e di quello inferiore agli incastri.\nDalla trave di fondazione si dipartono anche i ferri di ripresa verticali staffati per il pilastro.\nIn genere, particolarmente per le zone sismiche, le travi di fondazione di una qualsiasi struttura sono ordite nelle due direzioni e, nell'insieme, realizzano il cosiddetto graticcio di fondazione. \nQualora le travi siano molto ravvicinate, per diminuire gli oneri di carpenteria, si preferisce realizzare un getto unico, che si estende sull'intero piano di posa, chiamato piastra di fondazione, o anche \"platea\"."}
{"id": "550323", "revid": "1498232", "url": "https://it.wikipedia.org/wiki?curid=550323", "title": "Rai Internazionale", "text": "Rai Internazionale, in precedenza Rai International, era una divisione della Rai che si occupava della programmazione radiotelevisiva per gli italiani all'estero e per tutti coloro che erano legati alla cultura italiana; sostituiva la preesistente Direzione servizi giornalistici e programmi per l\u2019estero, il cui programma pi\u00f9 noto era il radiofonico \"Notturno italiano\", in onda dalla mezzanotte alle 5:57 ora italiana e trasmesso in onde corte e medie sia per il pubblico notturno italiano che per quello estero. Nata nel 1995, fu chiusa il 31 dicembre 2011 nell'ottica di una revisione della spesa pubblica imposta dal governo e, con essa, i suoi programmi.\nStoria.\nL'Italia fu uno dei primi paesi a effettuare un servizio di diffusione radiofonica verso l'estero in onde corte. Le prime trasmissioni avvennero negli anni trenta con la costruzione dell'impianto di Roma Prato Smeraldo sotto la supervisione di Guglielmo Marconi. Dopo la seconda guerra mondiale la loro gestione pass\u00f2 dall'EIAR alla Rai, ed infine a Rai International, nata nel 1995 dall'esperienza della precedente Direzione Esteri della Rai. Rinominata Rai Internazionale, conformemente ai suoi contenuti in italiano, operava in convenzione con la Presidenza del Consiglio per rispondere alle esigenze di informazione e servizi espresse dalle collettivit\u00e0 italiane all'estero.\nIl 28 febbraio 2003 venne costituita la societ\u00e0 NewCo Rai International (poi sostituita da Rai World), una S.p.A. il cui azionista di maggioranza era la Rai che vorrebbe aprire successivamente il capitale di minoranza ai privati fino a inglobare tutta l'offerta internazionale della capogruppo.\nIl 31 dicembre 2011 Rai Internazionale venne definitivamente chiusa, in seguito ai tagli ai fondi pubblici per l'editoria operati durante il governo Monti, nonostante gli appelli di numerosi giornalisti e dell'allora Ministro degli esteri Giulio Terzi di Sant'Agata a mantenere un canale considerato strategico per l'italofonia nel mondo. La diffusione dei contenuti Rai in italiano all'estero viene affidata alla struttura Rai News, che gestisce il canale notiziale Rai News 24 e il servizio teletext della Rai Televideo.\nTelevisione.\nIl 14 agosto 1995 nacque il canale televisivo omonimo della struttura, Rai International, che era diffuso via satellite e tramite vari operatori locali nel mondo. Tale canale offriva una specifica programmazione per gli italiani nel mondo: programmi storici sono stati \"La giostra dei gol\" e \"Italia chiama Italia\".\nRai International diffondeva tre differenti linee di programmazione a seconda delle aree di copertura del segnale:\nIl canale successivamente cambi\u00f2 nome in Raitalia (dal 30 marzo 2008) e quindi in Rai Italia (dal novembre 2009). Attualmente il canale Rai Italia \u00e8 distribuito da Rai Com.\nIl segnale di Rai Italia era diffuso con quattro canali satellitari, sui quali venivano trasmessi programmi autoprodotti e parte della programmazione delle tre reti Rai, che coprono i relativi continenti:\nDal 21 aprile 2008 i programmi di Rai International, dopo essere stati trasmessi in chiaro per alcuni mesi sul canale Raitalia 3 per l'Europa, sono stati in parte inseriti per un breve periodo nella fascia oraria che va dalle 13:00 alle 21:00 su Rai Med, trasmesso anch'esso su Hotbird e disponibile nel bouquet Sky sul canale 804.\nRai Italia 4, la versione europea dei canali, era presente sul satellite Hot Bird andando a sostituire Rai Med; il canale non aveva un palinsesto definitivo, quindi trasmetteva il palinsesto della vecchia Rai Med dalle 21:00 a mezzanotte, Rai News 24 da mezzanotte alle 12:00, e programmi di autoproduzione dalle 13:00 alle 21:00. Ad aprile 2014 questo canale ha terminato le sue trasmissioni.\nIl 1\u00ba gennaio 2012, a seguito del piano di riduzione dei costi approvato all'unanimit\u00e0 dal CdA, cessarono tutti i programmi autoprodotti. Dal 7 ottobre 2012 \u00e8 ricominciato il programma \"Cristianit\u00e0\" condotto da suor Myriam Castelli che va in onda in diretta tutte le domeniche dalle ore 10:30 alle ore 12:25 - ora italiana - e che consentir\u00e0 ai fedeli telespettatori italiani residenti all'estero di seguire la santa messa del papa ed altri importanti eventi religiosi in compagnia di vari ospiti in studio.\nIn passato Rai Internazionale ha prodotto anche dei canali tematici autofinanziati: Salute! (chiuso a marzo 2010) e Yes Italia (chiuso il 1\u00ba gennaio 2012). Yes Italia era un canale dedicato al turismo diretto da Osvaldo Bevilacqua.\nRadio.\nHa operato inoltre nel settore radiofonico con Rai Internazionale Radio (precedentemente conosciuta come Satelradio e successivamente ribattezzata Rai Italia Radio), un canale radiofonico trasmesso mediante satelliti (America, Australia, Africa, e Asia) e attraverso accordi con radio locali (Nord America, Australia e Giappone).\nUn'altra produzione di Rai International era il \"Notturno Italiano\", programma ascoltabile da mezzanotte alle 6:00 ora centrale europea in onde medie sulle frequenze di 900 kHz (Milano), 1107 kHz (Roma) e 657 kHz (Napoli). La programmazione in onde corte sui 6060 kHz \u00e8 stata effettuata fino al 30 settembre 2007 in ventisette lingue.\nIl 31 dicembre 2011 Rai Internazionale Radio ha terminato le sue trasmissioni e anche il \"Notturno Italiano\" ha chiuso, lasciando il suo spazio notturno in onda media alla programmazione di Rai Radio 1.\nInternet.\nIn Internet, Rai Internazionale editava il sito Italica, dedicato alla promozione della lingua e della cultura italiana. Il sito non \u00e8 pi\u00f9 stato aggiornato dal 1\u00ba gennaio 2012 e infine chiuso nel settembre 2014.\nConduttori.\nTiziana Amico, Paolo Cicchetti, Paolo Luchetti e Daniele Rienzi. I conduttori storici Ugo Balmas e Biancamaria Ferrari sono andati in pensione."}
{"id": "550325", "revid": "1745361", "url": "https://it.wikipedia.org/wiki?curid=550325", "title": "Bah\u00eda Blanca", "text": "Bah\u00eda Blanca \u00e8 una citt\u00e0 argentina della provincia di Buenos Aires, capoluogo del partido omonimo. Sorge nei pressi dell'Oceano Atlantico, al confine tra la Pampa e la Patagonia. \n\u00c8 un importante porto per l'esportazione dei prodotti agroalimentari della Pampa meridionale.\nGeografia.\nBah\u00eda Blanca sorge a 7 km dalla baia omonima dell'Oceano Atlantico, al confine tra le regioni naturali della Pampa e della Patagonia, nel sud-ovest della provincia di Buenos Aires. La citt\u00e0 \u00e8 situata a 636 km a sud-ovest della capitale nazionale Buenos Aires e a 627 km a sud-ovest della capitale provinciale La Plata.\nEtimologia.\nIl nome ha, in spagnolo, il significato di \"baia bianca\" ed \u00e8 dovuto al colore tipico del sale che ricopre i terreni lungo la costa. Pi\u00f9 che una baia, la localit\u00e0 \u00e8 un estuario in cui sfocia il torrente Napost\u00e1.\nStoria.\nStoria cittadina.\nBahia Blanca venne fondata come fortezza militare l'11 aprile 1828 dal colonnello Ram\u00f3n Estomba, agli ordini del governatore della provincia di Buenos Aires Juan Manuel de Rosas. Inizialmente chiamata \"Fortaleza Protectora Argentina\", era stata costruita per difendere la costa dagli attacchi della marina brasiliana e per proteggere gli allevamenti della zona dalle incursioni e dalle razzie dei nativi.\nCon la \"conquista del deserto\", ultimata tra gli anni settanta e gli anni ottanta del XIX secolo, la presenza dei nativi nella regione fu completamente eliminata. Ci\u00f2, insieme all'ampiamento del porto e all'arrivo della ferrovia nel 1884, favor\u00ec l'insediamento di migliaia di emigranti d'origine europea, principalmente italiani, seguiti dagli spagnoli, dai britannici e dai francesi. \nDiventata in poco tempo un importante scalo marittimo per l'esportazione del grano delle Pampas, il 22 ottobre 1895 Bah\u00eda Blanca ottenne lo \"status\" di citt\u00e0. L'anno seguente, in ottica di una eventuale guerra con il Cile, il governo argentino incaric\u00f2 l'ingegnere italiano Luigi Luiggi di costruire la base navale di Puerto Belgrano, situata a 29 km a sud-est della citt\u00e0.\nNelle prime due decadi del XX secolo furono aperti nuovi collegamenti ferroviari con l'interno, mentre a sud della citt\u00e0 furono costruiti i nuovi scali portuali civili.\nMonumenti e luoghi d'interesse.\nL'architettura della citt\u00e0 \u00e8 considerevole e ordinata. Gli edifici pubblici sono ben conservati e alcuni sono esempi di architettura neoclassica di stile francese, influenzati dall'\"\u00c9cole des Beaux-Arts\". Si citano il \"Banco de la Naci\u00f3n\" (banca), la \"Camera di Commercio di Bah\u00eda Blanca\" (borsa valori), la sede centrale delle Poste, il vecchio edificio del giornale locale \"La Nueva Provincia\", il municipio, le sedi e i dipartimenti delle universit\u00e0, con la \"Casa de la Cultura\", e il \"Teatro Municipal\".\nTra i musei si citano il \"Museo del \"gaucho\"\", il Museo di Storia, il Museo delle Belle Arti e il Museo d'Arte Contemporanea. Ci sono anche due zoo: uno comunale, con un'ampia variet\u00e0 di specie e numeroso personale, e uno privato, fuori della citt\u00e0.\nI centri d'interesse includono il \"Sobborgo Ingl\u00e9s\" ('zona inglese'), dove vissero gli impiegati e i tecnici britannici che costruirono le ferrovie e i porti, mentre i dirigenti avevano la propria residenza nel quartiere di \"Harding Green\".\nSociet\u00e0.\nIl tasso di analfabetismo e il tasso di mortalit\u00e0 infantile della citt\u00e0, sono fra i pi\u00f9 bassi del paese.\nIn ambito sanitario esiste un grande ospedale provinciale (\"Ospedale Interzonale dott. Jose Penna\") e un altro comunale altrettanto grande (\"Centro di Salud dott. Leonidas Lucero\"): entrambi accettano pazienti da tutta la regione. Il sistema sanitario \u00e8 gratuito e viene gestito dalla provincia di Buenos Aires, all'interno della quale la citt\u00e0 appartiene alla \"Zona Sanitaria I\". La citt\u00e0 si \u00e8 dotata inoltre di una catena di ambulatori comunali, pubblici e gratuiti. Sono presenti anche centri di cura privati ed esiste un medico ogni 266 abitanti. L'Amministrazione comunale si occupa di sanit\u00e0 sotto la direzione del Segretario di stato alla Salute locale, designato direttamente dal sindaco.\nPopolazione.\nL'ultimo censimento nazionale riport\u00f2 301.501 abitanti (INDEC, 2010). Questi indicatori suggerirono un certo fattore di \"europeit\u00e0\" per parte della citt\u00e0, che gi\u00e0 contava 182.158 abitanti 40 anni prima, secondo il censimento del 1970.\nLa sua attuale popolazione la classifica come il diciassettesimo centro pi\u00f9 popolato dell'Argentina, e il quarto della provincia di Buenos Aires, dietro a Grande Buenos Aires, Grande La Plata e Mar del Plata.\nLa popolazione bahiense \u00e8 un esempio tipico della composizione demografica della Pampa argentina: luogo del periodo coloniale che nella seconda met\u00e0 del XIX secolo speriment\u00f2 una crescita demografica massiva, dovuta allo stabilimento di immigranti europei dell'epoca. \nPer questa ragione attualmente la stragrande maggioranza della popolazione della citt\u00e0 \u00e8 composta di argentini discendenti da europei, tra i quali predominano gli italiani, seguiti da irlandesi, inglesi, spagnoli e tedeschi.\nReligione.\nLa maggioranza degli abitanti \u00e8 di fede cattolica romana e la citt\u00e0 \u00e8 sede dell'arcidiocesi di Bah\u00eda Blanca, con una cattedrale neoclassica. L'arcivescovo \u00e8 monsignor Guillermo Jos\u00e9 Garlatti, ordinato nel 2003.\nEsistono anche chiese protestanti e una sinagoga, mentre non esistono moschee, bench\u00e9 siano presenti islamici.\nCultura.\nLa citt\u00e0 ha sviluppato anche gli aspetti culturali ed educativi: esiste un'orchestra sinfonica permanente, un balletto classico (\"Ballet del Sur\") e un istituto terziario delle scienze umane (\"Instituto Avanza\")\nIstruzione.\nUniversit\u00e0.\nA queste si aggiunge un istituto d'insegnamento superiore che sta per diventare un'universit\u00e0 vera e propria (\"Instituto Juan XXIII\", futura \"Universit\u00e0 Don Bosco\").\nMedia.\nStampa locale.\nEsiste un giornale locale e regionale (\"La Nueva Provincia\") e riviste scientifiche pubblicate regolarmente, come la \"Revista del la Asociaci\u00f3n M\u00e9dica de Bah\u00eda Blanca\" (rivista dell'associazione medica cittadina) scritto in spagnolo e con estratti in inglese.\nAttivit\u00e0 ricreative.\nLe attivit\u00e0 balneari non sono molto sviluppate: esistono nei pressi della citt\u00e0 centri ricreativi (\"Balneario Maldonado\", \"Col\u00f3n\"), ma nella zona dell'estuario manca la sabbia per le spiagge: per questo motivo gli abitanti della citt\u00e0 si spostano piuttosto verso i limiti sudorientali dell'estuario, a circa 100\u00a0km, dove si trovano le spiagge di\"Pehu\u00e9n-C\u00f3\" e di \"Monte Hermoso\".\nConsolati e lingue straniere.\nLa citt\u00e0 \u00e8 la sede di molti consolati esteri, tra cui quelli della Spagna, dell'Italia e del Cile. Francia, Paesi Bassi, Norvegia e Danimarca hanno dei consoli onorari.\nEsistono anche scuole che effettuano corsi serali di lingue (\"Asociacion Bahiense di Cultura Inglesa\", per l'inglese, l\"'Alliance Fran\u00e7aise\", per il francese, la Societ\u00e0 Dante Alighieri, per l'italiano) e il \"Goethe-Institut\" per il tedesco, tutti privati bench\u00e9 con molti allievi.\nTeatri.\nIl Teatro Municipale fu costruito tra il 1911 ed il 1913 in stile Beaux-Arts.\nEconomia.\nBah\u00eda Blanca \u00e8 un importante centro commerciale, in particolare per l'esportazione dei cereali e della lana del settore meridionale della provincia di Buenos Aires, per il petrolio della provincia di Neuqu\u00e9n, e per i prodotti della valle del Rio Negro.\nInfrastrutture e trasporti.\nStrade.\nBah\u00eda Blanca \u00e8 il principale snodo stradale del sud della provincia di Buenos Aires; presso l'suo tessuto urbano s'intersecano diverse strade nazionali e provinciali. La citt\u00e0 \u00e8 attraversata dalla strada nazionale 3, che unisce Buenos Aires alla Patagonia e alla Terra del Fuoco.\nA Bah\u00eda Blanca convergono anche la strada nazionale 33, che unisce la citt\u00e0 e l'ovest della provincia di Buenos Aires al polo industriale di Rosario e la strada nazionale 35, che attraversa la provincia di La Pampa e sino a giungere a R\u00edo Cuarto, nella provincia di C\u00f3rdoba.\nFerrovie.\nLa citt\u00e0 \u00e8 servita da una propria stazione capolinea dei treni passeggeri a lunga percorrenza per Buenos Aires-Constituci\u00f3n.\nPorti.\nLa citt\u00e0 dispone di una serie di strutture portuali che la rende il porto pi\u00f9 importante del paese. La loro profondit\u00e0 naturale \u00e8 di circa 10 m (33 piedi), ma \u00e8 stata portata artificialmente ad oltre 13 m (44 piedi) e viene mantenuta costante per mezzo di pulizie periodiche. Sulla costa settentrionale della baia si trovano il Puerto Ingeniero White per le granaglie, e il Puerto Galv\u00e1n, pi\u00f9 piccolo e specializzato per prodotti derivati del petrolio, o per prodotti chimici come l'urea, per il quale la regione \u00e8 uno dei maggiori produttori mondiali (Profertil). Tra questi due porti principali \u00e8 presente una zona industriale con molte fabbriche e industrie chimiche.\nPuerto Belgrano, a 29\u00a0km a sud-ovest, \u00e8 la pi\u00f9 grande base navale dell'Argentina e di tutta l'America Meridionale, la cui costruzione fu iniziata per un decreto segreto firmato dal presidente argentino Jos\u00e9 Evaristo Uriburu. Venne edificata tra il 1898 e il 1902 su progetto dell'ingegnere italiano Luigi Luiggi, ad opera di una societ\u00e0 olandese: \"Dirks, Dates e Van Hattem\".\nAeroporti.\nL'aeroporto Comandante Espora \u00e8 situato a 12 km ad est della citt\u00e0.\nSport.\nLa principale societ\u00e0 polisportiva della citt\u00e0 \u00e8 il Club Olimpo, la cui sezione calcistica ha giocato nella prima divisione nazionale fino al 2006 e dal 2010 in poi.\nI cestisti Manu Ginobili e Bruno Cerella, i calciatori Daniel Bertoni, Rodrigo Palacio, Germ\u00e1n Pezzella, Lautaro Mart\u00ednez, il tennista Guido Pella ed il giocatore di padel Migu\u00e8l Lamperti sono nativi di Bah\u00eda Bianca.\nAmministrazione.\nConsolati.\nBah\u00eda Blanca \u00e8 sede dei consolati generali di Cile, Italia e Spagna, e dei consolati onorari di Brasile, Danimarca, Francia e Norvegia.\nGemellaggi.\nBah\u00eda Blanca \u00e8 gemellata con:"}
{"id": "550328", "revid": "729019", "url": "https://it.wikipedia.org/wiki?curid=550328", "title": "Sindrome dell'ovaio policistico", "text": "La sindrome dell'ovaio policistico (sigla PCOS, derivante dall'inglese \"Poly-Cystic Ovary Syndrome\"), anche denominata policistosi ovarica, sindrome di Stein-Leventhal o anovulazione iperandrogenica, \u00e8 un complesso di sintomi derivante da uno squilibrio ormonale nelle donne in et\u00e0 riproduttiva.\nL'espressione sintomatologica pu\u00f2 essere molto variabile. Perch\u00e9 vi sia diagnosi di PCOS, secondo la convenzione di Rotterdam del 2003, \u00e8 necessario riscontrare almeno due delle tre seguenti condizioni: anovulazione, con conseguenti amenorrea e infertilit\u00e0 anovulatoria; eccesso di ormoni androgeni, che pu\u00f2 manifestarsi con acne, irsutismo e disturbi dell'umore; presenza di cisti ovariche, dalla caratteristica disposizione a \"collana di perle\". Le donne affette da tale disturbo presentano inoltre un maggiore rischio di sviluppare resistenza all'insulina, che pu\u00f2 a sua volta associarsi a obesit\u00e0, diabete mellito di tipo 2, malattie cardiovascolari e ipercolesterolemia.\nBench\u00e9 le cause della PCOS non siano ancora state completamente accertate, si pensa che siano correlabili a un insieme di fattori genetici e ambientali. L'eccesso di peso rappresenta inoltre un ulteriore fattore di rischio, che pu\u00f2 aggravare notevolmente la sintomatologia del disturbo.\nLa PCOS colpisce statisticamente il 5-20% della popolazione femminile in et\u00e0 fertile, a seconda del criterio diagnostico adottato, ed \u00e8 pertanto il disordine endocrino pi\u00f9 diffuso fra le donne in et\u00e0 riproduttiva. \u00c8 inoltre una delle cause pi\u00f9 frequenti di infertilit\u00e0 femminile. La prima descrizione di un quadro sintomatologico riconducibile alla PCOS risale probabilmente al 1721, ad opera di un italiano, ma la definizione di tale sindrome deriva dal lavoro svolto dai medici Irving F. Stein e Michael L. Leventhal nel 1935.\nEziologia.\nLa PCOS \u00e8 un disturbo eterogeneo dall'eziologia incerta. Esistono alcune prove a dimostrazione dell'importanza del fattore genetico nel determinare l'insorgere della patologia, quali una certa familiarit\u00e0, una maggiore concordanza nei gemelli monozigoti (rispetto ai dizigoti) e l'ereditariet\u00e0 di caratteristiche endocrine e metaboliche associate alla PCOS.\nLa componente genetica sembra essere ereditata in modo autosomico dominante con elevata penetranza genetica ma espressivit\u00e0 variabile nelle femmine: ci\u00f2 significa che ogni bambino ha una probabilit\u00e0 del 50% di ereditare la variante genetica predisponente da un genitore e, nel caso in cui una bambina riceva l'allele (o gli alleli) patologico, quest'ultima svilupper\u00e0 il fenotipo patologico in una certa misura. La variante allelica patologica pu\u00f2 essere ereditata sia dal padre che dalla madre, sia ai figli maschi (che possono essere portatori asintomatici o manifestare calvizie precoce e peluria in eccesso) che alle figlie femmine (con segni di PCOS). Il fenotipo sembra manifestarsi, almeno parzialmente, attraverso l'aumento dei livelli di androgeni secreti dalle cellule della teca follicolare ovarica. L'esatto gene colpito non \u00e8 ancora stato individuato. Le attuali conoscenze della patogenesi della PCOS, comunque, suggeriscono che si tratti di un complesso disordine poligenico.\nLa gravit\u00e0 dei sintomi riconducibili alla PCOS sembra essere largamente determinato da fattori come l'obesit\u00e0.\nLa sindrome ha alcuni aspetti di una malattia metabolica, dal momento che i suoi sintomi sono in parte reversibili. Anche se considerato come un problema di natura ginecologica, la PCOS si manifesta attraverso sintomi clinici di varia natura. Le cisti ovariche, ad esempio, sono uno dei sintomi pi\u00f9 tipici della PCOS, ma non la causa scatenante della patologia, che infatti pu\u00f2 essere presente anche in assenza di cisti ovariche. Alcuni sintomi della PCOS persistono anche in caso di rimozione di entrambe le ovaie.\nFin dalla sua prima descrizione, realizzata dai ginecologi americani Irving F. Stein e Michael L. Leventhal nel 1935, criteri di diagnosi, sintomi e fattori causali sono oggetto di dibattito. I ginecologi spesso analizzano la PCOS come un problema strettamente ginecologico, dove le ovaie sono il principale organo colpito. Tuttavia, recenti studi mostrano la PCOS come una malattia complessa multi-sistemica, dove il problema principale \u00e8 costituito da una disregolazione ormonale nell'ipotalamo, con il conseguente coinvolgimento di molti organi.\nLa PCOS pu\u00f2 essere correlata o aggravata dall'esposizione a fattori con impatto epigenetico durante il periodo prenatale, quali sostanze che interferiscono con il sistema endocrino (come il bisfenolo A) e alcuni farmaci.\nDefinizione.\nPer definire la sindrome si utilizzano generalmente due criteri diagnostici:\nLa definizione di Rotterdam permette di porre diagnosi anche nelle pazienti che non soffrono di iperandrogenismo. Alcuni gruppi di studiosi sostengono che non \u00e8 possibile utilizzare i risultati delle ricerche condotte su pazienti iperandrogeniche su coloro che non presentano segni di iperandrogenismo.\nSintomi ed indizi.\nAlcuni sintomi e segni comuni della sindrome sono:\nRischi.\nLe donne che soffrono di questa sindrome corrono il rischio di:\nDiagnosi.\nNon tutte le donne affette da PCOS presentano ovaie policistiche, ed \u00e8 altrettanto vero che non tutte le donne con cisti ovariche sono affette da PCOS. Sebbene l'ecografia pelvica sia uno strumento diagnostico fondamentale, non \u00e8 il solo. \nLa diagnosi pu\u00f2 essere difficoltosa, soprattutto per la notevole variabilit\u00e0 di sintomi (e questo conferma il perch\u00e9 si parla di sindrome e non di malattia).\nStudi clinici hanno mostrato che i seguenti quattro quesiti (http://www.cfp.ca/cgi/content/full/53/6/1041/T50531041) possono consentire di diagnosticare la PCOS con una sensibilit\u00e0 del 77,1% (95% CI 62,7%\u201388,0%) ed una specificit\u00e0 del 93,8% (95% CI 82,8%\u201398,7%).\nDiagnosi differenziale.\n\u00c8 importante condurre una diagnostica differenziale per la CAH (iperplasia cortico surrenalica congenita), iperprolattinemia ed altri disfunzioni pituitarie/ipotalamiche e surrenali.\nTrattamenti.\nLa terapia deve tendere a rompere il circolo vizioso dell'anovulazione cronica.\nSi basa pertanto su:"}
{"id": "550331", "revid": "112275149", "url": "https://it.wikipedia.org/wiki?curid=550331", "title": "Contado di Serralunga", "text": "Serralunga \u00e8 una frazione del comune di Cantarana (AT), costituita da una vasta area pianeggiante e semicollinare, posta a sud del torrente Triversa e della SS Padana Inferiore, presso la localit\u00e0 di \"Case Bruciate\" (comune di Villafranca d'Asti).\nLa piana, un tempo era densamente coltivata per la sua ricchezza di acque, oggi \u00e8 un'apprezzata campagna e di recente la zona ha trovato un nuovo prestigio, grazie infatti alla facilit\u00e0 di collegamenti e alla splendida vista che si gode sulla vallata negli ultimi anni vi sono state edificate alcune ville di prestigio. \nInoltre sono rimaste intatte vecchie abitazioni, le quali sono raggruppate in un unico nucleo, di origine antica, dove si conserva il fabbricato del vecchio mulino ad acqua, oggi trasformato in abitazione privata. La zona di Serralunga rimane attualmente poco popolata riuscendo cos\u00ec a conservare la bellezza naturale dei suoi luoghi.\nStoria.\nIn epoca romana la vallata del torrente Traversole fu percorsa dalla via Fulvia, tra Tortona (\"Dertona\"), Asti (\"Hasta\"), Chieri (\"Carreum Potentia\") e Torino (\"Augusta Taurinorum\"), che non seguiva in questo tratto l'attuale percorso della \"Padana Inferiore.\nIn epoca medioevale, lungo la via sorsero una serie di villaggi: Volpiglio (La Castella - Madonna della neve), Traversola, Musanzola e Musanza (Borgovecchio - Stazione). Il toponimo di Serralunga \u00e8 citato in documenti che vanno dal 1152 al 1224.\nNel 1117 un certo \"Littone\" \"signore di Serralunga\" svolse la funzione di testimone per conto del vescovo di Asti: si trattava probabilmente di un proprietario terriero, privo di titolo feudale, ma legato in qualche modo al potere vescovile astigiano. Il 15 novembre 1152 vennero venduti al Comune di Asti i diritti sul castello di Serralunga, sul contado e sue pertinenze, in possesso di diversi signori. L'anno seguente, tuttavia, una bolla papale attribuiva al vescovo di Asti il possesso, tra gli altri beni, del contado di Serralunga.L'attribuzione del contado di Serralunga al vescovo, anzich\u00e9 al comune, che l'aveva acquistato l'anno precedente, fu riconfermata con le bolle del 1154 e 1156.\nCon un diploma del 1159, Federico Barbarossa, che aveva conquistato e distrutto Asti nel 1155, avoc\u00f2 direttamente a s\u00e9 il dominio sulla citt\u00e0, suddividendo la giurisdizione sul territorio fra tre podest\u00e0 del Comune: i territori confinanti di Baldichieri, Dusino e Tigliole passarono dunque al Comune, mentre il contado di Serralunga e Musanza rimasero in possesso del vescovo Anselmo, partigiano dell'imperatore: quest'ultimo intese forse assicurarsi in tal modo il possesso della fortificazione posta a controllo della principale via di comunicazione da ovest.\nNel 1162 il vescovo di Asti concesse in feudo met\u00e0 del contado ai signori di Castellinaldo, che avevano fatto in precedenza donazione al vescovo dei terreni da loro posseduti nell'area ed erano anche in precedenza legati al potere vescovile\nDurante la lotta con Federico Barbarossa nell'ambito della Lega Lombarda, nell'agosto del 1174, il vescovo di Asti, Guglielmo, invest\u00ec il Comune, attraverso i consoli comunali, di met\u00e0 del territorio di Serralunga in feudo, ma questo, compreso il diritto di ricevere pedaggi, ritorn\u00f2 sotto il diretto possesso imperiale nel 1178. Alla morte di Enrico VI di Svevia, nel 1197, il Comune si appropri\u00f2 nuovamente del feudo.\nIl 26 maggio del 1198 il vescovo Bonifacio aggiunse al feudo comunale un altro quarto del territorio, ma l'investitura non venne ratificata dal capitolo di Asti e ne sorse una serie di contese. Il 28 giugno del 1203 il podest\u00e0 di Asti a sua volta concesse in feudo a Giacomo Baresano e Guido di Castellinaldo i territori ottenuti nel 1198, tra i quali compaiono il villaggio di Serralunga, oltre al castello e al contado. A costoro si aggiunse il seguente 8 luglio anche Enrico di Castellinaldo. La contesa venne regolata nel 1221 con un compromesso, grazie all'arbitrato del vescovo di Torino, e il vescovo invest\u00ec il Comune di tutti i beni rimasti in suo possesso del contado di Serralunga. Il 13 luglio del 1224 anche i Castellinaldo cedettero al comune i propri possessi di Serralunga. Una volta definitivamente in possesso del Comune, furono fondati nel contado di Serralunga una serie di centri abitati, tra i quali nel 1290 Villafranca.\nMancano tuttavia menzioni del castello o del contado dopo la fine del XIII secolo: probabilmente il castello venne abbandonato perch\u00e9 non pi\u00f9 utile, e cadde in rovina.\nIdentificazione del castello e del villaggio di Serralunga.\nL'identificazione della localit\u00e0 di Serralunga, citata nei documenti, con l'attuale frazione, \u00e8 stata discussa, ma sembra essere provata dal documento del 1197, che ne cita i territori confinanti e la descrive come dominata da una rocca. Mentre la prima citazione del castello risale al 1152, l'esistenza di un villaggio \u00e8 citata a partire dal 1203.\nUn manoscritto settecentesco riferisce le osservazioni dello storico astigiano de Canis sui ruderi di un edificio fortificato nella localit\u00e0 di \"Castelvero\" presso Cantarana, descritti come una recinzione quadrangolare di circa 11 m di lato, con due torri quadrate sugli spigoli anteriori, con lato di circa 5 m. Si cita inoltre la presenza di ambienti sotterranei. I ruderi si trovavano sulla cima di una erta elevazione, attualmente nel territorio del comune di Tigliole.\nNei pressi, nella localit\u00e0 di \"Bricco Barrano, dovette sorgere anche un villaggio, testimoniato dalla presenza della piccola chiesa di San Donato di Serralonga, attestata nel 1345, ricostruita dal 1920 sul lato opposto della strada comunale. In un momento successivo un nuovo insediamento si sarebbe formato anche sul fondovalle, pi\u00f9 vicino alla strada principale e forse favorito dalla presenza di un mulino, a cui fin\u00ec poi con il trasmettersi il toponimo di Serralunga, mentre l'antico villaggio prendeva forse il nome di \"Barrano\" dai signori locali, i Baresano. La collina del castello aveva preso il nome di \"Castelvecchio\" fin dal 1584."}
{"id": "550334", "revid": "79234", "url": "https://it.wikipedia.org/wiki?curid=550334", "title": "Lancia di Longino", "text": ""}
{"id": "550335", "revid": "123742558", "url": "https://it.wikipedia.org/wiki?curid=550335", "title": "Notturno italiano", "text": "Notturno italiano \u00e8 stato un programma radiofonico curato da Rai Internazionale e trasmesso nel palinsesto notturno di Rai Radio 1, anche se talora \u00e8 stato ospitato anche dalle frequenze in onde medie di Rai Radio 2.\nLa prima puntata and\u00f2 in onda il 1\u00ba luglio 1952 con il nome di \"Notturno dall'Italia\", mantenuto fino al 30 giugno 1968; l'ultima puntata fu irradiata dalla mezzanotte alle 5:57 di sabato 31 dicembre 2011.\nAll'atto della cessazione era la trasmissione pi\u00f9 longeva della Rai.\nModalit\u00e0 di trasmissione.\nModulazione d'ampiezza.\nIl \"Notturno italiano\" era trasmesso sul IV canale della filodiffusione e in onde medie sulle frequenze di da Milano, da Roma e da Napoli. In passato era invece trasmesso sugli dalla stazione \"Roma 2\", oltre che sui da Milano. Sfruttando la propagazione notturna tipica delle onde medie era possibile seguire questa trasmissione in buona parte dell'Europa.\nIl \"Notturno Italiano\" \u00e8 stato trasmesso anche su 6060 kHz dalla stazione di Roma\u2013Prato Smeraldo fino alla chiusura dei servizi in onde corte da parte della Rai il 30 settembre 2007.\nAltri sistemi.\nIl \"Notturno\" si poteva ricevere anche via satellite su Rai Italia Radio, in streaming su internet, e sul digitale terrestre. Da maggio 2010 era anche possibile ascoltare la trasmissione su smartphone, scaricando l'apposita applicazione.\nIl programma.\nLa trasmissione nella sua storia ebbe collocazioni orarie diverse. Nell'ultimo periodo di programmazione, poco dopo la mezzanotte italiana, dopo aver trasmesso un messaggio informativo, l'Inno nazionale e il Giornale della Mezzanotte, le stazioni di Milano, Roma e Napoli si scollegavano dalla rete di Rai Radio 1 e iniziavano la trasmissione del \"Notturno italiano\". Il programma si apriva col \"Gran valzer brillante\" di Giuseppe Verdi, reso famoso dal film Il Gattopardo, e presentava principalmente musica.\nDurante la notte la trasmissione si ricollegava con la rete in modulazione di frequenza di Radio 1 per trasmettere le varie edizioni del giornale radio e il Bollettino del mare. Alle ore 5:30 del mattino, terminato il programma, le stazioni si ricollegavano alla rete di Radio 1 trasmettendo un breve messaggio e il segnale orario.\nStaff.\nIl \"Notturno italiano\" era curato da Piero Galletti. Tra i conduttori si ricordano Marco Artico, Ugo Coccia, Duccio Pasqua, Paolo De Bernardin, Ida Guglielmotti, Stefania Riccio, Manuela De Vito, Isabella Graffi, Luciana Biondi, Giovanna Scandale, Pierluigi Siciliani, Giancarlo Susanna, Carlo D'Amicis, Daniela Amenta, Timisoara Pinto e Alex Pierotti. Voci storiche della trasmissione sono state quelle di Enzo Giannelli, Mino De Nardis, Carlo Posio, Giuseppe Vota, Antonella Sciocchetti, Luciano Ceri, Simona Fasulo, Dr. Alex (Pierotti), Franca Moretti, Felice Liperi, Rosanna Cacio, Tomaso Camuto e Roberto Leoni."}
{"id": "550337", "revid": "2128848", "url": "https://it.wikipedia.org/wiki?curid=550337", "title": "Letto", "text": "Il letto \u00e8 un mobile domestico costituito da una superficie orizzontale solitamente ricoperta da una imbottitura, o materasso, su cui \u00e8 possibile sdraiarsi per dormire. Un letto pu\u00f2 essere \"singolo\" nel caso sia progettato per ospitare una sola persona o \"doppio\" o \"matrimoniale\".\nLa composizione di un letto.\nNella civilt\u00e0 occidentale.\nNella tradizione occidentale, molto diversa, in questo caso, da quella orientale e mediorientale, il letto \u00e8 un mobile composto di diverse e numerose parti:\nEssenziale \u00e8 principalmente la rete che ha il compito di sostenere l'intera struttura; essa pu\u00f2 essere realizzata in vari materiali: il pi\u00f9 comune \u00e8 senz'altro la molla in acciaio, ma non mancano reti in assi di legno che hanno anche il pregio di assecondare la forma del corpo di chi dorme.\nNon di secondaria importanza \u00e8 il materasso, la vera e propria parte \"comoda\" del letto: esso si pone tra la rete ed il corpo disteso, ed ha dunque la funzione di sostenere il dormiente. La maggior parte dei materassi era realizzata in lana, adesso a molle (sistema ormai superato quello delle molle tradizionali; pi\u00f9 diffuso, invece, il pi\u00f9 attuale sistema a molle indipendenti/insacchettate che, pur mantenendo il classico sostegno del tradizionale materasso a molle, garantisce una miglior anatomicit\u00e0 del materasso, che si adatta maggiormente al nostro corpo grazie alla struttura a molle indipendenti, ma ne esistono anche alcuni fatti di speciali materiali sintetici ipoallergenici. Tra i modelli pi\u00f9 attuali ricordiamo quelli in viscoelastica, i cosiddetti materassi \"a memoria di forma\", che si adattano alla sagoma del proprio corpo, seguendo le sue linee naturali e garantendo, cos\u00ec, la posizione ottimale della colonna vertebrale quando ci si sdraia sopra; inoltre non esercitano pressioni sul corpo e favoriscono, per questo, una corretta circolazione sanguinea (anatomici, alta traspirabilit\u00e0 grazie alla composizione a cellule aperte, e anti-decubito), quelli anatomici in lattice di gomma, che assecondano perfettamente il peso e le forme naturali di chi vi si distende, garantendo un ottimo sostegno e consentendo una corretta posizione del proprio corpo (tutto questo con un prodotto completamente d'origine naturale), e quelli ad acqua, realizzati in gomma e riempiti del suddetto liquido. Esistono oggi, inoltre, materassi a pressione variabile, costituiti da camere interne separate che si gonfiano e sgonfiano alternativamente e sono principalmente utilizzati nei reparti ospedalieri e nelle lunghe degenze per la prevenzione delle ulcere da decubito.\nL'evoluzione del letto attraverso il tempo e lo spazio.\nNella preistoria, il letto consisteva in nient'altro che un mucchio di foglie o paglia approssimativamente accumulate in vicinanza di una fonte di calore; in casi particolarmente disagiati, poteva essere utilizzata a quello scopo anche la nuda terra. Ma l'evoluzione culturale, mossasi attraverso la Mesopotamia, l'Egitto e la Grecia, produsse in seguito giacigli formati da tessuti ripieni di una sostanza morbida, come ad esempio la lana, per le persone di stirpe nobiliare; nei paesi mediorientali come in quelli indiani era invece di uso comune per il popolo il dormire su di un tappeto. Nodo nevralgico del progresso nel campo dei letti fu poi, all'epoca di Roma, il \"lectus tricliniaris\", molto pi\u00f9 simile ai mobili moderni ma non progettato esclusivamente per dormire: era infatti utilizzato dalle persone pi\u00f9 abbienti come senatori o consoli anche in occasione di banchetti o di riunioni. Nel corso del Medioevo, mentre per le casate reali del Nord Europa nascevano il guanciale ed il letto a baldacchino, esclusivamente riempiti di piume d'oca, i ceti inferiori ed in particolare i pastori cominciarono ad utilizzare il suddetto materasso di lana; chi non aveva risorse economiche sufficienti ad acquistarlo era costretto a dormire su semplici sacchi pieni di paglia. Quando, dopo la scoperta dell'America, si cominciarono a coltivare le piante di mais, le foglie di tale vegetale sostituirono in vari casi la paglia dei materassi, producendo cos\u00ec un oggetto pi\u00f9 comodo ma anche pi\u00f9 rumoroso del precedente, a causa dello schiacciamento delle dure fibre che compongono le foglie. Nel corso dei secoli, il letto delle classi superiori divenne alla portata dei ceti medio-bassi, diffondendosi cos\u00ec in tutte le abitazioni; l'ultimo gradino dell'evoluzione fu raggiunto nel Novecento, nel momento in cui i materiali sintetici si sostituirono a quelli naturali.\nVi sono oggi anche delle reti a segmenti, che possono essere angolate rispetto al resto, sia direttamente a mano (e fissate con un fermo) o mediante delle manovelle. In questi casi si possono far assumere al materasso diverse conformazioni. In particolare \u00e8 possibile sollevare progressivamente la parte che corrisponde alla testa e al busto del dormiente, che assume cos\u00ec una posizione semiseduta. \u00c8 anche possibile alzare la parte di materasso corrispondente alle gambe, e permettere una combinazione dei vari movimenti. La versione pi\u00f9 evoluta di questi letti \"a conformazione variabile\" \u00e8 basata su dei motori elettrici, che fanno uso della corrente di rete. In questo caso (mediante un telecomando generalmente a filo) chi sta sul letto pu\u00f2 comandare lo spostamento a piacere e regolare da solo la posizione man mano lo preferisce.\nTipi di letto.\nIn Italia i letti si classificano comunemente in cinque categorie, a seconda della loro larghezza:\nDue letti con reti sovrapposte sono detti nel loro complesso letto a castello. Se la rete \u00e8 una sola, ma sopraelevata rispetto al pavimento in modo da lasciare uno spazio sottostante agibile, allora si parla comunemente di letto a soppalco.\nUn letto a ribalta (che usualmente pu\u00f2 essere nascosto dentro un finto armadio) viene chiamato letto a scomparsa o letto murphy (dal suo inventore William Lawrence Murphy).\nQuanto al divano-letto, esso fu inventato da Bernard Castro, un inventore palermitano naturalizzato statunitense."}
{"id": "550338", "revid": "1543377", "url": "https://it.wikipedia.org/wiki?curid=550338", "title": "Marijuana", "text": "La marijuana (chiamata colloquialmente \"erba\" o anche \"gangia\", dal termine hindi \u0917\u093e\u0902\u091c\u093e, \"g\u0101nj\u0101\") \u00e8 una sostanza psicoattiva che si ottiene dalle infiorescenze essiccate delle piante femminili di canapa (\"Cannabis\"). In tutte le variet\u00e0 di canapa sono contenute, in concentrazioni e proporzioni variabili, diverse sostanze psicoattive, stupefacenti e non, tra cui la principale \u00e8 il delta-9-tetraidrocannabinolo (comunemente detto \"THC\"), che rendono la pianta illegale in molti paesi. Esistono tuttavia variet\u00e0 coltivabili legalmente, per le quali il limite a questo contenuto viene fissato per legge.\nLe piante di cannabis sono dioiche, cio\u00e8 posseggono due generi: femmina e maschio. Nell'uso che si fa della cannabis a scopo esclusivamente produttivo, i maschi di una variet\u00e0 vengono usati per essere incrociati con femmine di altre variet\u00e0, cos\u00ec generando, dai semi della femmina incrociata, una nuova variet\u00e0 differente da entrambe le piante genitrici. Ogni variet\u00e0 di cannabis produce principi attivi in diverse quantit\u00e0 rispetto alle altre: un esempio sono la Haze o la Kush.\nLa classificazione della cannabis non \u00e8 del tutto chiara e il dibattito scientifico \u00e8 tuttora in corso. Attualmente la cannabis \u00e8 identificata come \"Cannabis sativa L.\", con tre sottospecie: \"sativa\", \"indica\" e \"ruderalis\". Queste si differenziano sia per le dimensioni delle piante, che per le concentrazioni di principi attivi e, dunque, anche per gli effetti indotti dai loro rispettivi derivati. Il materiale vegetale o i preparati a base di cannabis che contengono, in misura apprezzabile, sostanze psicoattive sono considerate \"droghe leggere\", cio\u00e8 sostanze psicotrope incapaci di creare dipendenza fisica.\nEtimologia.\nL'etimologia del termine \"marijuana\" (con grafia inglese) \u00e8 sconosciuta. In origine questo era il nome usato comunemente in Messico (\"marihuana\") per indicare la variet\u00e0 di canapa detta indiana, ove destinata al consumo come sostanza stupefacente. La diffusione internazionale del termine \"marijuana\" per designare pi\u00f9 genericamente la pianta della canapa, a prescindere dall'uso, \u00e8 dovuta a un'alacre campagna mediatica promossa negli USA durante gli anni trenta dal magnate dei giornali William Randolph Hearst, il quale adott\u00f2 un vocabolo messicano dal momento che il Messico era allora considerato negli USA una nazione ostile. I toni scandalistici dei suoi giornali crearono nell'opinione pubblica un clima di avversione per la pianta della canapa che avrebbe portato alla proibizione della stessa da parte del presidente degli Stati Uniti Franklin Delano Roosevelt, che il 14 giugno 1937 firm\u00f2 il Marihuana Tax Act.\nSono innumerevoli in Italia e all'estero i termini gergali, regionali o subregionali, che identificano la marijuana e l'hashish. Nel gergo comune, per marijuana si intendono le infiorescenze delle piante femminili della canapa indiana essiccate e conciate per essere fumate, bench\u00e9 il fumo non sia l'unico veicolo dei cannabinoidi, essendo liposolubili. I metodi di assunzione alternativi a quello tradizionale prevedono ad esempio l'infusione nel latte, nel burro o in altri lipidi nei quali si possano sciogliere i cannabinoidi attivi (THC). Dalle infiorescenze si ricava anche una particolare resina lavorata la cui consistenza pu\u00f2 variare da solida a collosa in relazione alle modalit\u00e0 di produzione (l'hashish).\n\"Ganja\" \u00e8 anche il termine in lingua creolo giamaicana utilizzato per indicare la marijuana, erba ritenuta dai rastafariani indispensabile per la meditazione e la preghiera.\nNegli anni trenta, l'antropologa Sula Benet ha evidenziato la possibilit\u00e0 che gli antichi israeliti facessero un uso sacrale della cannabis, desumendo l'informazione dai versetti della Bibbia in cui si parla di \"kaneh bosm\" (\u05e7\u05b0\u05e0\u05b5\u05d4 \u05d1\u05b9\u05e9\u05b6\u05c2\u05dd).\nLa crema di hashish \u00e8 usata per scopi meditativi anche dai Sadhu indiani, da molti monaci buddhisti in Nepal e, in generale, nella zona himalayana.\nFarmacologia.\nGli effetti indotti dall'uso di marijuana sono svariati, hanno differente intensit\u00e0 a seconda del soggetto, delle circostanze psicofisiche in cui la si assume, della contemporanea assunzione di alcool o altre sostanze psicoattive, dell'assuefazione del consumatore, della quantit\u00e0 di principio attivo (THC) assunta e della composizione chimica della specie presa in esame; ad esempio le specie con alti valori di CBD e moderati o bassi livelli di THC hanno effetti localizzati principalmente sul fisico, apportando analgesia e rilassamento, caratteristiche che la rendono preferibile rispetto ad altre per uso terapeutico.\nDiversi studi, recenti e non, hanno dimostrato che la cannabis presenta un effetto entourage, modulato dalla quantit\u00e0 dei cannabinoidi presenti (non solo THC e CBD). Inoltre, stando a nuovi studi, sembrerebbe che il profilo terpenico sia determinante per definire e modulare gli effetti di un particolare strain su un soggetto.\nI principali effetti sono:\n\u00c8 importante sottolineare che gli effetti della marijuana possono diventare positivi o negativi a seconda del soggetto che l'assume, dalla tipologia (qualit\u00e0, valori di THC e CBD, quantit\u00e0 assunta), dal contesto sociale e dalle attivit\u00e0 svolte sotto gli effetti della sostanza.\nDetto ci\u00f2, un uso eccessivo pu\u00f2 portare ad un'intossicazione acuta, la quale si manifesta con sintomi quali:\nBisogna ricordare che l'intossicazione acuta si risolve nel giro di qualche ora.\nOverdose.\nNon sono mai stati registrati casi di overdose da uso di cannabis.\nL'overdose da cannabis non \u00e8 possibile per varie ragioni: i recettori del sistema endocannabinoide non sono legati ad alcuna funzione vitale quali la regolazione del respiro o del battito cardiaco, pertanto non viene soppressa alcuna funzione.\nLa cannabis, come riferito sopra, presenta un effetto entourage, che limita e modula l'azione del THC, il cui principale agonista \u00e8 il CBD (molecola non psicotropa).\nI dati di riferimento di una overdose teorica prendono in considerazione la sola assunzione di THC puro, pertanto riferibile esclusivamente all'eventuale assunzione di THC puro. Questi dati indicano che una possibile overdose avverrebbe se un uomo di 70\u00a0kg assumesse 1,5\u00a0kg di THC puro in una volta sola. Se si tiene conto che in media uno spinello contiene circa 1g di cannabis, con una percentuale massima di THC variabile dallo 0.2% al 30% (e non puro) a seconda della variet\u00e0 e del fitocomplesso annesso, l'overdose diventa impossibile in termini pratici.\nQuesto rende la marijuana la sostanza stupefacente ad uso ludico pi\u00f9 sicura tra quelle comunemente usate.\nPurtuttavia un eccesso nell'assunzione di cannabis \u00e8 possibile, con effetti negativi anche molto marcati (che variano dalla quantit\u00e0 assunta, dal soggetto e molti altri parametri), pertanto l'uso deve essere responsabile e consapevole.\nPositivit\u00e0 al THC nel sangue.\nIl principale cannabinoide, il delta-9-tetraidrocannabinolo, \u00e8 liposolubile, ovvero si lega facilmente a sostanze grasse, compreso il grasso corporeo.\nPoich\u00e9 una volta legato ad una molecola lipidica il legame dura per molto tempo, la positivit\u00e0 al THC in caso di analisi del sangue pu\u00f2 essere\nrilevata anche molte settimane, se non mesi dopo, l'ultima assunzione. Questo perch\u00e9 il rilascio della molecola avviene lentamente ma costantemente nel tempo, facendo risultare l'individuo positivo al rilevamento della sostanza, senza che per\u00f2 questo abbia alcun effetto psicotropo (sperimentabile solo al momento dell'assunzione). I fattori che determinano la positivit\u00e0 sono molteplici, ma i principali sono riassumibili in: sesso, et\u00e0, quantitativo assunto, regolarit\u00e0 o meno di assunzione, percentuale di grasso corporeo.\nA lungo termine.\nIn variet\u00e0 costituite da alti contenuti di THC e bassi di CBD gli effetti risulteranno narcotici e in casi particolari anche psichedelici.\nConsumatori abituali riferiscono che in alcuni soggetti questi effetti tendono a scomparire o attenuarsi, probabilmente per via dell'instaurarsi di un certo grado di tolleranza specifica. Non \u00e8 ancora chiaro se fumare marijuana aumenti o diminuisca il rischio di cancro. Inoltre, l'uso di tali sostanze pu\u00f2 anche provocare effetti come: disorientamento e forte opacit\u00e0 cognitiva, apatia (in caso di assunzione prolungata e predisposizione) e percezione di maggiore brillantezza dei colori.\nIn quei paesi nei quali \u00e8 consentito l'uso medicale di questa sostanza, si cerca di proporre all'utilizzatore l'impiego di apparecchi atti a ridurre il danno da fumo, come ad esempio \"vaporizzatori\" che evitano la combustione delle infiorescenze estraendone, comunque, i cannabinoidi.\nAl pari di ogni altra molecola attiva, anche gli effetti collaterali dei cannabinoidi sono in stretta relazione col metabolismo e con le dosi assunte dal soggetto. Inoltre, i vari effetti, come detto in precedenza, possono essere condizionati in maniera influente anche da due fattori psicologici: il \"set\" (lo stato d'animo di chi consuma) e il \"setting\" (la compagnia con cui si trova e il luogo dove si trova il consumatore).\nUno studio condotto da ricercatori della University of Southern California e dell'Universit\u00e0 di New York ha mostrato una diminuzione della depressione nei consumatori di cannabis.\nNel marzo 2007 la rivista scientifica The Lancet pubblica uno studio che evidenzia minore pericolosit\u00e0 della marijuana rispetto ad alcool, nicotina o benzodiazepine. Le leggi di mercato nel campo della cannabis, e il suo prestarsi all'ibridazione, fanno s\u00ec che vengano commercializzate variet\u00e0 con concentrazioni sempre maggiori di cannabinoidi (specialmente di THC); questo, ovviamente, ha ripercussioni sull'entit\u00e0 degli effetti.\nAttualmente si stanno conducendo studi sugli effetti dell'esposizione prenatale alla marijuana, che pur escludendo l'aumento di patologie perinatali (parto prematuro, basso peso alla nascita) hanno riscontrato effetti sullo sviluppo delle cellule del sistema nervoso nella corteccia prefrontale e nell'ippocampo. Clinicamente questi bambini presentano deficit dell'apprendimento, problemi della socializzazione e turbe comportamentali (simili, nei casi pi\u00f9 gravi, alla sindrome alcolica fetale), che compaiono in et\u00e0 scolare.\nTuttavia, altri studi avrebbero evidenziato che l'esposizione moderata ai cannabinoidi della marijuana durante la gravidanza diminuirebbero della met\u00e0 il rischio di morte alla nascita.\nLa maggior parte delle sperimentazioni condotte su topi da laboratorio \u00e8 stata intrapresa somministrando esclusivamente THC veicolato in soluzione diluente, per lo pi\u00f9 non nella sua versione naturale ma nella sua variante sintetica, escludendo la somministrazione in contemporanea degli altri cannabinoidi presenti naturalmente nel fiore di cannabis che viene comunemente fumato. Come diversi studi scientifici dimostrano, i cannabinoidi hanno la capacit\u00e0 di interagire tra di loro una volta assunti nel corpo umano.\nL'esempio pi\u00f9 comune \u00e8 dato dal principio attivo CBD, non psicoattivo, che ha la propriet\u00e0 di annullare gli effetti negativi del THC su respirazione, battito cardiaco, pressione sanguigna; molto importante per pazienti che soffrono di problematiche cardio-vascolari o cardio-respiratorie. Le variet\u00e0 di cannabis per uso terapeutico possono arrivare a contenere una percentuale di CBD anche del 14%, ma questo dipende molto dal tipo di malattia con cui si ha a che fare; infatti, il Bedrocan, noto farmaco importato dall'Olanda, ha una percentuale di CBD solo dell'1% circa, e THC al 19% circa.\nAlcuni studi avevano suggerito, per i consumatori abituali di cannabis, una probabilit\u00e0 pi\u00f9 elevata di sviluppare alcune malattie psichiatriche rispetto alla popolazione generale.; tuttavia, uno studio effettuato dall'Universit\u00e0 di Harvard nel 2013 ha smentito gli studi precedenti ed ha dimostrato che non vi sarebbe correlazione tra consumo di canapa e sviluppo di problemi psichiatrici.\nUn altro dei pi\u00f9 estesi studi in materia \u00e8 stato pubblicato nel luglio 2012, in cui sono stati evidenziati problemi cerebrali e scompensi nell'attivit\u00e0 neurale in alcune zone del cervello in consumatori adolescenti e di giovane et\u00e0. In tale studio della durata di 35 anni pubblicato dalla National Academy of Sciences ha fornito evidenza oggettiva di danni irreversibili sull'apprendimento nei consumatori cronici adolescenti. Lo studio ha evidenziato danni persistenti all'intelligenza, alla capacit\u00e0 cognitiva e di memoria in soggetti minori di 18 anni, danni invece non evidenziati in soggetti che hanno cominciato a fumare in et\u00e0 adulta.\nRisultati affini sono stati raggiunti da un altro studio pubblicato nel luglio 2012, in cui sono stati evidenziati problemi cerebrali e scompensi nell'attivit\u00e0 neurale in alcune zone del cervello in consumatori adolescenti e di giovane et\u00e0 che abusavano di sostanze.\nIn antitesi allo studio condotto dalla National Academy of Sciences, \u00e8 stato condotto un altro studio su quasi tremila gemelli (tra i 9 e gli 11 anni) negli Stati Uniti, uno in California, l\u2019altro in Minnesota. Nel corso di 10 anni, i ragazzi, alle soglie dell\u2019adolescenza al momento del reclutamento, sono stati sottoposti a diversi test di intelligenza e a interviste confidenziali in cui dichiaravano se facevano uso di marijuana, ma anche di altre droghe, farmaci e alcol. Il risultato \u00e8 stato che alla fine del periodo, i ragazzi che avevano detto di fare uso di cannabis hanno perso fino a quattro punti di quoziente intellettivo. Ma, punto molto importante, lo stesso \u00e8 accaduto ai fratelli gemelli che avevano dichiarato di non fumare. \u00c8 stato questo il risultato che ha portato i ricercatori a concludere che i danni al cervello, o meglio allo sviluppo cognitivo devono essere provocati da qualche altro fattore.\nIn conclusione, i possibili danni causati dal consumo eccessivo e a lungo termine sono simili a quelli che riporta un tabagista, e non esiste alcun caso registrato di morte da overdose fatale di sola marijuana e non esiste alcuna relazione tra i tumori comunemente associati al fumo di sigarette, come quello al polmone, e con altri tipi di tumori, asma o malattie cardiovascolari e l'uso di cannabis. Uno studio durato oltre 16 anni su pi\u00f9 di 65.000 americani pubblicato sull'American Journal of Public Healt ha scoperto che gli utilizzatori sani di marijuana hanno la stessa probabilit\u00e0 di morire rispetto agli uomini e alle donne sani che non hanno fumato cannabis.\nLegislazioni sull'uso della cannabis.\nSecondo alcune indagini dell'UE, 71,5 milioni di cittadini europei consumano regolarmente marijuana e derivati della cannabis, e i consumatori sono in continua crescita.\nUsi terapeutici.\nLa canapa indiana \u00e8 usata per contrastare la diminuzione dell'appetito nei pazienti affetti da AIDS e da cancro e per diminuire la nausea derivata dai trattamenti chemioterapici e dalle irradiazioni. Inoltre causa un effetto positivo sui soggetti affetti da dolori cronici, da sclerosi multipla (diminuzione del rigore muscolare) e sulla sindrome di Tourette.\nUtilizzata in medicina da migliaia di anni e presente nella farmacopea ufficiale fino alla met\u00e0 del Novecento, a oggi, come accade per la maggioranza delle molecole attive presenti sul mercato, sono ancora in corso studi che accertino la validit\u00e0 di questi effetti.\nNonostante la autorizzazione al commercio in diversi paesi di farmaci contenenti cannabinoidi, tra cui anche THC (es. Sativex) e varianti sintetiche, la maggioranza dei movimenti pro-legalizzazione semplicemente ignora l'esistenza di tali farmaci, nonch\u00e9 l'esistenza di rilevanti effetti collaterali, per chiedere l'autoprescrizione.\nLe applicazioni possibili accertate e le conseguenti sperimentazioni hanno per oggetto:\nNei Paesi Bassi, in Spagna, in Canada e in sedici stati degli Stati Uniti l'uso della cannabis a scopo medico \u00e8 gi\u00e0 consentito, in altri paesi europei ed extraeuropei l'argomento \u00e8 al centro di accesi dibattiti sia sul piano scientifico sia su quello etico.\nPrincipale studioso e promotore dell'uso terapeutico della cannabis e della sua decriminalizzazione \u00e8 il professor Lester Grinspoon, psichiatra e professore emerito dell'Universit\u00e0 di Harvard.\nIn Italia, approfonditi studi in materia sono stati effettuati dal neuropsichiatra prof. Gian Luigi Gessa e dal dott. Giancarlo Arnao.\nInfluenze culturali.\n\u00c8 dovuta ad Alberto Arbasino la prima citazione della marijuana nella storia della letteratura italiana, nel racconto \"Giorgio contro Luciano\" scritto nel 1955 e pubblicato per la prima volta nel 1957 nella raccolta \"Le piccole vacanze\":\nDal 1989 ogni anno, la terza settimana di novembre, la rivista \"High Times\" organizza ad Amsterdam la Cannabis Cup: coltivatori e coffee-shop espongono le nuove variet\u00e0 prodotte tramite incroci e differenti metodi di coltivazione, e quelle giudicate migliori ricevono dei premi.\nDal 1999, il primo sabato di maggio, in pi\u00f9 di duecento citt\u00e0 del mondo \u00e8 organizzata una manifestazione per la legalizzazione della marijuana chiamata \"Million Marijuana March\".\nNel 2005, i Premi Nobel per l'economia Milton Friedman, George Akerlof e Vernon Smith sono stati i primi firmatari di un appello sottoscritto da 500 economisti americani per denunciare gli altissimi costi (7 miliardi di dollari all'anno) del proibizionismo sulla marijuana. Secondo Friedman questa legge rappresenta \u00ab\"un sussidio del governo al crimine organizzato\"\u00bb.\nSecondo un sondaggio commissionato all'Ipsad dall'Istituto Superiore di Sanit\u00e0 pubblicato nel febbraio 2008, dieci milioni di italiani approvano l'uso della cannabis.\nDal 2010 in America nello Stato del Michigan alla \"Med Grow Cannabis College\" \u00e8 possibile studiare la marijuana per usi medici.\nUn referendum popolare del 2012, in USA, ha legalizzato la marijuana a fini ricreativi negli stati di Colorado e Washington."}
{"id": "550339", "revid": "486946", "url": "https://it.wikipedia.org/wiki?curid=550339", "title": "Sacra Lancia", "text": ""}
{"id": "550341", "revid": "751106", "url": "https://it.wikipedia.org/wiki?curid=550341", "title": "Austrumi", "text": "Austrumi \u00e8 una distribuzione Linux Live, basata su Slackware, che ha origine in Lettonia. Ha dimensioni ridotte e pu\u00f2 essere usata attraverso una memoria stick USB o tramite CD-ROM.\nInterfacciamento.\nLa scrivania predefinita mostra cinque icone relative al file manager (Emelfm), al terminale, ai quattro desktop, al pulsante per ottenere una screenshot e al pulsante per terminare un programma in esecuzione.La barra principale \u00e8 nascosta nella parte bassa dello schermo.\nCliccando con il pulsante sinistro del mouse in una qualsiasi area sgombra dello schermo si pu\u00f2 far comparire un menu contestuale con varie opzioni.\nCaratteristiche.\nI tempi di avvio della distribuzione variano a seconda delle prestazioni del computer su cui la si vuole utilizzare. Austrumi \u00e8 una distribuzione GNU/Linux che vuole essere leggera e usabile senza installazione, per questo motivo pu\u00f2 essere sfruttata anche su computer con solo 128 MB di RAM in dotazione. Le lingue disponibili sono quella inglese e la lingua lettone, quest'ultima predefinita. Oltre all'uso del sistema in versione live, \u00e8 anche possibile installare Austrumi su HD attraverso un installer semigrafico."}
{"id": "550342", "revid": "106456", "url": "https://it.wikipedia.org/wiki?curid=550342", "title": "Piastra di fondazione", "text": "La piastra di fondazione, detta anche platea, \u00e8 fra le fondazioni superficiali, la tipologia che meglio si adatta a contrastare i cedimenti differenziali.\nDescrizione e costituzione.\nViene realizzata con calcestruzzo armato a forma di parallelepipedo, con spessore che varia in genere da 40\u00a0cm a 100\u00a0cm, mentre lunghezza e larghezza sono legate alla geometria della sovrastruttura, talvolta coincidente con la sua proiezione sul suolo.\nLo spessore \u00e8 legato fondamentalmente alle sollecitazioni di taglio o punzonamento provenienti dai pilastri.\nL'area della fondazione, nettamente superiore alla soluzione di travi rovesce e graticci, consente di sfruttare meglio la capacit\u00e0 portante del terreno contrastando i cedimenti differenziali provocati da una distribuzione non uniforme dei carichi provenienti dalla sovrastruttura.\nOgni porzione di piastra, o platea, ha l'onere di sostenere un pilastro, che sorregge a sua volta una porzione della sovrastruttura, trasferendone il carico in fondazione.\nLa piastra di fondazione viene realizzata sopra un getto di pulizia, che la protegger\u00e0 dalle aggressioni chimiche del suolo; si tratta di uno strato di conglomerato di calcestruzzo non armato, privo di armatura metallica, a basso contenuto di cemento, chiamato magrone, posizionato alla quota di scavo stabilita dal progettista.\nLa piastra di fondazione viene realizzata all'interno di una cassaforma in legno o talvolta metallica, disponendo solitamente una doppia orditura di barre ortogonali di acciaio da carpenteria, al lembo superiore ed al lembo inferiore, che avranno la responsabilit\u00e0 di sopportare le azioni di flessione.\nI diametri dei ferri di armatura sono solitamente compresi fra 12 e 24\u00a0mm, vengono distribuiti sul lembo inferiore del plinto, in posizione appropriata, con il rispetto del copriferro, pari a 3\u20135\u00a0cm. Sono disposte anche armature a taglio, rappresentate da staffe o ferri sagomati, posizionati in corrispondenza dei pilastri.\nDalla piastra di fondazione si dipartono anche i ferri di ripresa verticali staffati per il pilastro.\nNel caso di vasche per il contenimento di liquidi (piscine, serbatoi, cisterne, ecc.), la platea di fondazione, deve essere progettata per garantire anche la tenuta idraulica."}
{"id": "550348", "revid": "122516398", "url": "https://it.wikipedia.org/wiki?curid=550348", "title": "Nome di dominio", "text": "Un nome di dominio, in informatica, \u00e8 costituito da una serie di stringhe separate da punti, che identifica il dominio dell'autonomia amministrativa, dell'autorit\u00e0 o del controllo all'interno di internet. I nomi di dominio sono formati dalle regole e dalle procedure del Domain Name System (DNS). Qualsiasi nome registrato nel DNS (ad esempio \"it.wikipedia.org\") \u00e8 un nome di dominio. Essi vengono utilizzati in diversi contesti di rete e in ambito specifico per la denominazione o l'indirizzamento. \nIn generale, un nome di dominio rappresenta una risorsa Internet Protocol (IP), ad esempio un computer utilizzato per accedere a Internet (host), un server che ospita un sito web o il sito web stesso, oppure qualsiasi altro servizio comunicato tramite Internet. A differenza degli indirizzi IP, dove la parte pi\u00f9 importante del numero \u00e8 la prima partendo da sinistra, in un nome DNS la parte pi\u00f9 importante \u00e8 la prima partendo da destra: questa \u00e8 detta dominio di primo livello (o TLD, \"Top Level Domain\"), per esempio\".org\" o\".it\".\nUn dominio di secondo livello consiste in due parti, per esempio \"wikipedia.org\", e cos\u00ec via. Ogni ulteriore elemento specifica un'ulteriore suddivisione. Quando un dominio di secondo livello viene registrato all'assegnatario, questo \u00e8 autorizzato a usare i nomi di dominio relativi ai successivi livelli come \"it.wikipedia.org\" (dominio di terzo livello) e altri come \"some.other.stuff.wikipedia.org\" (dominio di quinto livello) e cos\u00ec via.\nUn nome di dominio completo (FQDN) \u00e8 un nome di dominio completamente specificato con tutte le etichette nella gerarchia del DNS, senza parti omesse. Le etichette nel DNS sono insensibili alle maiuscole.\nScopo.\nI nomi di dominio servono a identificare le risorse Internet, come computer, reti e servizi, con un'etichetta di testo pi\u00f9 facile da memorizzare rispetto agli indirizzi numerici utilizzati nei protocolli Internet. Un nome di dominio pu\u00f2 rappresentare intere raccolte di tali risorse o singole istanze. I singoli computer host Internet utilizzano nomi di dominio come identificatori host, chiamati anche nomi host. Il termine \"hostname\" viene utilizzato anche per le etichette foglia nel sistema dei nomi di dominio, di solito senza ulteriore spazio dei nomi di dominio subordinato. I nomi host vengono visualizzati come componenti negli URL (Uniform Resource Locator) per le risorse Internet come i siti Web (ad esempio, en.wikipedia.org).\nI nomi di dominio vengono utilizzati anche come semplici etichette di identificazione per indicare la propriet\u00e0 o il controllo di una risorsa. Tali esempi sono gli identificatori dell'area di autenticazione utilizzati nel protocollo SIP (Session Initiation Protocol), le chiavi di dominio utilizzate per verificare i domini DNS nei sistemi di posta elettronica e in molti altri URI (Uniform Resource Identifier).\nUna funzione importante dei nomi di dominio \u00e8 fornire nomi facilmente riconoscibili e memorizzabili alle risorse Internet con indirizzo numerico. Questa astrazione consente di spostare qualsiasi risorsa in una posizione fisica diversa nella topologia degli indirizzi della rete, a livello globale o locale in una intranet. Una tale mossa di solito richiede la modifica dell'indirizzo IP di una risorsa e la traduzione corrispondente di questo indirizzo IP da e verso il suo nome di dominio.\nI nomi di dominio vengono utilizzati per stabilire un'identit\u00e0 univoca. Le organizzazioni possono scegliere un nome di dominio che corrisponda al loro nome, aiutando gli utenti di Internet a raggiungerle facilmente.\nUn dominio generico \u00e8 un nome che definisce una categoria generale, piuttosto che un'istanza specifica o personale, ad esempio, il nome di un settore, piuttosto che il nome di una societ\u00e0. Alcuni esempi di nomi generici sono \"books.com\", \"music.com\" e \"travel.info\". Le aziende hanno creato marchi basati su nomi generici e tali nomi di dominio generici possono essere preziosi. \nI nomi di dominio sono spesso indicati semplicemente come \"domini\" e i registranti di nomi di dominio sono spesso indicati come \"proprietari di domini\", sebbene la registrazione del nome di dominio presso un registrar non conferisca alcuna propriet\u00e0 legale del nome di dominio, ma solo un diritto esclusivo di utilizzo per una particolare durata di tempo. L'uso di nomi di dominio in commercio pu\u00f2 assoggettarli al diritto dei marchi.\nStoria.\nLa pratica di utilizzare una semplice astrazione memorabile dell'indirizzo numerico di un host su una rete di computer risale all'era ARPANET, prima dell'avvento dell'odierna Internet commerciale. Nella prima rete, ogni computer sulla rete recuperava il file host (\"host.txt\") da un computer presso SRI (poi SRI International), che mappava i nomi host dei computer a indirizzi numerici. La rapida crescita della rete ha reso impossibile mantenere un registro dei nomi host organizzato centralmente e nel 1983 il Domain Name System \u00e8 stato introdotto su ARPANET e pubblicato dalla Internet Engineering Task Force come RFC 882 e RFC 883.\nIl seguente elenco mostra i primi 20 domini con le date della loro registrazione: \nSpazio dei nomi di dominio.\nOggi, la Internet Corporation for Assigned Names and Numbers (ICANN) gestisce lo sviluppo e l'architettura di primo livello dello spazio dei nomi di dominio Internet. Autorizza i registrar di nomi a dominio, attraverso i quali i nomi a dominio possono essere registrati e riassegnati.\nLo spazio dei nomi di dominio \u00e8 costituito da un albero di nomi di dominio. Ogni nodo dell'albero contiene le informazioni associate al nome di dominio. L'albero si suddivide in \"zone che\" iniziano dalla zona radice DNS.\nSintassi del nome di dominio.\nUn nome di dominio \u00e8 costituito da una o pi\u00f9 parti, tecnicamente chiamate \"etichette\", convenzionalmente concatenate e delimitate da punti, come \"example.com\".\nDomini di primo livello.\nI domini di primo livello (TLD) come com, net e org sono il livello pi\u00f9 alto di nomi di dominio di Internet. I domini di primo livello formano la zona radice DNS del Domain Name System gerarchico. Ogni nome di dominio termina con un'etichetta di dominio di primo livello.\nQuando il Domain Name System \u00e8 stato ideato negli anni '80, lo spazio dei nomi di dominio era diviso in due gruppi principali di domini. I domini di primo livello del codice paese (ccTLD) si basavano principalmente sui codici territorio a due caratteri delle abbreviazioni dei paesi ISO-3166. Inoltre, \u00e8 stato implementato un gruppo di sette domini generici di primo livello (gTLD) che rappresentava un insieme di categorie di nomi e multi-organizzazioni. Questi erano i domini gov, edu, com, mil, org, net e int.\nDurante la crescita di Internet, \u00e8 diventato desiderabile creare ulteriori domini generici di primo livello. A partire da ottobre 2009, esistevano 21 domini di primo livello generici e 250 domini di primo livello con codice paese a due lettere. Inoltre, il dominio ARPA serve a scopi tecnici nell'infrastruttura del Domain Name System.\nDurante la 32\u00aa riunione pubblica internazionale ICANN tenutasi a Parigi nel 2008, ICANN ha avviato un nuovo processo di politica di denominazione dei TLD per fare \"un \"significativo passo avanti nell'introduzione di nuovi domini generici di primo livello\"\". Questo programma prevede la disponibilit\u00e0 di molti domini nuovi o gi\u00e0 proposti, nonch\u00e9 un nuovo processo di applicazione e implementazione. Gli osservatori ritengono che le nuove regole potrebbero portare alla registrazione di centinaia di nuovi domini di primo livello. Nel 2012 il programma \u00e8 stato avviato e ha ricevuto 1930 domande. Entro il 2016 \u00e8 stato raggiunto il traguardo di 1000 gTLD in tempo reale.\nL'Internet Assigned Numbers Authority (IANA) mantiene un elenco annotato di domini di primo livello nel database della zona radice DNS. \nPer scopi speciali, come test di rete, documentazione e altre applicazioni, IANA riserva anche una serie di nomi di dominio per usi speciali. Questo elenco contiene nomi di dominio come example, local, localhost e test. Altri nomi di dominio di primo livello contenenti marchi sono registrati per uso aziendale. I casi includono marchi come BMW, Google e Canon. \nDomini di secondo livello e di livello inferiore.\nSotto i domini di primo livello nella gerarchia dei nomi di dominio ci sono i nomi di dominio di secondo livello (SLD). Questi sono i nomi direttamente a sinistra di .com, .net e gli altri domini di primo livello. Ad esempio, nel dominio \"example.co.uk\", \"co\" \u00e8 il dominio di secondo livello.\nSuccessivamente ci sono i domini di terzo livello, che vengono scritti immediatamente a sinistra di un dominio di secondo livello. Possono esserci domini di quarto e quinto livello e cos\u00ec via, praticamente senza limitazioni. Un esempio di un nome di dominio operativo con quattro livelli di etichette di dominio \u00e8 \"sos.state.oh.us\". Ogni etichetta \u00e8 separato da un fermo (puntino). Si dice che \"sos\" sia un sottodominio di \"state.oh.us\" e\"state\" un sottodominio di \"oh.us\", ecc. In generale, i sottodomini sono domini subordinati al loro dominio padre. Un esempio di livelli molto profondi di ordinamento dei sottodomini sono le zone DNS a risoluzione inversa IPv6, ad esempio, 1.0.0.0.0.0.0.0.0.0.0.0.0.0.0.0.0.0.0.0.0.0.0.0.0.0.0.0.0.0.0.ip6.arpa, che \u00e8 il nome di dominio della risoluzione DNS inversa per l'IP indirizzo di un'interfaccia di loopback o il nome dell'host locale.\nI nomi di dominio di secondo livello (o di livello inferiore, a seconda della gerarchia principale stabilita) vengono spesso creati in base al nome di un'azienda (ad es. \"Bbc\".co.uk), prodotto o servizio (ad es. \"Hotmail\".com). Al di sotto di questi livelli, il successivo componente del nome di dominio \u00e8 stato utilizzato per designare un particolare server host. Pertanto, \"ftp.example.com\" potrebbe essere un server FTP, \"www.example.com\" sarebbe un server World Wide Web e \"mail.example.com\" potrebbe essere un server di posta elettronica, ciascuno destinato a eseguire solo la funzione implicita. La tecnologia moderna consente pi\u00f9 server fisici con indirizzi diversi (cfr. Bilanciamento del carico) o addirittura identici (cfr. Anycast) per servire un singolo nome host o nome di dominio, o pi\u00f9 nomi di dominio che devono essere serviti da un singolo computer. Quest'ultimo \u00e8 molto popolare nei centri di servizi di hosting Web, dove i fornitori di servizi ospitano i siti Web di molte organizzazioni su pochi server.\nI gerarchici etichette DNS o componenti di nomi di dominio sono separati in un nome completo dal punto fermo (dot.).\nNomi di dominio internazionalizzati.\nArticolo principale: nome di dominio internazionalizzato\nIl set di caratteri consentito nel Domain Name System \u00e8 basato su ASCII e non consente la rappresentazione di nomi e parole di molte lingue nei loro script o alfabeti nativi. ICANN ha approvato il sistema IDNA (Internationalized Domain Name), che mappa le stringhe Unicode utilizzate nelle interfacce utente dell'applicazione nel set di caratteri DNS valido da una codifica chiamata Punycode. Ad esempio, k\u00f8benhavn.eu \u00e8 mappato su xn--kbenhavn-54a.eu. Molti registri hanno adottato IDNA.\nRegistrazione del nome di dominio.\nStoria.\nIl primo nome di dominio Internet commerciale, nel TLD \"com\", \u00e8 stato registrato il 15 marzo 1985 nel nome symbolics.com da Symbolics Inc., una societ\u00e0 di sistemi informatici a Cambridge, Massachusetts.\nNel 1992 erano stati registrati meno di 15.000 domini \"com\".\nNel primo trimestre del 2015 erano stati registrati 294 milioni di nomi di dominio. Gran parte di questi \u00e8 nel dominio di primo livello \"com\", che al 21 dicembre 2014 aveva 115,6 milioni di nomi di dominio, inclusi 11,9 milioni di siti di business online e di e-commerce, 4,3 milioni di siti di intrattenimento, 3,1 milioni di finanziamenti siti correlati e 1,8 milioni di siti sportivi. A luglio 2012 il dominio di primo livello \"com\" aveva pi\u00f9 registrazioni di tutti i ccTLD messi insieme. \nAmministrazione.\nIl diritto di utilizzare un nome di dominio \u00e8 delegato dai registrar dei nomi di dominio, che sono accreditati da Internet Corporation for Assigned Names and Numbers (ICANN), l'organizzazione incaricata di sovrintendere ai sistemi di nomi e numeri di Internet. Oltre a ICANN, ogni dominio di primo livello (TLD) \u00e8 gestito e servito tecnicamente da un'organizzazione amministrativa che gestisce un registro. Un registro \u00e8 responsabile del mantenimento del database dei nomi registrati all'interno del TLD che amministra. Il registro riceve le informazioni di registrazione da ciascun registrar di nomi di dominio autorizzato ad assegnare nomi nel TLD corrispondente e pubblica le informazioni utilizzando un servizio speciale, il protocollo WHOIS.\nI registri e i registrar di solito addebitano una tariffa annuale per il servizio di delega di un nome di dominio a un utente e per la fornitura di un set predefinito di server dei nomi. Spesso, questa transazione viene definita vendita o locazione del nome di dominio e il registrante pu\u00f2 talvolta essere definito un\"proprietario\", ma nessun rapporto legale di questo tipo \u00e8 effettivamente associato alla transazione, solo il diritto esclusivo di utilizzare il nome di dominio. Pi\u00f9 correttamente, gli utenti autorizzati sono conosciuti come \"registrant\" o come \"possessori di dominio\".\nICANN pubblica l'elenco completo dei registri TLD e dei registrar di nomi di dominio. Le informazioni sul registrante associate ai nomi a dominio sono conservate in un database online accessibile con il protocollo WHOIS. Per la maggior parte dei 250 domini di primo livello con codice paese (ccTLD), i registri di dominio mantengono le informazioni WHOIS (registrante, server dei nomi, date di scadenza, ecc.).\nAlcuni registri di nomi di dominio, spesso chiamati \"Network Information Center\" (NIC), funzionano anche come registrar per gli utenti finali. I principali registri di domini generici di primo livello, come i domini \"com\", \"net\", \"org\", \"info\" e altri, utilizzano un modello di registro-registrar costituito da centinaia di registrar di nomi di dominio (vedere gli elenchi su ICANN o VeriSign). In questo metodo di gestione, il registro gestisce solo il database dei nomi di dominio e il rapporto con i registrar. I \"registrant\" (utenti di un nome di dominio) sono clienti del registrar, in alcuni casi attraverso livelli aggiuntivi di rivenditori.\nCi sono anche alcuni altri provider di root DNS alternativi che cercano di competere o completare il ruolo di ICANN nell'amministrazione dei nomi di dominio, tuttavia, la maggior parte di loro non \u00e8 riuscita a ricevere un ampio riconoscimento, e quindi i nomi di dominio offerti da tali root alternativi non possono essere utilizzati universalmente sulla maggior parte macchine che si collegano a Internet senza ulteriori configurazioni dedicate.\nRequisiti tecnici e processo.\nNel processo di registrazione di un nome di dominio e di mantenimento dell'autorit\u00e0 sul nuovo spazio dei nomi creato, i registrar utilizzano diverse informazioni chiave relative a un dominio:\nUn nome di dominio \u00e8 costituito da una o pi\u00f9 etichette, ciascuna delle quali \u00e8 formata dall'insieme di lettere ASCII, cifre e trattini (az, AZ, 0\u20139, -), ma non inizia o termina con un trattino. Le etichette non fanno distinzione tra maiuscole e minuscole; ad esempio,\"etichetta\" \u00e8 equivalente a \"Etichetta\" o \"ETICHETTA\". Nella rappresentazione testuale di un nome di dominio, le etichette sono separate da un punto (punto).\nModelli di business.\nI nomi di dominio sono spesso visti in analogia con il settore immobiliare in quanto i nomi di dominio sono le basi su cui \u00e8 possibile costruire un sito Web e i nomi di dominio di altissima \"qualit\u00e0\", come gli immobili ricercati, tendono ad avere un valore significativo, di solito a causa del loro marchio online -costruzione del potenziale, utilizzo nella pubblicit\u00e0, ottimizzazione dei motori di ricerca e molti altri criteri.\nAlcune aziende hanno offerto la registrazione del dominio a basso costo, sottocosto o addirittura gratuita con una variet\u00e0 di modelli adottati per recuperare i costi per il provider. Questi di solito richiedono che i domini siano ospitati sul loro sito web all'interno di un framework o portale che includa pubblicit\u00e0 avvolta attorno al contenuto del titolare del dominio, entrate da cui il provider pu\u00f2 recuperare i costi. Le registrazioni dei domini erano gratuite quando il DNS era nuovo. Un titolare di dominio pu\u00f2 fornire un numero infinito di sottodomini nel proprio dominio. Ad esempio, il proprietario di \"example.org\" potrebbe fornire sottodomini come \"foo.example.org\" e \"foo.bar.example.org\" alle parti interessate.\nMolti nomi di dominio desiderabili sono gi\u00e0 stati assegnati e gli utenti devono cercare altri nomi accettabili, utilizzando le funzionalit\u00e0 di ricerca basate sul Web o WHOIS e gli strumenti del sistema operativo scavato. Molti registrar hanno implementato strumenti di suggerimento dei nomi di dominio che ricercano nei database dei nomi di dominio e suggeriscono i nomi di dominio alternativi disponibili relativi alle parole chiave fornite dall'utente.\nRivendita di nomi a dominio.\nL'attivit\u00e0 di rivendita di nomi di dominio registrati \u00e8 nota come \"domain aftermarket\". Vari fattori influenzano il valore percepito o il valore di mercato di un nome di dominio. La maggior parte delle vendite di domini di alto livello vengono effettuate privatamente.\nConfusione del nome di dominio.\nL'intercapping viene spesso utilizzato per enfatizzare il significato di un nome di dominio, poich\u00e9 i nomi DNS non fanno distinzione tra maiuscole e minuscole. Alcuni nomi possono essere interpretati erroneamente in determinati usi delle maiuscole. Ad esempio: \"Who Represents\", un database di artisti e agenti, ha scelto \"whorepresents.com\", che pu\u00f2 essere interpretato male. In tali situazioni, il significato corretto pu\u00f2 essere chiarito inserendo trattini durante la registrazione di un nome a dominio. Ad esempio, Experts Exchange, un sito di discussione dei programmatori, ha utilizzato \"expertsexchange.com\", ma ha cambiato il suo nome di dominio in \"expert-exchange.com\". \nUtilizzare nell'hosting di siti Web.\nIl nome di dominio \u00e8 un componente di un URL (Uniform Resource Locator) utilizzato per accedere ai siti web, ad esempio:\nUn nome di dominio pu\u00f2 puntare a pi\u00f9 indirizzi IP per fornire la ridondanza del server per i servizi offerti, una funzionalit\u00e0 utilizzata per gestire il traffico di siti web di grandi dimensioni e popolari.\nI servizi di web hosting, d'altra parte, eseguono server a cui in genere vengono assegnati solo uno o pochi indirizzi mentre servono siti web per molti domini, una tecnica denominata web hosting virtuale. Tale sovraccarico dell'indirizzo IP richiede che ogni richiesta identifichi il nome di dominio a cui si fa riferimento, ad esempio utilizzando il campo dell'intestazione della richiesta HTTP \"Host:\" o Indicazione del nome del server.\nAbuso e regolamentazione.\nI critici spesso denunciano l'abuso del potere amministrativo sui nomi di dominio. Particolarmente degno di nota \u00e8 stato il sistema VeriSign Site Finder che reindirizzava tutti i domini.com e.net non registrati a una pagina web di VeriSign. Ad esempio, in una riunione pubblica con VeriSign per trasmettere preoccupazioni tecniche su SiteFinder, numerose persone, attive nell'IETFe altri organi tecnici, hanno spiegato come sono rimasti sorpresi dal fatto che VeriSign abbia modificato il comportamento fondamentale di un importante componente dell'infrastruttura Internet, non avendo ottenuto il consueto consenso. SiteFinder, in un primo momento, presumeva che ogni query Internet fosse per un sito Web e monetizzava le query per nomi di dominio errati, portando l'utente al sito di ricerca di VeriSign. Sfortunatamente, altre applicazioni, come molte implementazioni di posta elettronica, considerano la mancanza di risposta a una query sul nome di dominio come un'indicazione che il dominio non esiste e che il messaggio pu\u00f2 essere considerato non recapitabile. L'implementazione originale di VeriSign ha infranto questo presupposto per la posta, perch\u00e9 avrebbe sempre risolto un nome di dominio errato con quello di SiteFinder. Sebbene in seguito VeriSign abbia modificato il comportamento di SiteFinder per quanto riguarda la posta elettronica,\nNonostante le critiche diffuse, VeriSign lo ha rimosso solo con riluttanza dopo che Internet Corporation for Assigned Names and Numbers (ICANN) ha minacciato di revocare il suo contratto per l'amministrazione dei server dei nomi di root. ICANN ha pubblicato l'ampia serie di lettere scambiate, rapporti di commissione e decisioni ICANN. \nC'\u00e8 anche una significativa inquietudine riguardo all'influenza politica degli Stati Uniti sull'ICANN. Questo \u00e8 stato un problema significativo nel tentativo di creare un dominio di primo livello.xxx e ha suscitato un maggiore interesse per le radici DNS alternative che sarebbero al di fuori del controllo di ogni singolo paese. \nInoltre, ci sono numerose accuse di front running dei nomi di dominio, per cui i registrar, quando ricevono query whois, registrano automaticamente il nome di dominio per se stessi. Network Solutions \u00e8 stato accusato di questo. \nLa verit\u00e0 nella legge sui nomi di dominio.\nNegli Stati Uniti, il Truth in Domain Names Act del 2003, in combinazione con il PROTECT Act del 2003, proibisce l'uso di un nome di dominio fuorviante con l'intenzione di attirare gli utenti di Internet a visitare siti di pornografia su Internet.\nIl Truth in Domain Names Act segue il pi\u00f9 generale Anticybersquatting Consumer Protection Act approvato nel 1999 volto a prevenire il typosquatting e l'uso ingannevole di nomi e marchi nei nomi di dominio.\nSequestri.\nAll'inizio del XXI secolo, il Dipartimento di Giustizia degli Stati Uniti (DOJ) ha perseguito il sequestro dei nomi di dominio, sulla base della teoria legale che i nomi di dominio costituiscono propriet\u00e0 utilizzata per svolgere attivit\u00e0 criminali e quindi sono soggetti a confisca. Ad esempio, nel sequestro del nome di dominio di un sito web di gioco d'azzardo, il DOJ ha fatto riferimento a 18 USC \u00a7 981 e 18 USC \u00a7 1955. Nel 2013 il governo degli Stati Uniti ha sequestrato Liberty Reserve, citando 18 USC \u00a7 982. \nIl Congresso degli Stati Uniti ha approvato il Combating Online Infringement and Counterfeits Act nel 2010. Il vice presidente della Consumer Electronics Association Michael Petricone era preoccupato che il sequestro fosse uno \"strumento schietto\" che potrebbe danneggiare le aziende legittime. Dopo un'operazione congiunta il 15 febbraio 2011, il DOJ e il Department of Homeland Security hanno affermato di aver sequestrato dieci domini di siti Web coinvolti nella pubblicit\u00e0 e nella distribuzione di pornografia infantile, ma hanno anche erroneamente sequestrato il nome di dominio di un grande Provider DNS, che sostituisce temporaneamente 84.000 siti web con avvisi di sequestro. \nNel Regno Unito, la Police Intellectual Property Crime Unit ha tentato di sequestrare nomi di dominio dai registrar senza ingiunzioni del tribunale. \nSospensioni.\nPIPCU e altre organizzazioni delle forze dell'ordine britanniche inviano richieste di sospensione del dominio a Nominet che elaborano sulla base della violazione dei termini e delle condizioni. Ogni anno vengono sospesi circa 16.000 domini e circa l'80% delle richieste proviene da PIPCU. \nDiritti di propriet\u00e0.\nA causa del valore economico che rappresenta, la Corte europea dei diritti dell'uomo ha stabilito che il diritto esclusivo a un nome di dominio \u00e8 protetto come propriet\u00e0 ai sensi dell'articolo 1 del Protocollo 1 alla Convenzione europea dei diritti dell'uomo. \nVarianti IDN.\nICANN Business Constituency (BC) ha trascorso decenni cercando di far funzionare le varianti IDN al secondo livello e negli ultimi anni al livello pi\u00f9 alto. Le varianti del nome di dominio sono nomi di dominio riconosciuti in diverse codifiche di caratteri, come un singolo dominio presentato in cinese tradizionale e cinese semplificato. \u00c8 un problema di internazionalizzazione e localizzazione. In Varianti del nome di dominio, le diverse codifiche del nome di dominio (in cinese semplificato e tradizionale) verranno risolte nello stesso host. \nSecondo John Levine, un esperto di argomenti relativi a Internet,\"\"Sfortunatamente, le varianti non funzionano. Il problema non \u00e8 metterle nel DNS, \u00e8 che una volta che sono nel DNS, non funzionano da nessun'altra parte.\"\"\"\" \nNome di dominio fittizio.\nUn \"nome di dominio fittizio\" \u00e8 un nome di dominio utilizzato in un'opera di narrativa o cultura popolare per fare riferimento a un dominio che in realt\u00e0 non esiste, spesso con domini di primo livello non validi o non ufficiali come \".web\", un uso esattamente analogo al prefisso del numero di telefono fittizio 555 utilizzato nei film e in altri media. Il nome di dominio fittizio canonico \u00e8 \"example.com\", specificamente accantonato da IANA nella RFC 2606 per tale uso, insieme al TLD.\"example\".\nI nomi di dominio utilizzati nelle opere di fantasia sono stati spesso registrati nel DNS, dai loro creatori o dai cybersquatter che cercavano di trarne profitto. Questo fenomeno ha spinto la NBC ad acquistare il nome di dominio Hornymanatee.com dopo che il conduttore di talk-show Conan O'Brien ha pronunciato il nome mentre faceva pubblicit\u00e0 al suo show. O'Brien ha successivamente creato un sito Web basato sul concetto e lo ha utilizzato come gag in esecuzione nello show. "}
{"id": "550351", "revid": "124375341", "url": "https://it.wikipedia.org/wiki?curid=550351", "title": "Cucina veneziana", "text": "Alcuni piatti tipici della cucina veneziana sono:\nTra i dolci si possono citare le \"fritole\", i \"baicoli\", i \"xaeti\", la \"pinsa\", i \"galani\", la \"fugassa\", e gli \"spuncioti de caramel\": frutta secca o essiccata con qualche chicco d'uva infilata in spiedini di legno e immersa in zucchero caramellato"}
{"id": "550355", "revid": "339392", "url": "https://it.wikipedia.org/wiki?curid=550355", "title": "Santi taoisti", "text": ""}
{"id": "550356", "revid": "339392", "url": "https://it.wikipedia.org/wiki?curid=550356", "title": "Immortali taoisti", "text": ""}
{"id": "550357", "revid": "339392", "url": "https://it.wikipedia.org/wiki?curid=550357", "title": "Xianren", "text": ""}
{"id": "550358", "revid": "1573940", "url": "https://it.wikipedia.org/wiki?curid=550358", "title": "Shenxian", "text": " "}
{"id": "550369", "revid": "4507", "url": "https://it.wikipedia.org/wiki?curid=550369", "title": "Torre e Palazzo Gazzelli", "text": "La Torre e il Palazzo Gazzelli di Rossana sono due importanti costruzioni di Asti, situate all'angolo tra via San Martino e via Quintino Sella, nel rione San Martino-San Rocco.\nLe origini.\nNiccola Gabiani afferma che in origine il palazzo, con l'annessa torre, appartenessero alla famiglia Ponte ma non vi sono documenti che ne accertino la veridicit\u00e0 dell'affermazione. \u00c8 possibile che i Ponte sul principio del XVII secolo siano stati anche proprietari degli immobili o di parti di essi, per probabile via ereditaria, ma in ogni caso per un brevissimo periodo. I costruttori e possessori del complesso in epoca medievale pertanto restano ancora ignoti.\nIl Palazzo.\nIl Palazzo \u00e8 il frutto dell'accorpamento di vari edifici medievali preesistenti, come \u00e8 ben visibile nella carta di Asti presente nel \"Theatrum Statuum Sabaudiae\". La ristrutturazione barocca dopo il 1726 ad opera della famiglia Cotti di Ceres e Scurzolengo, venne affidata all'architetto Benedetto Alfieri.\n\u00c8 un edificio in muratura intonacata che ingloba la torre medioevale. Il prospetto si alterna con lesene bugnate e cornici alle finestre.\nHa una copertura in coppi. La torre ed il Palazzo divennero di propriet\u00e0 della famiglia Gazelli, conti di Rossana e signori di San Sebastiano e Selve nel 1840.\nGli affreschi del Palio.\nL'interno del palazzo presenta ancora gli arredi e le decorazioni settecentesche. Il piano nobile del Palazzo, presenta tre sale con decorazioni definite \"lambriggi\", molto in uso nell'arredamento piemontese del XVIII secolo (i lambriggi sono dei rivestimenti in legno con cornici e mondanature dorate).\nLa seconda sala presenta al centro dei lambriggi, degli affreschi molto importanti per la storia cittadina: essi raffigurano scene del Palio di Asti. Il ciclo pittorico \u00e8 datato 1758, anno in cui il conte Cotti di Ceres era il proprietario del cavallo che si aggiudic\u00f2 il Palio per la Confraternita dell'Annunziata. Il ciclo \u00e8 composto da sedici scene, nelle pi\u00f9 importanti sono rappresentati:\nLa Torre.\nDi origine tardo duecentesca, per la grandiosit\u00e0 architettonica (lato di 8,10 m), \u00e8 tra le torri pi\u00f9 spettacolari della citt\u00e0. \u00c8 a canna chiusa con pochissime aperture, salvo il portale d'ingresso a sesto acuto, con cornice in cotto e tufo alternata, tipica astese, e tre finestre a diversi livelli, inoltre vi sono due feritoie sul lato nord. La torre presenta delle decorazioni sui lati formati da mattoni pi\u00f9 scuri o \"ferraioli\", con motivi a scudo, e mattoni pi\u00f9 chiari.\nIl giardino.\n\u00c8 l'unico giardino di interesse storico-botanico della citt\u00e0 di Asti.\n\u00c8 situato all'interno del palazzo, e vi si accede attraverso un cancelletto in ferro battuto. Questo fu progettato in modo da risultare allo sguardo, molto pi\u00f9 imponente di quello che \u00e8 in realt\u00e0.\nAttraverso una galleria d'accesso, si apre il giardino, di forma pressoch\u00e9 quadrata, con il lato opposto ad esedra. Lateralmente si protendono due siepi di bosso, verso il muro di fondo , che presenta al centro un \"trompe l'oeil\" che d\u00e0 profondit\u00e0 alla scena.\nBotanicamente il giardino, presenta esemplari di pregio tra cui un ciliegio, un abete rosso ed un maestoso esemplare di sofora. Inoltre sono presenti numerosi arbusti da fiore tra cui i calicanti, le forsizie, rose e lill\u00e0."}
{"id": "550381", "revid": "74801", "url": "https://it.wikipedia.org/wiki?curid=550381", "title": "James Blish", "text": "Scrisse inoltre recensioni di letteratura fantascientifica con lo pseudonimo di William Atheling Jr.\nBiografia.\nStudi\u00f2 biologia all'universit\u00e0 di Rutgers e alla Columbia University e trascorse gli anni fra il 1942 e il 1944 come tecnico medico dell'esercito statunitense. Dopo la guerra divenne l'\"editor\" scientifico della compagnia farmaceutica Pfizer. Il suo primo racconto fu pubblicato nel 1940, e la sua carriera di scrittore evolse a tal punto che divent\u00f2 scrittore a tempo pieno. Fu amico di Isaac Asimov e Philip K. Dick.\nBlish visse a Milford, Pennsylvania ma nel 1968 emigr\u00f2 in Inghilterra, ad Oxford; vi mor\u00ec di cancro nel 1975.\nOpere.\nLe citt\u00e0 volanti.\nTutti i romanzi sono stati editati con il titolo \"Le citt\u00e0 volanti\" nel gennaio 2020 come:\nBibliografia.\nLibri su James Blish:"}
{"id": "550383", "revid": "2038505", "url": "https://it.wikipedia.org/wiki?curid=550383", "title": "Nazionale di calcio del Bhutan", "text": "La nazionale di calcio del Bhutan \u00e8 la rappresentativa maschile di calcio controllata dalla Federazione calcistica del Bhutan, che rappresenta il regno del Bhutan nelle principali competizioni internazionali. Fondata nel 1983, si \u00e8 affiliata alla FIFA nel 2000.\nL'esigua estensione territoriale, la scarsa popolazione e il tasso tecnico residuale della pratica calcistica bhutanese fanno della nazionale una delle meno competitive a livello internazionale: a novembre 2017 essa vantava sole sei vittorie in partite ufficiali e una differenza reti in passivo di oltre 200 segnature. Di riflesso non si \u00e8 mai qualificata per la fase finale della Coppa del Mondo o della Coppa d'Asia (spesso non partecipando nemmeno alle qualificazioni) e ha ottenuto solo alcune apparizioni ai Giochi dell'Asia meridionale e nella Coppa della Federazione calcistica dell'Asia meridionale. \nLa nazionale del Bhutan staziona permanentemente nelle posizioni di rincalzo del ranking FIFA: ha pi\u00f9 volte occupato l'ultimo posto e non si \u00e8 mai spinta oltre il 177\u00b0. Ad aprile 2021 si \u00e8 attestata in 187\u00aa posizione.\nSede delle gare interne \u00e8 lo stadio Changlimithang della capitale Thimphu.\nStoria.\nLa storia della nazionale bhutanese si caratterizza per una grande discontinuit\u00e0 nelle attivit\u00e0: ha giocato pochissime partite, quasi tutte amichevoli, e si \u00e8 iscritta a sole due edizioni delle qualificazioni asiatiche del Campionato mondiale di calcio (nel 2010, ove si ritir\u00f2 al primo turno, e nel 2018, terminando la corsa al secondo turno) e a due della Coppa d'Asia (nel 2000 e nel 2004, senza mai riuscire a qualificarsi alla fase finale).\n\"L'altra finale\".\nIl 30 giugno 2002, in concomitanza con la finale dei campionati del mondo di calcio Brasile - Germania, Bhutan (penultima del ranking FIFA) e Montserrat (ultima nel ranking) diedero vita ad una curiosa sfida, denominata \"The Other Final\" (L'Altra Finale) per stabilire la squadra nazionale pi\u00f9 debole del pianeta. L'incontro, giocato a Thimphu, nello stadio Changlimithang, fin\u00ec 4-0 per il Bhutan.\nQualificazioni al Mondiale 2018.\nNel 2015 la nazionale bhutanese s'iscrive per la seconda volta nella sua storia alle qualificazioni per il campionato del mondo, in vista dell'edizione di Russia 2018. Occupando la 209\u00aa e ultima posizione nel ranking FIFA (e di conseguenza anche nella graduatoria AFC) la selezione parte dal primo turno ad eliminazione diretta, ove viene sorteggiata contro lo . Nella gara d'andata, disputata a Colombo il 12 marzo 2015, il Bhutan ottiene a sorpresa la sua prima vittoria in una gara valida ai fini della Coppa del mondo (0-1, con gol realizzato dal centrocampista ventunenne Tshering Dorji a pochi minuti dal termine). La vittoria viene bissata nel match di ritorno, giocato il 17 marzo 2015 a Thimphu, ove il Bhutan s'impone nuovamente per 2-1 (con una doppietta di Chencho Gyeltshen) e si garantisce il passaggio del turno.\nIl cammino dei \"dragoni gialli\" si conclude tuttavia nella seconda fase di qualificazione, ove la selezione bhutanese viene inserita nel girone C, chiudendolo all'ultimo posto (con 8 sconfitte su altrettante partite e 52 gol sub\u00ecti contro 5 realizzati). Nelle qualificazioni al campionato mondiale di calcio 2022 , nel primo turno preliminare, vince 1-0 all'andata ma perde 0-5 al ritorno contro Guam.\nRosa attuale.\nLista dei giocatori convocati per la Coppa della federazione calcistica dell'Asia meridionale 2013 in Nepal dal 31 agosto 2013 all'11 settembre 2013.\n! colspan=\"9\" bgcolor=\"#B0D3FB\" align=\"left\" |\n! colspan=\"9\" bgcolor=\"#B0D3FB\" align=\"left\" |\n! colspan=\"9\" bgcolor=\"#B0D3FB\" align=\"left\" |"}
{"id": "550390", "revid": "9314", "url": "https://it.wikipedia.org/wiki?curid=550390", "title": "Browning Hi-Power", "text": ""}
{"id": "550392", "revid": "9314", "url": "https://it.wikipedia.org/wiki?curid=550392", "title": "Browning L9A1", "text": ""}
{"id": "550395", "revid": "1305772", "url": "https://it.wikipedia.org/wiki?curid=550395", "title": "My Prerogative", "text": ""}
{"id": "550396", "revid": "12109", "url": "https://it.wikipedia.org/wiki?curid=550396", "title": "Fondazioni profonde", "text": "Si definiscono fondazioni profonde o fondazioni indirette, con riferimento alle opere di ingegneria civile, quella classe di fondazioni realizzate con il raggiungimento di profondit\u00e0 considerevoli rispetto al piano campagna.\nConvenzionalmente la fondazione \u00e8 identificata come profonda se il piano di posa \u00e8 collocato a pi\u00f9 di 4 volte la misura minore della dimensione di base.\nPu\u00f2 capitare che l'entit\u00e0 eccessiva dei carichi, in presenza di caratteristiche meccaniche scadenti del terreno, riveli l'inadeguatezza delle fondazioni superficiali. Si ricorre, in tal caso, a fondazioni profonde, opere senz'altro pi\u00f9 costose e complesse, per la tecnologia utilizzata, che richiedono pi\u00f9 competenza del personale impiegato, sia nella progettazione che nella realizzazione.\nLa fondazione pu\u00f2 fornire la portanza richiesta in tre modi:\nLe tipologie di fondazioni profonde sono essenzialmente:\nQuesto genere di fondazioni \u00e8 usato piuttosto spesso in caso di costruzioni in forte pendio, in presenza di zone di scarsa portanza, in zona sismica, in presenza di strutture molto elevate, come nel caso del grattacielo."}
{"id": "550397", "revid": "118056905", "url": "https://it.wikipedia.org/wiki?curid=550397", "title": "Paola romana", "text": "Biografia.\nApparteneva ad una ricca e nobile famiglia patrizia (suo nonno materno era Petronio Probino, console nel 341), imparentata con la \"gens\" Cornelia, e nacque sotto l'impero di Costantino II; all'et\u00e0 di quindici anni (362) spos\u00f2 il senatore Tossozio, da cui ebbe quattro figlie e un figlio: Blesilla, Paolina, Eustochio (anche detta Giulia), Rufina e Tossozio.\nNel 379, morto il marito, si consacr\u00f2 alla preghiera e alla penitenza insieme ad un gruppo di vedove che si riun\u00ec sotto la guida di Marcella in una casa sull'Aventino. Dopo aver preso questa decisione venne a lungo criticata perch\u00e9 non si riteneva adatto ad una nobildonna romana di condurre una vita tanto austera. Diede ospitalit\u00e0 a San Girolamo quando, nel 382, giunse a Roma con i vescovi Epifanio di Salamina e Paolino di Antiochia, che fecero nascere in Paola il desiderio di abbracciare la vita monastica in Oriente. Oltre a Paola, anche la figlia Eustochio si dedic\u00f2 alla vita monastica entrando nel cenacolo di Marcella, inoltre Eustochio ebbe opportunit\u00e0 di confronto con Girolamo il quale le dedic\u00f2 una lettera-trattato sulla verginit\u00e0.\nIl lato materno di Paola \u00e8 importante per ripercorrere la sua biografia e comprenderla perch\u00e9 le vicende dei figli ebbero delle ripercussioni sia su alcuni atteggiamenti della Santa sia su alcune decisioni prese. La figlia Paolina and\u00f2 in sposa al senatore Pammachio, della stirpe dei Camilli, visto come modello di patrizio cristiano. Eustochio segu\u00ec fin da subito la madre nella sua vocazione. Blesilla spos\u00f2 giovanissima Furio, anche lui della stirpe dei Camilli, ma rimase vedova dopo sette mesi di matrimonio. Condusse una vita nello sfarzo non curandosi dei consigli di Paola e di Girolamo per condurre una vita pi\u00f9 austera e pia. Nel luglio del 384 si ammal\u00f2, Paola preg\u00f2 affinch\u00e9 ricevesse una grazia dal Cielo e pochi mesi dopo sembr\u00f2 essere guarita. Pertanto Blesilla decise di unirsi al Cenacolo sull\u2019Aventino e di cambiare vita. Nel novembre del 384 si ammal\u00f2 nuovamente e dopo poco mor\u00ec. Paola fu molto scossa da quel lutto e Girolamo le dedic\u00f2 una lettera di epitaffio.Il figlio Tossozio, pagano dalla nascita, si convert\u00ec alla fede della madre (385) e spos\u00f2 Leta, figlia del sacerdote Albino, da cui ebbe una figlia (anche lei chiamata Paola) che concluse la sua vita in Palestina e assistette Girolamo sul letto di morte.\nSotto la direzione di Girolamo, Paola si dedic\u00f2 con la figlia Eustochio allo studio della Bibbia, arrivando a conoscere la lingua ebraica alla perfezione.\nQuando, alla morte di papa Damaso I (384), Girolamo decise di lasciare Roma alla volta dell'Oriente, nel settembre del 385 Paola ed Eustochio decisero di seguirlo, dopo profonde riflessioni da parte della Santa sui sacrifici che lei stessa e i suoi figli avrebbero dovuto fare. Pertanto Paola decise di distribuire tutti i beni che lasciava a Roma equamente ai medesimi figli. Il viaggio richiese molte tappe tra cui l'Isola di Ponza, Cipro (isola) e, dopo un soggiorno ad Antiochia, visitarono i luoghi santi della Palestina e l'Egitto, dove ebbero modo di studiare la vita degli eremiti e delle comunit\u00e0 cenobitiche. Infine posero la loro residenza a Betlemme. L\u00ec fece costruire tre edifici: un monastero per San Girolamo e compagni, un monastero per s\u00e9 e le sue compagne e un ospizio per i pellegrini. A Betlemme inoltre ricevette la notizia della morte della figlia Rufina e dopo poco mor\u00ec di parto anche Paolina.\nPaola concluse la sua vita a Betlemme, in uno dei due monasteri che aveva fondato: cerc\u00f2, senza successo, di convincere l'antica compagna, Marcella, ad unirsi con la sua comunit\u00e0 alla sua. Il fecondo rapporto intellettuale e spirituale con Girolamo perdur\u00f2 fino alla morte, che la colse, all'et\u00e0 di 59 anni, il 26 gennaio del 404, dopo un periodo di malattia che dur\u00f2 nei due anni precedenti alla morte. I funerali furono solenni e fu sepolta all'interno della Basilica della Nativit\u00e0 di Betlemme. San Girolamo le dedic\u00f2 \"post mortem\" l'\"Epitaphium sanctae Paulae\".\nMemoria liturgica il 26 gennaio.\nCollegamenti esterni.\n\u2022 https://www.vaticannews.va/it/santo-del-giorno/01/26/santa-paola--matrona-romana.html"}
{"id": "550403", "revid": "767487", "url": "https://it.wikipedia.org/wiki?curid=550403", "title": "Pammachio", "text": "Biografia.\nFiglio del senatore Bizante, frequent\u00f2 in giovent\u00f9 la scuola di retorica di Gerolamo e attorno al 385 spos\u00f2 una donna di nome Paolina, figlia di Paola: fu uno dei capi del partito cristiano in senato. \nMantenne sempre un fitto rapporto epistolare con Gerolamo, con cui discuteva di questioni teologiche, e che gli dedic\u00f2 alcuni dei suoi scritti: tent\u00f2, senza successo, di indurlo a moderare il linguaggio che usava contro i suoi oppositori (\"contro Gioviniano\").\nNel 401 Agostino gli invi\u00f2 una lettera (Ep. LVIII) per ringraziarlo di aver scritto ai cristiani di Numidia (dove Pammachio possedeva numerose propriet\u00e0) invitandoli ad abbandonare lo scisma donatista.\nQuando sua moglie mor\u00ec di parto (387), Pammachio si fece monaco e inizi\u00f2 a dedicarsi all'attivit\u00e0 caritativa: insieme a Fabiola fond\u00f2 lo xenodochio di Porto, presso la foce del Tevere, destinato ad ospitare gratuitamente i pellegrini poveri e i malati; nel 398 fond\u00f2 anche la basilica dei Santi Giovanni e Paolo (in origine chiamata \"titulus Byzantii\" o \"Pammachii\"), che inglob\u00f2 quella che doveva essere l'abitazione della sua famiglia (ancora visibile nei sotterranei della chiesa), adibita a \"domus ecclesiae\" sin dalla fine del I secolo.\nCulto.\nMemoria liturgica il 30 agosto."}
{"id": "550423", "revid": "1573940", "url": "https://it.wikipedia.org/wiki?curid=550423", "title": "Dendrobates", "text": "Dendrobates \u00e8 un genere di piccoli anfibi anuri della famiglia Dendrobatidae, diffuso in America Centrale e Sud America.\nEtimologia.\nIl nome deriva dalla lingua greca 'dendro' albero e 'badizo' camminare, in riferimento alle abitudini arboricole di queste rane. Vengono invece chiamate comunemente rane freccia o rane freccia avvelenata poich\u00e9 gli indios Chocho sudamericani estraggono il veleno da esse prodotte per usarlo nella caccia, che si svolge usando cerbottane e dardi avvelenati.\nDescrizione.\nI loro colori risultano essere brillanti e sgargianti (ad esempio \"D. azureus\" appare di colore blu metallizzato), e questo perch\u00e9 in natura gli organismi velenosi si sono evoluti sviluppando una colorazione che pi\u00f9 \u00e8 vivace, pi\u00f9 sta ad indicare il grado di letalit\u00e0 del veleno dell'animale stesso (aposematismo). \nEssendo anfibi alla nascita presentano una fase larvale e quindi passano tutto il tempo in acqua respirando tramite le branchie. Successivamente con la metamorfosi sviluppano i polmoni e cominciano a respirare come tutti gli altri animali terrestri concludendo il loro ciclo vitale. \nI \"Dendrobates\" secernono veleno da due ghiandole poste al loro retro, in modo tale che esso ricopra la totalit\u00e0 del corpo.\nTassonomia.\nUn tempo si pensava comprendesse una quarantina di specie, ma in realt\u00e0 le specie valide sono soltanto cinque:\nAltre specie che prima si pensava appartenessero al genere \"Dendrobates\" appartengono invece ad altri generi, come la \"Ranitomeya fantastica\".\nAllevamento.\nL'allevamento di queste rane non \u00e8 semplice. Vivendo nelle foreste pluviali del Sud e del Centro America, hanno bisogno di un tasso di umidit\u00e0 costante all'80% con punte del 90%. Le temperature vanno mantenute a una media di 23-24 gradi con minime notturne di 19-20. La dieta in cattivit\u00e0 \u00e8 composta quasi esclusivamente da \"Drosophila\" spp."}
{"id": "550425", "revid": "106456", "url": "https://it.wikipedia.org/wiki?curid=550425", "title": "Santa Paola Romana", "text": ""}
{"id": "550431", "revid": "181699", "url": "https://it.wikipedia.org/wiki?curid=550431", "title": "Una nota super la semper est canendum fa", "text": "Il distico mnemonico latino Una nota supra la semper est canendum fa concerne la pratica della solmisazione. Quando l'ambitus di una melodia gregoriana supera l'\"exacordum naturale\" (ut-re-mi-fa-sol-la) presentando una nota pi\u00f9 acuta del \"la\" per moto congiunto, si viene a formare un tritono, che allora era una figurazione melodica vietatissima dalla prassi e dal gusto (nella trattatistica, il tritono veniva definito \"diabolus in musica\"). Per ovviare all'inconveniente, si provvedeva a cambiare \"exacordum\", passando all'\"exacordum molle\" (f, g, a, b-molle, c, d, e), facendo s\u00ec che la nota \"super la\" (il \"b\", appunto) fosse bemollizzata. La pratica della solmisazione, per\u00f2, era nata appunto per gestire simili alterazioni melodiche e per ricondurre quindi tutti gli intervalli ai nomi che essi prendevano all'interno dell'\"exacordum naturale\", in modo da avere diatonismo (ossia, di non usare alterazioni): per cui la distanza \"la-si bemolle\", pari a un semitono, veniva ricondotta al nome che assumeva il semitono l'\"exacordum naturale\", e si denominava \"mi-fa\". \nDunque la nota \"super la\", a una distanza di semitono per aggirare il tritono, viene ad essere un \"fa\", soddisfacendo il requisito della mnemonica latina in oggetto che, tradotta, dice: \"Una nota sopra il \"la\", va sempre cantata \"fa\"\"."}
{"id": "550432", "revid": "125816781", "url": "https://it.wikipedia.org/wiki?curid=550432", "title": "Immunit\u00e0 cellulo-mediata", "text": "L'immunit\u00e0 cellulare, meglio nota come immunit\u00e0 cellulo-mediata, \u00e8 una risposta da parte del sistema immunitario che prevede l'attivazione dei macrofagi, delle cellule natural killer, dei linfociti T e la distruzione di cellule infette o danneggiate (citotossicit\u00e0), nonch\u00e9 il rilascio di varie citochine in risposta ad un antigene. \nEssa protegge il corpo:\nL'immunit\u00e0 mediante le cellule - questo \u00e8 l'espressione pi\u00f9 corretta - \u00e8 rivolta soprattutto alla rimozione di microbi che sopravvivono alla fagocitosi ed ai microbi che infettano cellule non fagocitiche. \u00c8 la pi\u00f9 efficace nel rimuovere cellule infettate da virus, ma partecipa anche nell'eliminazione di funghi, protozoi, cellule tumorali e batteri intracellulari. Gioca un ruolo importante anche nel rigetto degli organi trapiantati."}
{"id": "550434", "revid": "200568", "url": "https://it.wikipedia.org/wiki?curid=550434", "title": "Arma semiautomatica", "text": "Una arma semiautomatica \u00e8 un'arma da fuoco che necessita della pressione del grilletto, con un meccanismo tale per cui successivamente al fuoco viene ricaricata la munizione successiva.\nMeccanismo.\nQueste armi da fuoco si differenziano dalle rivoltelle del tipo ad azione singola (i modelli ad azione doppia sono armi semiautomatiche), dalle armi a pompa, dalle armi a otturatore girevole-scorrevole e dalle armi a leva, che richiedono al tiratore di caricare manualmente il colpo successivo. Queste armi si differenziano anche da quelle automatiche, le quali continuano a sparare fino a che non viene rilasciato il grilletto, anche se a volte il termine \"automatico\" viene incorrettamente usato per le armi semiauto.\nIn effetti, le armi semiautomatiche sono morfologicamente uguali alle armi automatiche: ci\u00f2 che le differenzia \u00e8 il sistema di scatto, il quale permette di sparare solamente un colpo ad ogni pressione del grilletto.\nQuesto \u00e8 ottenuto tramite una diversa organizzazione della catena di scatto; mentre nelle armi automatiche, una volta premuto il grilletto viene liberato il dispositivo di percussione che non viene pi\u00f9 intercettato per essere bloccato in posizione armata durante la fase di ritorno dell'otturatore finch\u00e9 non viene rilasciato il grilletto stesso, nelle armi semiautomatiche, ogni volta che l'otturatore arretra durante la fase di sparo, il dispositivo di percussione viene intercettato e bloccato in posizione armata. Il successivo avanzamento dell'otturatore non cambia lo stato di armamento del percussore, che per essere liberato per effettuare una nuova azione di sparo deve essere di nuovo intercettato dagli elementi della catena di scatto durante il rilascio del grilletto, il quale potr\u00e0 nuovamente liberare il dispositivo di percussione solo dopo essere stato premuto nuovamente.\nAvvenuto ci\u00f2, ogni qualvolta si prema il grilletto si otterr\u00e0 la risposta al fuoco e, oltre all'espulsione del bossolo, l'inserimento di una nuova cartuccia con conseguente riarmo del percussore. Queste operazioni proseguono sino a che il caricatore non si svuota a seguito di ripetute pressioni del grilletto: a quel punto l'arma pu\u00f2 rimanere con l'otturatore aperto per segnalare che non pu\u00f2 pi\u00f9 introdurre nella camera di scoppio vuota una nuova cartuccia.\nQuesti tipi di armi sparano quindi sempre a colpo singolo ad ogni pressione del grilletto, pur provvedendo alla ricarica di una nuova cartuccia in camera per essere pronte alla ripetizione del colpo appena si torna a premere il grilletto, a differenza delle armi a ripetizione manuale, che necessitano ad ogni colpo dell'azione manuale di ricameramento di una nuova cartuccia.\nLe armi automatiche e semiautomatiche possono essere caratterizzate da una preventiva azione di caricamento iniziale e manuale oltre, ovviamente, al normale inserimento del caricatore: per poter rendere l'arma offensiva (pronta al fuoco) si dovr\u00e0 scarrellare, cio\u00e8 arretrare manualmente il carrello-otturatore per permettere alla prima cartuccia di entrare nella camera di scoppio e di armare il percussore.\nData la maggiore complessit\u00e0 del sistema di scatto di un'arma semiautomatica rispetto ad una automatica, si spiega in parte perch\u00e9 storicamente siano comparse prima le armi automatiche rispetto a quelle semiautomatiche: infatti gi\u00e0 precedentemente alla Prima Guerra Mondiale cominciarono ad essere distribuite largamente ed utilizzate le mitragliatrici (simbolo stesso dell'arma automatica per eccellenza) mentre la totalit\u00e0 della fanteria era dotata di armi individuali a ripetizione manuale. La distribuzione e l'utilizzo in larga quantit\u00e0 di armi individuali semiautomatiche lunghe (quindi che non fossero pistole d'ordinanza) negli eserciti si \u00e8 avuta durante la Seconda Guerra Mondiale: vedi M1 Garand e la M1 Carbine in dotazione generalizzata all'esercito americano, il Tokarev SVT-40 o i tedeschi Walther Gewehr 43.\nConversione a fuoco automatico.\nA causa della simile conformazione del meccanismo, le armi possono essere facilmente convertite al fuoco automatico. Molte aziende producono kit di adattamento di armi dal semiautomatico al fuoco automatico, dove l'arma finale costa meno dell'acquisto di un'arma gi\u00e0 prodotta per il fuoco automatico. Un'altra tecnica \u00e8 il cosiddetto \"bump fire\", dove un dito viene infilato nel ponticello del grilletto e tenuto fisso, mentre l'altra mano spinge avanti l'arma, il conseguente fuoco e rinculo, e la mano che spinge nuovamente l'arma avanti, permette di ottenere un fuoco simile a quello automatico, anche se con scarsissima precisione. Altri modi di ottenere il bump fire sono attraverso meccanismi appositi, elastici o kit prodotti dalle aziende produttrici; non tutti questi meccanismi sono legali, ma negli Stati Uniti alcuni lo sono."}
{"id": "550435", "revid": "432882", "url": "https://it.wikipedia.org/wiki?curid=550435", "title": "John Mayall", "text": "Il suo complesso, i Bluesbreakers, ha rappresentato la formazione di transizione e di connessione tra il blues revival degli anni '50 e il blues rock degli anni '60 del XX secolo.\nParticolarmente capace nella scoperta di grandissimi talenti, dal gruppo di Mayall sono nati musicisti come Jack Bruce, Eric Clapton, Mick Taylor, Larry Taylor e Peter Green.\nTra gli album pi\u00f9 significativi: \"Blues Breakers with Eric Clapton\", \"Crusade\", \"The Turning Point\" e \"Jazz Blues Fusion\".\nBiografia.\nFiglio di Murray Mayall, chitarrista e appassionato di musica jazz, fin dall'infanzia si appassion\u00f2 ai musicisti blues americani fra cui Leadbelly, Albert Ammons, Pinetop Smith e Eddie Lang, e impar\u00f2 da autodidatta a suonare il piano, la chitarra e l'armonica.\nMayall frequent\u00f2 la scuola d'arte e dopo fece tre anni di servizio militare con l'Esercito Britannico in Corea. Nel 1956, cominci\u00f2 a suonare blues con gruppi quasi professionistici, \"The Powerhouse Four\" e, in seguito, \"The Blues Syndicate\". Sotto l'influenza di Alexis Korner, si trasfer\u00ec a Londra e form\u00f2 i \"John Mayall's Bluesbreakers\".\nI \"Bluesbreakers\" erano una specie di banco di prova e di allenamento per musicisti blues e ci furono diversi cambi di componenti prima dell'arrivo di Eric Clapton, con il quale il gruppo raggiunse il suo primo successo commerciale. Dopo che Clapton lasci\u00f2 per fondare i Cream, i Bluesbreakers presero fra le loro file una serie di altri musicisti notevoli, fra cui Peter Green, John McVie, Kal David e Mick Taylor. Si riportano le parole di Eric Clapton: \u00abJohn Mayall ha gestito una scuola per musicisti incredibilmente buona.\u00bb\nNei primi anni settanta Mayall raggiunse il successo commerciale negli Stati Uniti e si trasfer\u00ec al Laurel Canyon, a Los Angeles. L\u00e0 ebbe un'importante influenza sulle carriere di musicisti come Blue Mitchell, Red Holloway, Larry Taylor e Harvey Mandel.\nMayall da allora ha continuato a suonare e dare concerti, ricostituendo anche i Bluesbreakers nel 1982.\nIl 19 luglio 2003 ha effettuato un concerto a Liverpool portando sul palco, tra gli altri, Eric Clapton e Mick Taylor."}
{"id": "550436", "revid": "869733", "url": "https://it.wikipedia.org/wiki?curid=550436", "title": "Semi-automatica", "text": ""}
{"id": "550437", "revid": "24989", "url": "https://it.wikipedia.org/wiki?curid=550437", "title": "Faaker See", "text": "Faaker See (in sloveno Ba\u0161ko jezero) \u00e8 un lago della Carinzia, in Austria.\n\u00c8 il quinto lago della Carinzia; la sua superficie ricopre circa 2,2\u00a0km\u00b2 e la sua massima profondit\u00e0 \u00e8 di 29.5 metri.\nDescrizione.\n\u00c8 situato nelle vicinanze di Villaco, tra la Drava e le Caravanche.\n\u00c8 di forma rotondeggiante, con un'isola al centro. I paesi che insistono sul lago sono Egg, Faak e Drobollach.\n\u00c8 una popolare localit\u00e0 balneare, molto conosciuta per l'acqua di color turchese.\nGli alberghi sono concentrati nella parte nord, mentre la parte sud \u00e8 ricca di rilassanti campeggi, allietati dai germani reali, dalle folaghe, dai cigni e dalle altre specie presenti nel lago.\nNelle vicinanze del lago c'\u00e8 la caratteristica rocca di Finkenstein, dalla quale si pu\u00f2 ammirare un bel panorama sul lago.\nEventi.\nAttorno al lago ogni anno a settembre si volge l'European Bike Week, il raduno europeo ufficiale della Harley Davidson. A tale manifestazione accorrono motociclisti da tutto il mondo riempiendo in maniera suggestiva tutto il paese di meravigliose moto \"custom\". Lungo la strada che abbraccia il lago si possono trovare molti stand, tra cui l'Harley Village, dove tra musica dal vivo e fiumi di birra si svolge il Custom Bike Show, manifestazione affiliata al campionato mondiale costruttori di custom. Nel 2012 si \u00e8 svolta la XV edizione. Al raduno sono presenti mediamente 80.000/100.000 moto."}
{"id": "550438", "revid": "767487", "url": "https://it.wikipedia.org/wiki?curid=550438", "title": "Coppa Intertoto UEFA 2003", "text": "La Coppa Intertoto UEFA 2003 \u00e8 stata la 9\u00aa edizione dell'omonima competizione calcistica europea, organizzata dall'UEFA. La manifestazione ha visto le affermazioni finali di , e , tutte al loro primo successo nel torneo; per spagnoli e italiani, in particolare, si \u00e8 trattato del loro primo trionfo in ambito confederale. Le tre formazioni vittoriose hanno avuto accesso al tabellone della Coppa UEFA 2003-2004.\nRisultati.\nPrimo turno.\n\"Andata 21 e 22 giugno, ritorno 28 e 29 giugno.\"\nSecondo turno.\n\"Andata 5 e 6 luglio, ritorno 12 e 13 luglio.\"\nTerzo turno.\n\"Andata 19 e 20 luglio, ritorno 26 luglio.\"\nSemifinali.\n\"Andata 30 luglio, ritorno 6 agosto.\"\nFinali.\n\"Andata 12 agosto, ritorno 26 agosto.\""}
{"id": "550439", "revid": "869733", "url": "https://it.wikipedia.org/wiki?curid=550439", "title": "Semi-automatico", "text": ""}
{"id": "550444", "revid": "1318658", "url": "https://it.wikipedia.org/wiki?curid=550444", "title": "Arrondissement di Verdun", "text": "L\"arrondissement\" di Verdun \u00e8 una suddivisione amministrativa francese, situata nel dipartimento della Mosa e nella regione del Grand Est.\nComposizione.\nL\"arrondissement\" di Verdun raggruppa 255 comuni in 15 cantoni:"}
{"id": "550445", "revid": "697352", "url": "https://it.wikipedia.org/wiki?curid=550445", "title": "Alfred Reed", "text": "Ha all'attivo pi\u00f9 di 200 lavori pubblicati: musiche per \"concert band\", \"ensemble\" di fiati, orchestra, coro e svariati \"ensemble\" cameristici.\nHa anche viaggiato molto come direttore ospite in Nord America, America Latina, Europa ed Asia. Ha attivamente collaborato con la Tokyo Kosei Wind Orchestra per la registrazioni di molte sue opere.\nBiografia.\nNato a New York, a dieci anni inizi\u00f2 gli studi musicali regolari. Durante la Seconda guerra mondiale serv\u00ec presso la 529\u00aa Armata, nell'Air Force Band. Dopo il servizio militare frequent\u00f2 la Juilliard School come allievo di Vittorio Giannini; divenne compositore ed arrangiatore prima per la NBC, poi per la ABC. Nel 1953 divenne direttore della \"Baylor Symphony Orchestra\" presso la Baylor University, dove consegu\u00ec il B.M. (laurea di primo livello) nel 1955 e l'M.M. (secondo livello) nel 1956. Il suo elaborato di laurea, \"Rhapsody for Viola and Orchestra\", vinse il Luria Prize nel 1959. DAl 1955 al 1966 fu direttore esecutivo della Hansen Publications, una casa editrice musicale. Fu professore di musica presso la University of Miami (dove lavor\u00f2 con il compositore e arrangiatore Robert Longfield) dal 1966 to 1993 e fu direttore del Dipartimento dei \"Musical Media and Industry\" e coordinatore del \"Music Industry Program\" fino alla pensione.\nIstitu\u00ec i primissimi corsi di studi in \"music business\" all'universit\u00e0 di Miami nel 1966. La cosa condusse altre universit\u00e0 a fare altrettanto.\nAlcune delle sue frasi pi\u00f9 celebri, pronunciate durante i suoi corsi di \"music business\",sono:\ne\nAlla data della sua morte, risultavano in agenda tante commissioni di composizioni da tenerlo impegnato - secondo le stime - fino a quando avesse raggiunto l'et\u00e0 di 115 anni..."}
{"id": "550448", "revid": "1889177", "url": "https://it.wikipedia.org/wiki?curid=550448", "title": "Ossiacher See", "text": "Ossiacher See \u00e8 un lago della regione di Villaco. Si trova tra Villaco e Feldkirchen, ed \u00e8 il terzo lago pi\u00f9 grande della Carinzia, superato solo dal W\u00f6rthersee e dal Millst\u00e4tter See. \u00c8 lungo 11\u00a0km e largo dai 600 ai 1.700\u00a0m.\nDescrizione.\nCi sono cinque grandi paesi che circondano il lago: Annenheim, Sattendorf, Bodensdorf, Steindorf am Ossiacher See e Ossiach.\nMolti di questi possono contare sull'economia del turismo estivo, essendo attrezzati con alberghi, pensioni e campeggi.\nDa Annenheim partono anche gli impianti di risalita invernali che portano alle localit\u00e0 sciistiche della Kanzelh\u00f6he e quindi a quelle del Gerlitzengipfel.\nEventi.\nOssiach \u00e8 rinomato per il \"Carinthischer Sommer classical music festival\", che si tiene intorno a luglio/agosto di ogni anno."}
{"id": "550450", "revid": "22356", "url": "https://it.wikipedia.org/wiki?curid=550450", "title": "Herrerasauria", "text": ""}
{"id": "550451", "revid": "363629", "url": "https://it.wikipedia.org/wiki?curid=550451", "title": "Tolleranza immunologica", "text": "La tolleranza immunologica \u00e8 la mancata responsivit\u00e0 dei linfociti nei confronti di un antigene. \nGeneralit\u00e0.\nUn individuo in condizioni normali \u00e8 tollerante verso i propri antigeni, fenomeno noto come tolleranza verso il self, che costituisce una propriet\u00e0 fondamentale del sistema immunitario. Questo \u00e8 possibile perch\u00e9 i linfociti che riconoscono tramite il proprio recettore per l'antigene un antigene self vengono inattivati, subiscono modificazioni nella loro specificit\u00e0 o muoiono per apoptosi. La possibilit\u00e0 che un clone linfocitario riconosca un antigene self \u00e8 reale poich\u00e9 i processi di ricombinazione somatica che sono alla base della diversificazione e della specificit\u00e0 dei recettori per gli antigeni dei linfociti sono casuali, non sono influenzati dalla presenza di antigeni e agiscono su una serie di geni che sono fondamentalmente identici in tutti gli individui. Se non esistesse il fenomeno della tolleranza immunologica un clone linfocitario con specificit\u00e0 verso un antigene self potrebbe scatenare una risposta immunitaria contro quell'antigene provocando un danno tissutale e mettendo a rischio la salute dell'individuo. Tale risposta immunitaria anomala verso antigeni self pu\u00f2 sfociare in una patologia autoimmune. Un antigene che induce tolleranza viene detto tollerogeno mentre un antigene che induce una risposta immunitaria viene detto immunogeno; non \u00e8 esclusa la possibilit\u00e0 che uno stesso antigene si comporti in entrambi i modi. Alcuni microrganismi patogeni e alcune cellule tumorali che sarebbero normalmente immunogene hanno sviluppato meccanismi tali da inibire la risposta immunitaria inducendo tolleranza nei linfociti. \nLa tolleranza pu\u00f2 essere centrale o periferica.\nIn realt\u00e0 esiste una terza possibilit\u00e0, cio\u00e8 quella che cloni linfocitari che avrebbero specificit\u00e0 verso una molecola self una volta incontratala non rispondano e non scatenino quindi una risposta autoimmune. Tale fenomeno \u00e8 detto anergia.\nTolleranza nei linfociti T.\nTolleranza centrale dei linfociti T.\nI linfociti T immaturi che esprimono recettori ad alta affinit\u00e0 contro antigeni self nel timo vengono eliminati per delezione clonale. Tali antigeni self sono presentati sotto forma di peptidi associati a molecole MHC dalle cellule APC presenti anch'esse nel timo ed interessa sia le cellule CD4+ che le cellule CD8+, con la differenza che alle prime il peptide \u00e8 complessato con MHC di classe II e alle seconde con MHC di classe I. Vengono eliminati, in questo caso nella corticale del timo, anche quei linfociti che esprimono sia CD4 che CD8 (CD4+CD8+). Il gene AIRE e la proteina da esso codificata sembra essere fortemente implicato nel processo. La funzione della proteina AIRE, un fattore di trascrizione, \u00e8 quella di promuovere l'espressione di antigeni tessuto-specifici nel timo e stimolare la produzione di proteine di presentazione dell'antigene. In alternativa alla selezione negativa alcuni linfociti CD4+ possono differenziarsi in linfociti T regolatori, che esprimono CD25. I linfociti T regolatori sono coinvolti nell'inibizione e nella regolazione della risposta immunitaria contro antigeni self. \u00c8 ignoto in base a che cosa l'organismo decida di indurre apoptosi piuttosto che differenziare un linfocita CD4+ in un linfocita T regolatore. I linfociti T maturi che dal timo migrano nei tessuti linfoidi secondari grazie a questi processi di selezione negativa non sono reattivi verso antigeni presenti nel timo.\nTolleranza periferica dei linfociti T.\nLa tolleranza periferica dei linfociti T si esplica nella mancata responsivit\u00e0 delle cellule T che riconoscono antigeni self nei tessuti periferici qualora vengano nuovamente a contatto con quegli stessi antigeni. Ci sono tre meccanismi con i quali si manifesta la tolleranza periferica: anergia, inibizione da parte di linfociti T regolatori e delezione mediante apoptosi.\nCi sarebbe infine da considerare, in rapporto alla generazione della tolleranza, il ruolo svolto dalle caratteristiche stesse dell'antigene coinvolto. Un antigene ad alte concentrazioni o che si lega frequentemente ai linfociti T tende a indurre tolleranza, cos\u00ec come un antigene immesso nell'organismo per via endovenosa o per via orale oppure ancora qualora sia particolarmente concentrato a livello degli organi linfoidi primari, poich\u00e9 in grado di indurre tolleranza centrale. Infine un antigene pu\u00f2 sviluppare tolleranza qualora non sia somministrato insieme ad adiuvanti che aumentino l'espressione delle molecole costimolatorie o quando queste sono gi\u00e0 scarsamente espresse dalle APC.\nTolleranza nei linfociti B.\nTolleranza centrale dei linfociti B.\nI linfociti B immaturi che riconoscono antigeni self nel midollo osseo con elevata affinit\u00e0 muoiono per apoptosi oppure, tramite l'editing recettoriale, sono costretti a cambiare la specificit\u00e0 del loro recettore per l'antigene. L'editing recettoriale consiste nell'attivazione degli enzimi Rag-1 e Rag-2 gi\u00e0 coinvolti nella ricombinazione somatica al fine di modificare le catene leggere delle Ig e avere una nuova specificit\u00e0. Se l'editing recettoriale fallisce il linfocita B immaturo muore per apoptosi, se invece il linfocita B riconosce l'antigene self con bassa affinit\u00e0 allora diventa anergico in caso di incontro con l'antigene e non muore per apoptosi.\nTolleranza periferica dei linfociti B.\nI linfociti B maturi che riconoscono antigeni self presenti nei tessuti periferici senza l'aiuto dei linfociti T-helper muoiono per apoptosi o vengono inattivati. L'apoptosi avviene in modo simile a quella gi\u00e0 spiegata per i linfociti T, cio\u00e8 attraverso l'induzione di Bim e l'attivazione della via intrinseca. I linfociti B che riconoscono antigeni self subiscono inoltre il fenomeno dell'esclusione follicolare per cui non possono migrare nei tessuti linfoidi periferici generando follicoli linfoidi e quindi auto-anticorpi poich\u00e9 diminuisce l'espressione del recettore per chemochine CXCR5. Un linfocita B pu\u00f2 anche diventare anergico ed essere poi ucciso grazie all'interazione del Fas sulla sua membrana plasmatica con FasL espresso dai linfociti T-helper. Infine, la tolleranza periferica dei linfociti B sarebbe generata anche dall'attivazione del recettore Fc\u03b3RII (CD22) che inibisce la trasduzione del segnale del BCR. \nTolleranza naturale ed indotta.\nLa tolleranza pu\u00f2 anche essere distinta in tolleranza naturale ed indotta."}
{"id": "550452", "revid": "842", "url": "https://it.wikipedia.org/wiki?curid=550452", "title": "Unione Cardassiana", "text": ""}
{"id": "550456", "revid": "32936", "url": "https://it.wikipedia.org/wiki?curid=550456", "title": "Maiden Race", "text": ""}
{"id": "550457", "revid": "104265", "url": "https://it.wikipedia.org/wiki?curid=550457", "title": "Richard Bulliet", "text": "Specializzato in storia della societ\u00e0 e delle istituzioni islamiche, storia della tecnologia, e storia del ruolo degli animali nella societ\u00e0 umana. Si \u00e8 formato all'Universit\u00e0 Harvard (da cui ha ricevuto un dottorato nel 1967); dopo aver insegnato alla Harvard e all'Universit\u00e0 della California a Berkeley si \u00e8 trasferito alla Columbia University di New York, dove ha anche diretto l'Istituto per il Medio Oriente. \u00c8 nipote del critico d'arte Clarence Joseph Bulliet.\nMolte delle sue opere hanno come argomento l'Iran, ma si occupano anche del mondo musulmano pi\u00f9 in generale: \"The Patricians of Nishapur: a Study in Medieval Islamic History\" (1972), \"Conversion to Islam in the Medieval Period: An Essay in Quantitative History\" (1979), e \"Islam: the View from the Edge\" (1994). Tra quelle che considerano la storia e la societ\u00e0 islamiche da un punto di vista pi\u00f9 ampio vi sono \"Under Siege: Islam and Democracy\" (1994) e \"The Case for Islamo-Christian Civilization\" (2004). In \"The Camel and the Wheel\" (1975) si fondono i suoi interessi per la storia della tecnologia, della domesticazione animale e del Medio oriente (ad esempio, descrive i grandi vantaggi militari che gli eserciti arabi, durante l'espansione islamica delle origini, ricavarono da un semplice miglioramento della forma delle selle in tessuto dei cammelli).\nBulliet \u00e8 anche autore o curatore di opere di argomento pi\u00f9 generale, come la \"Columbia History of the Twentieth Century\" (curatore, 1998), \"The Encyclopedia of the Modern Middle East\" (co-curatore, 1996), e \"The Earth and Its Peoples: A Global History\" (coautore, 1997). Inoltre ha scritto alcuni romanzi basati sulla sua conoscenza della politica internazionale e del Medio oriente, ed \u00e8 un sostenitore della validit\u00e0 del fumetto come forma d'arte.\nI commenti di Bulliet sul Medio oriente e i suoi pi\u00f9 recenti scritti sulla domesticazione animale e la \"post-domesticit\u00e0\" sono diffusi dall'agenzia Agence Global.\nIn base a un'intervista rilasciata alla rivista \"Columbia\" (numero dell'autunno 2007) da Lee C. Bollinger, presidente della Columbia University, si deve a Bulliet l'idea di invitare il presidente iraniano Mahmoud Ahmadinejad a un incontro pubblico che si \u00e8 tenuto presso l'universit\u00e0 il 24 settembre 2007. Questa iniziativa fu molto controversa."}
{"id": "550462", "revid": "287204", "url": "https://it.wikipedia.org/wiki?curid=550462", "title": "Bahia Blanca", "text": ""}
{"id": "550464", "revid": "1543377", "url": "https://it.wikipedia.org/wiki?curid=550464", "title": "Nazionale di calcio di Macao", "text": "La nazionale di calcio di Macao (in cinese \u4e2d\u570b\u6fb3\u9580\u8db3\u7403\u4ee3\u8868\u968a, \"Zh\u014dnggu\u00f3 \u00e0om\u00e9n z\u00faqi\u00fa d\u00e0ibi\u01ceo du\u00ec\", in portoghese \"Selec\u00e7\u00e3o Macaense de Futebol\") rappresenta la squadra calcistica nazionale della Regione Amministrativa Speciale di Macao. La nazionale macaense \u00e8 affiliata sia alla AFC che alla FIFA ed \u00e8 supervisionata dalla \"Macau Football Association\". La prima partita disputata dalla selezione risale al 1949, quando venne sconfitta in casa dalla Corea del Sud per cinque reti ad una. La selezione ha rappresentato Macao durante la propria dipendenza dal Portogallo e continua a rappresentarlo da quando il piccolo territorio \u00e8 diventato una regione amministrativa speciale della Cina.\nMacao non ha mai ottenuto risultati prestigiosi in campo internazionale ed inoltre \u00e8 una delle squadre pi\u00f9 deboli della confederazione asiatica, infatti occupa il 182\u00ba posto del ranking FIFA.\nRosa attuale.\n\"Presenze, reti e numerazione aggiornate al 7 giugno 2019\".\n! colspan=\"9\" align=\"left\" |\n! colspan=\"9\" align=\"left\" |\n! colspan=\"9\" align=\"left\" |"}
{"id": "550466", "revid": "767487", "url": "https://it.wikipedia.org/wiki?curid=550466", "title": "Bah\u00eda Blanca (film)", "text": "Bah\u00eda Blanca \u00e8 un film del 1984 diretto da Jes\u00fas Franco.\nFu girato in inverno a Murcia e Almer\u00eda e prodotto dallo stesso regista, che lo considera uno dei suoi film migliori.\nTrama.\nBah\u00eda Cochinos \u00e8 un paese di pescatori. Un giorno, sulla spiaggia, si scopre il corpo di un uomo, che viene identificato come Pocho Mart\u00edn. Il medico legale Ramiro stabilisce che \u00e8 stato assassinato.\nUn eccentrico personaggio del luogo, soprannominato \"Miserias\" per le sue profezie nefaste, avverte il commissario Carlos Fern\u00e1ndez che la piccola Isla de los Ciervos, di fronte alla baia, \u00e8 abitata da alcune donne malefiche. Quando l'ispettore e il medico legale vi approdano trovano una taverna gestita da due sorelle. Una \u00e8 Alida, l'ostessa-prostituta nella quale Carlos riconosce una sua vecchia fiamma, al tempo nota col \"nome d'arte\" di Mandanga; l'altra \u00e8 Mar\u00eda, una ragazza bella e muta, che soffre di gravi disturbi mentali e aspetta un bambino frutto di una violenza. Carlos sospetta di Alida, ma per non creare problemi alla vecchia amica, l'ispettore convince il medico legale a redigere un certificato di morte accidentale.\nSull'isola giunge anche Ra\u00fal Sebasti\u00e1n, il boss della malavita locale che controlla la cittadina e che da tempo \u00e8 l'amante e il protettore di Alida. Quando scopre la relazione tra lei e Carlos, Ra\u00fal si reca dall'ispettore con i suoi uomini e lo minaccia, intimandogli di stare alla larga dalla sua amante.\nUno degli uomini del Ra\u00fal Sebasti\u00e1n \u00e8 un giovane dai capelli lunghi di nome Andy, innamorato di Sylvia, la figlia dell'oste Le\u00f3n Maderos. In realt\u00e0 Andy \u00e8 il figlio naturale di Ra\u00fal, che da un lato non l'ha mai riconosciuto e dall'altro, coinvolgendolo nella sua organizzazione mafiosa, l'ha tenuto vicino a s\u00e9.\nSylvia e Andy si fidanzano nonostante l'opposizione dei rispettivi padri: da una parte Ra\u00fal, che vorrebbe per il figlio una donna pi\u00f9 prestigiosa, e dall'altra il Le\u00f3n Maderos, che non vuole che la figlia entri a far parte della cricca di Ra\u00fal Sebasti\u00e1n.\nCarlos torna sull'isola per rivedere Alida. \u00c8 per\u00f2 evidente che Mar\u00eda ha un debole per lui e quando Carlos la invita a fare una passeggiata sulla spiaggia, alla prima occasione lo bacia. Quando la sorella scopre la tresca fa finta di niente, ma in segreto comincia a covare un sentimento di gelosia. Parlando con Mar\u00eda, cerca inoltre di convincerla che \u00e8 solo al suo amore di sorella che si deve affidare, anche nell'attesa della nascita di un bambino che diventer\u00e0 idealmente il loro. Tutte le cure e tutto l'affetto di cui ha bisogno li ricever\u00e0 da lei.\nMa Mar\u00eda \u00e8 troppo bella e troppo fragile: dopo Carlos \u00e8 la volta Andy, che conosce bene l'isoletta per averci accompagnato tante volte il padre nelle sue visite all'amante. Tornatovi da solo, il ragazzo tenta di violentare Mar\u00eda sulla spiaggia e viene freddato da Alida con un colpo di rivoltella.\nCom'era gi\u00e0 accaduto, il mare restituisce il corpo senza vita di un giovane uomo. Al funerale lo strazio di Sylvia, che inutilmente i giorni precedenti aveva seguito le tracce di Andy fino sull'isola, sospettando di Alida, si unisce al rimorso silenzioso di Ra\u00fal.\n\u00c8 notte. Carlos si reca nuovamente sull'isola. Sentendosi sempre pi\u00f9 legata al vecchio amico e amante, Alida gli manifesta la sua gelosia verso la sorella, mentre Mar\u00eda ascolta la conversazione da dietro la porta, e quando gli confida di provare la sensazione di aver sacrificato per lei - per una infelice - i suoi anni migliori, Mar\u00eda scoppia in lacrime e corre fuori, verso la scogliera.\nNel frattempo, indossato l'abito da sposa e imbracciato un fucile da caccia, Sylvia ha preso una barca a motore e, sul fare del giorno, attracca sull'isoletta, mettendovi piede qualche istante prima che Mar\u00eda si suicidi gettandosi tra gli scogli. Quindi imbraccia il fucile e, da lontano, colpisce prima Alida, poi Carlos.\nEpilogo. Sono passati molti anni: sola e ormai prigioniera della sua isola, zoppa ma sopravvissuta a quel colpo di fucile, Alida contempla quel mare che non le hai mai restituito il corpo della sorella.\nCuriosit\u00e0.\nIl regista non doppia il personaggio al quale d\u00e0 il suo volto bens\u00ec quello del medico legale Ramiro, interpretato dal direttore della fotografia Juan Soler."}
{"id": "550468", "revid": "57342", "url": "https://it.wikipedia.org/wiki?curid=550468", "title": "Claude Sautet", "text": "Biografia.\nNato nel 1924 nella periferia parigina, Sautet crebbe nella capitale francese dove nel 1948 frequent\u00f2 la scuola di cinematografia IDHEC (\"Institut d'Hautes Etudes Cinematographiques\"). Nel 1950 scrisse critiche musicali sulla rivista \"Combat\" e intanto fece esperienza come assistente alla regia di grandi nomi quali Jacques Becker e Georges Franju.\nIl suo primo cortometraggio lo diresse nel 1951 e il suo primo film, \"Occhi senza volto\" nel 1956, ma lui stesso non lo ritenne mai significativo, per cui \u00e8 con i film \"Asfalto che scotta\" (1960) e \"Corpo a corpo\" (1965) che Sautet, ormai sceneggiatore di professione, si mise davvero alla prova come regista. Entrambi interpretati da Lino Ventura, i film lasciano trasparire l'amore per un cinema hollywoodiano classico che in fondo lo accomuna ai suoi coetanei che per\u00f2 poi seguirono quella Nouvelle Vague dalla quale Sautet rimase sempre molto distante.\nGli anni sessanta proseguirono senza altre direzioni mentre negli anni settanta Sautet raggiunse subito un successo internazionale con \"L'amante\" (1970), cui fecero seguito altre buone affermazioni come \"Il commissario Pelissier\" (1971), con gli stessi protagonisti, Michel Piccoli e Romy Schneider, e \"\u00c8 simpatico, ma gli romperei il muso\" (1972) di nuovo con la Schneider, affiancata stavolta da Yves Montand.\nAl successo di pubblico non corrispose il favore della critica francese, a quei tempi schiacciata su posizioni cui Sautet non si pieg\u00f2 mai, sicuro che il suo cinema \"tradizionale\", sempre ben sceneggiato e incentrato sui caratteri e sulla psicologia degli individui appartenenti alla media borghesia fosse il solco pi\u00f9 adatto da percorrere, piuttosto che servirsi del mezzo cinematografico per appoggiare o condurre battaglie pi\u00f9 o meno sentite come proprie.\nNei primi anni ottanta Sautet conobbe forse il momento pi\u00f9 buio della sua carriera ma poi ritrov\u00f2 smalto dal felice incontro con lo sceneggiatore Jacques Fieschi col quale scrisse i suoi ultimi tre film. \"Un cuore in inverno\" (1992) e \"Nelly e Mr. Arnaud\" (1995) sono le opere della maturit\u00e0 di un regista raffinato che conclude il suo campionario di storie e di personaggi con la descrizione di uomini gelidi e meschini cui fa da contraltare in entrambi i casi l'attrice Emmanuelle B\u00e9art, sua ultima icona femminile. Sono anche i film che lo riconciliarono definitivamente con i critici del suo Paese (premio C\u00e9sar per la miglior regia in entrambi i casi) e che ebbero maggior successo in Italia.\nSautet fu un regista capace di raccontare i francesi con una scrittura cinematografica al tempo stesso leggera e profonda che con il tempo, fatta propria e superata la lezione hollywoodiana, ha assunto un carattere intimista e raffinato che ha lasciato un segno nella storia del cinema. Mor\u00ec a Parigi nel 2000, a causa di un cancro al fegato."}
{"id": "550470", "revid": "123227494", "url": "https://it.wikipedia.org/wiki?curid=550470", "title": "Coppa UEFA 1972-1973", "text": "La Coppa UEFA 1972-1973 \u00e8 stata la 2\u00aa edizione dell'omonima competizione. Venne vinta dal che sconfisse il Borussia M\u00f6nchengladbach nella doppia finale.\nFormula.\nPer la prima volta i posti nella competizione furono distribuiti per volere della UEFA, che nel 1971 li aveva assegnati ai campionati nazionali secondo un principio di riequilibrio rispetto alla Coppa delle Fiere: la confederazione europea decise che \"di norma\" ogni nazione avrebbe avuto due posti, salvo i paesi pi\u00f9 minuscoli che ne avrebbero ricevuto solo uno, in modo da garantire di converso la sovrarappresentazione dei maggiori campionati. Per motivi politici diversi, peraltro, a questa edizione non parteciparono n\u00e9 rappresentanti albanesi (per l'autarchia decretata dal regime ultracomunista) n\u00e9 nordirlandesi (per i gravi disordini interreligiosi): venne cos\u00ec recuperato un posto ciascuno per jugoslavi e francesi."}
{"id": "550475", "revid": "298229", "url": "https://it.wikipedia.org/wiki?curid=550475", "title": "Genesis (Impact Wrestling)", "text": "Genesis \u00e8 stato uno degli eventi in pay-per-view (PPV) della federazione di wrestling Impact Wrestling realizzati in parte nel mese di novembre (2005, 2006 e 2007) ed in parte nel mese di gennaio (dal 2009 al 2012). Tutte le edizioni sono state realizzate nella Impact Zone di Orlando in Florida eccetto l'edizione del 2009 che fu realizzata nel \"Bojangles' Coliseum\" di Charlotte in Carolina del Nord.\nGli eventi dal 2005 al 2013 furono trasmessi in diretta televisiva (live) mentre negli anni seguenti \u00e8 diventato un evento trasmesso come puntata speciale di Impact Wrestling ed in formato 'free' dalle emittenti Spike TV (2014) e Pop TV (2017).\nQuesto spettacolo televisivo fu dedicato ad Eddie Guerrero, morto nella mattina del 13 novembre del 2005.\nIl nome \"Genesis\" fu originariamente utilizzato nel maggio del 2003 per una diretta televisiva di due ore."}
{"id": "550476", "revid": "1522738", "url": "https://it.wikipedia.org/wiki?curid=550476", "title": "Sinnoh", "text": ""}
{"id": "550484", "revid": "767487", "url": "https://it.wikipedia.org/wiki?curid=550484", "title": "Le Hammond Inferno", "text": "I Le Hammond Inferno nascono a Berlino nel 1993 dall'unione di due DJ: Holger Beier e Marcus Liesenfeld.\nIl loro primo album \"Easy Listening Superstar\" (1999) li porta ad un discreto successo di critica e di pubblico, soprattutto in patria.\nSuccessivamente il disco viene ristampato ed integrato con altre tracce sotto il nome \"My First Political Dance Album\" (Bungalow, 2000). Nel 2004 I due DJ mixano la compilation \"This Is Bungalow\", che comprende alcuni pezzi di artisti della loro casa discografica.\nInfluenze che spaziano tra i giapponesi Pizzicato Five e Fatboy Slim contraddistinguono la loro musica.\nNonostante, in pratica, un solo album originale all'attivo i Le Hammond Inferno sono ancora oggi molto attivi con vari dj-set in molti paesi europei."}
{"id": "550485", "revid": "339392", "url": "https://it.wikipedia.org/wiki?curid=550485", "title": "9mm Parabellum", "text": ""}
{"id": "550486", "revid": "339392", "url": "https://it.wikipedia.org/wiki?curid=550486", "title": "9 x 19 mm Luger", "text": ""}
{"id": "550489", "revid": "767487", "url": "https://it.wikipedia.org/wiki?curid=550489", "title": "Movimento per un mondo migliore", "text": "Il Movimento per un mondo migliore \u00e8 un movimento ecclesiale della Chiesa cattolica.\nStoria.\nNacque ad opera del padre Riccardo Lombardi (1908-1979), allora giovane gesuita piemontese. Da allora il movimento sviluppa l'intuizione della fraternit\u00e0, come parola significativa da affiancare a uguaglianza e a libert\u00e0.\nLa data di nascita ufficiale \u00e8 il 10 febbraio 1952, data del \"Proclama per un Mondo Migliore\" di Pio XII.\nNell'ottobre 2003 il gruppo promotore, diretto attualmente dal sacerdote colombiano don Fidel Suarez Puerto, ha organizzato, seppur con un anno di ritardo, un convegno internazionale per celebrare il 50\u00b0 di fondazione del Movimento.\nA tutt'oggi \u00e8 presente in dodici paesi dell'Europa, dieci dell'America Latina, dieci dell'Africa, quattro dell'America del Nord, quattro dell'Asia e tre dell'Oceania.\nAttivit\u00e0.\nSvolge un servizio ecclesiale di animazione comunitaria delle diocesi, principalmente aiutandole a formulare un proprio piano pastorale.\nLe linee tipiche dei piani pastorali nati dalla collaborazione con il movimento si articolano in tre tappe:\nOgni tappa \u00e8 preparata da un intenso lavoro di progettazione e pianificazione, e al termine viene fatto un serio lavoro di verifica sul raggiungimento degli obiettivi formulati. Non si passa alla tappa seguente se non si \u00e8 raggiunta in maniera significativa la precedente."}
{"id": "550492", "revid": "15756", "url": "https://it.wikipedia.org/wiki?curid=550492", "title": "Nazionale di calcio del Pakistan", "text": "La nazionale di calcio del Pakistan \u00e8 la squadra nazionale di calcio del Pakistan, controllata dalla Pakistan Football Federation e posta sotto l'egida dell'Asian Football Confederation (AFC).\nLa compagine non \u00e8 mai riuscita a qualificarsi per la fase finale della Coppa del mondo n\u00e9 per la fase finale della Coppa d'Asia. Anche se gli sport nazionali sono il cricket e l'hockey su prato, il governo e la PFF hanno investito parecchie risorse per far decollare il movimento calcistico nazionale. La nazionale pakistana ha vinto 4 medaglie d'oro (1989, 1991, 2004, 2006) e una di bronzo (1987) ai Giochi dell'Asia meridionale.\nNella classifica mondiale della FIFA il miglior piazzamento del Pakistan \u00e8 il 142\u00ba posto del febbraio 1993, mentre il peggiore \u00e8 il 205\u00ba posto, occupato nel giugno 2019. Occupa il 199\u00ba posto della graduatoria \nStoria.\nEsordi.\nIl debutto del Pakistan avvenne nell'amichevole dell'ottobre 1950 persa fuori casa per 5\u20131 contro l'Iran. La prima partita di una competizione internazionale fu il pareggio 0-0 contro l'India per la Colombo Cup. Nello stesso torneo il Pakistan gioc\u00f2 alle edizioni del 1954 in India e del 1955 in Pakistan Orientale. Partecip\u00f2 ai Giochi asiatici del 1954 nelle Filippine e del 1958 in Giappone.\nAnni 1960 e 1970.\nNei primi anni '60 fece parte della nazionale Abdul Ghafoor Majna, ricordato dagli appassionati locali come il \"Pel\u00e8 pakistano\" o la \"perla nera pakistana\". Con il suo contributo, la Nazionale entr\u00f2 tra le prime 10 rappresentative dell'Asia e fu in grado di battere l'Unione Sovietica, gli Emirati Arabi e la Cina Nel 1965 il Pakistan giunse terzo nella prima edizione della RCD Cup, posizione che conferm\u00f2 anche nelle successive 4 edizioni del 1967 (in Pakistan Orientale), 1969, 1970 e del 1974, disputata in casa a Karachi. La squadra fu eliminata nelle qualificazioni della Coppa d'Asia 1968 perdendo contro Birmania e Cambogia e pareggiando con l'India. Nel 1969 partecip\u00f2 a un torneo amichevole in Iraq, dove sconfisse la squadra di casa per 2-1 ma sub\u00ec la peggiore sconfitta della sua storia perdendo 9-1 dall'Iran.\nNel 1971 ebbe fine la guerra di liberazione bengalese, il Pakistan Orientale ottenne l'indipendenza come Bangladesh e anche la federazione si scisse con la creazione di due Nazionali. Negli anni che seguirono, il Pakistan prese parte solo alla RCD Cup e ai Giochi asiatici del 1974. Tra i risultati di rilievo in questo periodo vi furono il prestigioso 2\u20132 contro la Turchia e la sconfitta per 8-0 subita contro il Kenya in un torneo in Arabia Saudita.\nAnni 1980 e 1990.\nNella King's Cup 1982 il Pakistan pareggi\u00f2 0-0 contro l'Indonesia, perse contro la Thailandia e la Cina, sconfisse 3-2 la Malesia e 1-0 Singapore. Nel 1982 la federcalcio pakistana organizz\u00f2 un torneo in casa in cui la nazionale fin\u00ec al secondo posto battendo Bangladesh e Nepal, perdendo contro l'Iran e pareggiando con l'Oman. Due anni dopo il Pakistan perse 4 dei 5 incontri disputati per la Coppa d'Asia 1984, riuscendo a battere solo lo Yemen del Nord. Nel nuovo torneo amichevole, in Pakistan del 1985, la nazionale ottenne una vittoria con il Nepal, un pari con la Corea del Nord e due sconfitte con Bangladesh e Indonesia. Ai Giochi dell'Asia meridionale il Pakistan termin\u00f2 al quarto posto dopo aver perso ai tiri di rigore contro il Nepal.\nNei Giochi asiatici del 1986 la squadra perse tutti gli incontri disputati. L'anno dopo si aggiudic\u00f2 la medaglia di bronzo ai Giochi dell'Asia meridionale, battendo 1-0 il Bangladesh. Nell'edizione del 1988 dei Giochi asiatici perse nuovamente tutte le partite delle qualificazioni. Il Pakistan fece il suo debutto nelle qualificazioni per il Campionato del mondo nell'edizione del 1990, perdendo tutti gli incontri disputati. Qualche mese dopo vinse la medaglia d'oro ai Giochi dell'Asia meridionale battendo 1-0 in finale il Bangladesh.\nAi Giochi asiatici del 1990 perse tutti e tre gli incontri disputati, ma l'anno dopo vinse per la seconda volta i Giochi dell'Asia meridionale, questa volta battendo per 2-0 in finale le Maldive. Nel 1992 perse entrambe le partite di qualificazione ai Giochi asiatici e l'anno successivo fu eliminato nelle qualificazioni al Mondiale del 1994 dopo aver perso 8-0 dall'Iraq. Qualche mese dopo il Pakistan giunse quarto nella prima edizione della SAFF Cup ma non riusc\u00ec a superare la fase a gruppi nei Giochi dell'Asia meridionale.\nNel 1995 il Pakistan non riusc\u00ec a superare la fase a gruppi della SAFF Cup e nei due anni successivi perse tutti gli incontri di qualificazione alla Coppa d'Asia e di qualificazione al . Nel 1997 vinse per 1-0 contro Sri Lanka la finale per il terzo posto della SAFF Cup, ma nell'edizione successiva fin\u00ec all'ultimo posto nel proprio girone nella fase a gruppi, fallendo poi anche la qualificazione per la fase finale dei Giochi dell'Asia meridionale.\nAnni 2000 e 2010.\nIl Pakistan non riusc\u00ec a vincere alcun incontro di qualificazione alla Coppa d'Asia 2000 ma ottenne il primo punto nelle qualificazioni al campionato del mondo pareggiando 3-3 contro Sri Lanka un match di qualificazione a ; perse quindi tutti gli altri incontri di qualificazione al mondiale nippo-coreano. Nell'edizione del 2003 della SAFF Cup perse 2-1 ai supplementari contro l'India la finale per il terzo posto. Nel medesimo anno la nazionale vinse per la prima volta un incontro di qualificazione alla Coppa d'Asia battendo per 3-0 Macao, ma venendo eliminata dopo la sconfitta subita contro Singapore. Chiuse l'anno perdendo entrambi gli incontri con il Kirghizistan validi per le qualificazioni al .\nNel 2004 vi furono cambiamenti ai vertici della federcalcio pakistana e si tenne la prima edizione del ristrutturato campionato nazionale di massima divisione. Quell'anno la nazionale pachistana vinse una partite delle tre disputate contro l'India e l'anno successivo perse la semifinale di SAFF Cup per 1-0 contro il Bangladesh. Il 7 dicembre 2005 il difensore del Zeshan Rehman debutt\u00f2 con il Pakistan a Karachi contro lo Sri Lanka, diventando il primo calciatore di un campionato professionistico inglese a giocare per la nazionale del Pakistan. Nel 2006 la nazionale pakistana perse tutte le partite di qualificazione alla Coppa d'Asia 2007 e, nella prima edizione della AFC Challenge Cup, nel 2006, fu eliminata malgrado la vittoria per 1-0 sul Kirghizistan. Nelle qualificazioni al il Pakistan perse 7-0 fuori casa il primo incontro contro i campioni d'Asia dell'Iraq, ma riusc\u00ec a chiudere sullo 0-0 la partita di ritorno. Nella AFC Challenge Cup 2008 la squadra fu eliminata malgrado le vittorie per 2-1 su Taiwan e quella record per 9-2 su Guam, perdendo per 7-1 contro Sri Lanka.\nIl Pakistan non super\u00f2 il gruppo di qualificazione nella SAFF Cup 2008, avendo subito tre sconfitte in tre incontri, n\u00e9 quello dell'edizione del 2009, pur avendo raccolto un pareggio e una vittoria. Nelle qualificazioni del 2011 alla AFC Challenge Cup 2012 fu eliminato perdendo contro Turkmenistan e India, malgrado la vittoria ottenuta contro Taiwan. Nel luglio di quell'anno perse per 3-0 fuori casa contro il Bangladesh e al ritorno non seppe andare oltre lo 0-0, venendo elimnata nelle qualificazioni al . I tre pareggi ottenuti nella SAFF Cup 2011 non consentirono alla nazionale di accedere alle semifinali del torneo.\nDopo aver seguito un calendario ridotto, con pochi impegni nel 2012 e 2013, nelle qualificazioni alla AFC Challenge Cup 2014 il Pakistan ottenne una vittoria e due sconfitte e fu eliminato. Fu eliminato anche nella fase a gruppi della SAFF Cup 2013, dopo la sconfitta con l'India, il pareggio con il Nepal e la vittoria con il Bangladesh. Nel 2015, nelle qualificazioni al , il Pakistan fu eliminato dallo Yemen dopo la sconfitta fuori casa per 3-1 e il pareggio per 0-0 in casa.\nLa squalifica della FIFA del 2015.\nNel 2015 la rielezione del presidente federale Syed Faisal Saleh Hayat fu duramente contestata dai suoi avversari in seno alla federazione nazionale, con l'accusa di brogli elettorali. La locale giustizia sportiva affid\u00f2 quindi la federazione a un giudice esterno, contravvenendo alle direttive della FIFA, la quale commin\u00f2 una squalifica di due anni alla nazionale, causando gravi danni all'intero movimento calcistico pakistano.\nRipresa delle attivit\u00e0 (dal 2018).\nNell'ottobre 2017 la situazione cominci\u00f2 a normalizzarsi e nel marzo 2018 la federazione si diede una regolare struttura. A oltre tre anni dall'ultima partita ufficiale disputata contro lo Yemen, la nazionale torn\u00f2 in campo nel settembre 2018 in Bangladesh, per competere nella Coppa della federazione calcistica dell'Asia meridionale 2018, ripartendo dal 201\u00ba posto della classifica mondiale della FIFA. La prima partita, contro il , collocato 40 posizioni pi\u00f9 in alto nel ranking FIFA, termin\u00f2 con una vittoria per 2-1. Dopo la sconfitta del 6 settembre nella successiva partita contro il (1-0), l'8 settembre il Pakistan batt\u00e9 per 3-0 il , approdando alla semifinali del torneo dopo tredici anni. Il 12 settembre fu sconfitto per 3-1 dall'India. Al torneo non partecip\u00f2 la stella del calcio nazionale Kaleemullah Khan, a causa di contrasti con la federazione.\nIl Pakistan conobbe una nuova delusione nel giugno 2019, quando perse per 2-1 contro la sia all'andata che al ritorno dello spareggio preliminare AFC di qualificazione al e alla Coppa d'Asia 2023. Con queste due sconfitte il Pakistan rimane la sola nazionale asiatica a non aver vinto alcuna partita di qualificazione ai mondiali dal 1989.\nRosa attuale.\nLista dei giocatori convocati per le sfida contro la , valevole per le qualificazioni al campionato mondiale di calcio 2022.\n\"Presenze, reti e numerazione aggiornate all'11 giugno 2019\".\n! colspan=\"9\" align=\"left\" |\n! colspan=\"9\" align=\"left\" |\n! colspan=\"9\" align=\"left\" |"}
{"id": "550493", "revid": "77358", "url": "https://it.wikipedia.org/wiki?curid=550493", "title": "AGESCI", "text": ""}
{"id": "550495", "revid": "1060", "url": "https://it.wikipedia.org/wiki?curid=550495", "title": "MASCI", "text": ""}
{"id": "550496", "revid": "1833487", "url": "https://it.wikipedia.org/wiki?curid=550496", "title": "Cremonte", "text": "Cremonte \u00e8 una piccola frazione montana del comune di Cabella Ligure, con meno di 20 abitanti. \u00c8 raggiungibile dal capoluogo per mezzo della strada che attraversa il ponte sul Borbera in direzione di Celio, frazione di Rocchetta Ligure.\nIn questa localit\u00e0 si trovava un castello, costruito nel secolo X dal vescovo di Tortona ed utilizzato per vigilare la val Borbera. Di questo castello non restano oggi che i resti del basamento di una grossa torre circolare.\nCremonte ha una piccola parrocchia, costruita sul basamento della torre e intitolata a Santa Elisabetta, che qui viene portata in processione ogni seconda domenica di luglio.\nOrigini del nome.\nSecondo Clelio Goggi, in \"Toponomastica Ligure dell'Antica e della Nuova Liguria\", il nome Cremonte forse deriva da \"kar\", cio\u00e8 \"monte\", quindi \"Cremonte\" sarebbe una tautologia, ossia una ripetizione dello stesso concetto.\nStoria.\nSi trova nominato \"Cremonte\" per la prima volta in un atto del 10 dicembre 1224 compilato a Genova, ove Fulcone e Credencio di Cremonte erano testi. In un'investitura ad Opizzone Spinola del 1312 \u00e8 scritto \"Carlemonte\": questo sarebbe il nome originale.\nCremonte politicamente nel 1300 era compreso nel feudo di Mongiardino (Guasco). \u00c8 presumibile che ne abbia fatto parte sia prima, sia dopo tale data.\nL'abbazia di Cremonte aveva come feudo gran parte dell'alta val Borbera essendo sul percorso della via del sale lombarda, ma nel 1300 il feudatario spost\u00f2 la sua residenza a Cabella Ligure con gli organi dell'amministrazione feudale, e il potere di Cremonte incominci\u00f2 a scemare. Inoltre, nel dicembre del 1495, gran parte del suo territorio pass\u00f2 ai Fieschi di Torriglia.\nFino al 1563 gli Spinola mantennero Cremonte sotto la propria giurisdizione, ma poi la localit\u00e0 pass\u00f2 sotto la signoria di Cabella Ligure."}
{"id": "550500", "revid": "1305772", "url": "https://it.wikipedia.org/wiki?curid=550500", "title": "Rifugio", "text": "Per rifugio si intende un luogo sicuro che serve da riparo o da nascondiglio. Solitamente si tratta di un ambiente fornito di attrezzi e di viveri. Si conoscono varie tipologie di rifugi e tutti di variabilissima forma, dimensione e capienza: si pu\u00f2 intendere per un edificio, un bunker, un passaggio segreto o un cappano, che pu\u00f2 ospitare da una a migliaia di persone. Anche le miniere, le trincee, le gallerie e le grotte possono essere considerate dei rifugi."}
{"id": "550501", "revid": "147622", "url": "https://it.wikipedia.org/wiki?curid=550501", "title": "La Civilt\u00e0 Cattolica", "text": "La Civilt\u00e0 Cattolica \u00e8 una rivista della Compagnia di Ges\u00f9, la pi\u00f9 antica ancora attiva in lingua italiana.\nTra le molte riviste cattoliche, la Civilt\u00e0 Cattolica \u00e8 l'unica ad essere esaminata in fase di bozza dalla Segreteria di Stato della Santa Sede e ad averne l'approvazione definitiva. Si considera una rivista \"di alta divulgazione\".\nPapa Francesco, in occasione dell'Udienza ai padri scrittori del 9 febbraio 2017 per la pubblicazione nel numero 4000, l'ha definita \"una rivista unica nel suo genere\".\nStoria.\nLa fondazione.\nLa rivista fu fondata intorno al 1850 da un gruppo di gesuiti di Napoli ed esuli dal Regno di Sardegna (tra cui il padre Antonio Bresciani) per iniziativa di padre Carlo Maria Curci. L'idea che spinse padre Curci alla fondazione della rivista fu quella di difendere \u00abla civilt\u00e0 cattolica\u00bb, minacciata dai nemici della Chiesa, in particolare dai liberali e dai massoni, che andavano ispirando molte linee portanti dell'Italia risorgimentale. Curci sintetizz\u00f2 cos\u00ec il programma della rivista:\nIl padre Curci ottenne l'appoggio pieno di papa Pio IX. Il pontefice segu\u00ec da vicino i lavori di creazione della rivista poich\u00e9 dal novembre 1848 era ospitato, in esilio dall'Urbe, nella fortezza di Gaeta (parte del Regno di Napoli). Anche il Segretario di Stato, cardinale Giacomo Antonelli, guard\u00f2 con favore all'iniziativa, come strumento adatto a difendere il pensiero cattolico. Invece il generale dei gesuiti dell'epoca, padre Joannes Philippe Roothaan (1783-1853), non era entusiasta dell'iniziativa per timore che, se la rivista fosse entrata in questioni politiche, la Compagnia di Ges\u00f9 avrebbe potuto esserne danneggiata.\nIl primo numero usc\u00ec il 6 aprile 1850; direttore fu il padre Curci stesso. Su sua esplicita richiesta la rivista fu pubblicata in italiano, e non in latino, come avrebbero voluto i superiori gesuiti. Tra i primi redattori si annoverano i seguenti padri:\nVi collaborarono anche i padri Carlo Piccirillo (1821-1888) e Giuseppe Oreglia di Santo Stefano (1823-1895), a quel tempo ancora studenti.\nMolti di questi padri formeranno in seguito il primo \"Collegio degli Scrittori\", costituito \"perpetuamente\" il 12 febbraio 1866 con il breve apostolico \"Gravissimum supremi\" di papa Pio IX. Fino al 1933 gli autori conservarono l'anonimato, e da quell'anno gli articoli furono firmati.\nLa rivista ebbe quindi subito un carattere polemico e combattivo, che si mantenne per lungo tempo. Era lo stile tipico dell'Ottocento, stile che peraltro era tipico anche degli avversari della Chiesa.\nA causa della censura ordinata dalla polizia del Regno delle Due Sicilie, la redazione dopo pochi mesi dalla fondazione fu trasferita a Roma. La rivista si sent\u00ec vittima di una persecuzione da parte di \u00abconsiglieri e ministri massoni imbevuti di spirito anticurialista\u00bb. A Roma \"La Civilt\u00e0 Cattolica\" usc\u00ec in fascicoli quindicinali di 128 pagine.\nDopo tale passaggio \"La Civilt\u00e0 Cattolica\" assunse sempre pi\u00f9 il carattere d\u00ec interprete fedele del pensiero e delle direttive della Santa Sede.\nLa direzione effettiva pass\u00f2 al padre Giuseppe Calvetti e successivamente al padre Giuseppe Paria, che la resse dal gennaio 1855 al settembre 1856. La direzione nominale della rivista rimase invece nelle mani del padre Curci.\n\"La Civilt\u00e0 Cattolica\" sospese le pubblicazioni dopo il 20 settembre 1870, in seguito all'ingresso delle truppe italiane in Roma. La redazione fu trasferita a Firenze, dove la rivista riapparve il 24 dicembre successivo. La sede ritorn\u00f2 definitivamente a Roma il 26 dicembre 1887.\nLe battaglie dell'Ottocento.\nProtagonista del dibattito culturale che si svolse in Italia e nella Chiesa nella seconda met\u00e0 del secolo XIX, \"La Civilt\u00e0 Cattolica\" al Sillabo, al Concilio Vaticano I (1869-1870) e, soprattutto, all'opera di restaurazione della filosofia tomista, che avr\u00e0 il suo coronamento durante il pontificato di papa Leone XIII (1878-1903).\nRivest\u00ec sempre un ruolo di primo piano anche sulla scena politica italiana, seguendo con attenzione le vicende che portarono all'unificazione politica d'Italia e alla nascita della Questione Romana: dopo la breccia di Porta Pia (1870), si pose sempre in posizione critica per la classe politica liberale. Ugualmente port\u00f2 avanti la polemica contro il modernismo.\nReazioni laiciste.\nIl mondo culturale laicista reag\u00ec all'opera de \"La Civilt\u00e0 Cattolica\" con la fondazione, a Torino, della rivista \"Il Cimento\", uscita dal 1852 al 1856. Attraverso di essa il filosofo Bertrando Spaventa (1817-1883), vicino al pensiero di Hegel, e lo storico della letteratura Francesco De Sanctis si proposero di confutare gli articoli della rivista cattolica.\nLa prima met\u00e0 del Novecento.\nAll'inizio del Novecento la rivista si rivolgeva alla maggioranza della popolazione cattolica degli italiani, nel tentativo di costruire una scuola per una classe dirigente cattolica preparata ad affrontare il futuro, soprattutto dopo il graduale venir meno del \"non expedit\".\nAnche durante il fascismo la rivista punt\u00f2 soprattutto alla formazione di questa classe dirigente, ovviando all'assenza di figure di rilievo nel movimento cattolico. Nel 1930, nell'ambito dello scontro fra Stato e Chiesa verificatosi dopo il Concordato del 1929, venne scoperto un legame fra il gruppo antifascista d'ispirazione monarchico-cattolica Alleanza Nazionale e padre Enrico Rosa, in quel tempo direttore della rivista.\nNel 1936 \"La Civilt\u00e0 Cattolica\" tratt\u00f2 della liceit\u00e0 delle annessioni coloniali. Il tema fu affrontato da padre Antonio Messineo (1897-1968) in un frangente delicato: in quel tempo infatti l'Italia era impegnata nella conquista dell'Etiopia e stava vivendo il conseguente scontro con la Societ\u00e0 delle Nazioni.\nNel 1937 pubblic\u00f2 la lettera, con cui i vescovi spagnoli presero posizione il 1\u00ba luglio dello stesso anno 1937 sulla guerra civile, sostenendo il movimento dittatoriale del generale Franco.\n\u00c8 del 1938 un articolo a firma di Enrico Rosa, in cui il gesuita analizza alcune critiche rivolte alla rivista da uno studio sulla questione ebraica. L'autore respinge le accuse secondo le quali la rivista assecond\u00f2 nel 1890 due misure contro gli ebrei: la confisca dei beni e l'espulsione dall'Italia; il padre Rosa afferma che nessuna delle due pu\u00f2 essere ammessa da uno spirito cristiano, e che la rivista non le appoggi\u00f2, pur ammettendo che il vigore della polemica propria di quel momento storico non aiut\u00f2 a esprimere le posizioni nella forma pi\u00f9 chiara. Al tempo stesso l'articolo di Enrico Rosa prende le distanze dal nascente antisemitismo fascista. Nello stesso anno, per\u00f2, la rivista comment\u00f2 favorevolmente le Leggi razziali fasciste, volendo addirittura rilevarvi una notevole differenza con quelle naziste.\nSecondo il giudizio degli storici cattolici \"La Civilt\u00e0 Cattolica\" continu\u00f2 sempre nella denuncia di tutti i totalitarismi che insanguinarono il 1900. Tale lettura non \u00e8 condivisa dal resto degli storici, ed \u00e8 stata messa in questione anche in tempi recenti (vedi oltre).\nDegna di nota \u00e8 l'opera di padre Robert A. Graham, dedicatosi a smentire le teorie storiche sul preteso \"silenzio\" di papa Pio XII a proposito dei campi di sterminio nazisti.\nNel secondo Dopoguerra mise in guardia contro il pericolo comunista in Italia e nei paesi dell'Est europeo. Articoli di fuoco, come quelli firmati da padre Riccardo Lombardi (1908-1979), richiamavano il mondo cattolico alla necessit\u00e0 di organizzarsi per combattere le sinistre nelle elezioni politiche del 1948.\nIn quel momento si verific\u00f2 un dissidio interno al Collegio degli Scrittori sull'opportunit\u00e0 che i cattolici si alleassero con schieramenti diversi:\nDopo il Vaticano II.\nProspettiva ecclesiale.\nLa rivista diede un'amplissima informazione sul Concilio Vaticano II, al quale alcuni suoi scrittori parteciparono anche in qualit\u00e0 di periti.\nDa allora la rivista non assunse pi\u00f9 un tono di opposizione, ma di \"dialogo\" con il mondo moderno, nello sforzo di non venire meno alla verit\u00e0 cristiana e senza compromessi, alla ricerca di un dialogo tra fede e cultura.\nIl lungo pontificato di papa Giovanni Paolo II influ\u00ec inevitabilmente anche sulle scelte della Compagnia di Ges\u00f9 e sulla rivista, favorendo la prospettiva missionaria e la ripresa di articoli apologetici, e il lavoro sulla Nuova Evangelizzazione di un mondo culturalmente sempre pi\u00f9 disomogeneo e attratto da punti di riferimento diversi da quelli del Vangelo.\nNel contesto politico italiano.\nNel momento del \"compromesso storico\" la rivista port\u00f2 avanti un costante appello all'unit\u00e0 politica e partitica dei cattolici, cosa che sfoci\u00f2 in un pressante e perdurante richiamo a \u00abrifondare\u00bb la DC.\nNel frattempo stava avanzando il processo di secolarizzazione della societ\u00e0 italiana, visibile nelle sconfitte referendarie su temi come il divorzio e l'aborto. L'elettorato cattolico obbediente alle indicazioni della Chiesa divenne minoranza nel paese, e s'indebol\u00ec la sua forza politica, fino alla frammentazione e alla \u00ablibera uscita\u00bb dell'elettorato democristiano dopo la caduta del Muro di Berlino (1989) e l'inizio di Tangentopoli.\n\"La Civilt\u00e0 Cattolica\" e l'antigiudaismo.\nDavid Kertzer, nel suo libro \"I Papi contro gli ebrei\" (2001), accusa la Chiesa cattolica di aver sostenuto, con il suo antigiudaismo, l'antisemitismo dei totalitarismi del XX secolo. In particolare riporta che nel 1882 \"La Civilt\u00e0 Cattolica\" annunci\u00f2 con soddisfazione le prime manifestazioni dei movimenti politici antisemiti moderni che organizzavano congressi internazionali. Riporta pure che nel 1890 nella stessa rivista apparvero tre lunghi articoli sulla \"questione giudaica\" che negli anni successivi furono riuniti in un libretto di 90 pagine diffuso per ogni dove.\nTale libro \u00e8 stato oggetto di un pubblico dibattito sul \"Corriere della Sera\" tra lo stesso autore del libro e padre Giovanni Sale S.J.. Nella sua replica, il gesuita ammette l'antigiudaismo, ma osserva che \u00abla rivista per\u00f2 modific\u00f2 poi il suo antigiudaismo... E per impulso di Pio XI, a partire dal 1934, pubblic\u00f2 alcuni articoli contro l'antisemitismo razziale\u00bb. Inoltre \u00abLa Civilt\u00e0 Cattolica fu l'unica rivista italiana che si oppose, gi\u00e0 nell'agosto 1938, alla legislazione razziale emanata da Benito Mussolini il 1\u00ba settembre 1938\u00bb.\nIl rapporto con la Santa Sede.\nCaratteristica specifica de \"La Civilt\u00e0 Cattolica\" \u00e8 il suo particolare rapporto con la Santa Sede. Quando il fascicolo della rivista \u00e8 ancora in bozze viene inviato alla Segreteria di Stato per l'approvazione definitiva.\nIl giudizio della Santa Sede verte essenzialmente su tre punti:\nIl luned\u00ec che precede la data di pubblicazione il direttore \u00e8 ricevuto in udienza in Segreteria di Stato: gli vengono comunicate le osservazioni fatte sul fascicolo, e queste sono discusse per decidere quali devono essere necessariamente inserite nella rivista e quali invece sono lasciate al giudizio e alla prudenza del direttore.\nNonostante ci\u00f2, la rivista esce sotto la responsabilit\u00e0 dei gesuiti che fanno parte del Collegio degli scrittori e per loro iniziativa circa gli argomenti trattati. La revisione vaticana non comporta che \"La Civilt\u00e0 Cattolica\" sia un organo ufficiale e neppure ufficioso della Santa Sede; significa soltanto che quanto \u00e8 pubblicato non \u00e8 in contrasto con gli indirizzi di quest'ultima sui vari problemi.\nStruttura del fascicolo.\nEsce il primo e il terzo sabato del mese.\nIn tutti i numeri si trovano, fin dall'inizio, i seguenti contenuti:\nRedazione.\nIl direttore \u00e8 designato dal Superiore Generale della Compagnia di Ges\u00f9 con il beneplacito della Santa Sede.\nLa redazione prende il nome di \"Collegio degli scrittori della Civilt\u00e0 Cattolica\" (secondo gli Statuti di Pio IX ancora in vigore), ed \u00e8 composta interamente da padri gesuiti. Tale Collegio \u00e8 corresponsabile \"in solidum\" di tutto ci\u00f2 che si pubblica: il lavoro della rivista \u00e8 collegiale.\nNel 2019 la redazione \u00e8 composta da:\nGli scrittori emeriti sono: Virgilio Fantuzzi; Federico Lombardi; Giandomenico Mucci; GianPaolo Salvini.\nTirature, diffusione, lettorato.\nIl primo fascicolo fu stampato in 4.200 copie, e se ne dovettero fare sette successive edizioni. Dopo quattro anni la tiratura era di 13.000 copie: numero notevole per l'epoca, tanto che il tipografo dovette acquistare in Inghilterra una \"macchina celere\" in sostituzione di quella per la stampa a mano.\nGli abbonati erano 6.307 gi\u00e0 alla fine del primo trimestre, e salirono ben presto a 11.800, cifra record per quei tempi: il periodico divenne la prima pubblicazione italiana a diffusione nazionale.\nLa rivista \u00e8 inviata in abbonamento postale ed \u00e8 in vendita nelle librerie cattoliche e in altre librerie maggiori.\n oltre naturalmente a molti preti, religiosi, e istituzioni cattoliche: conventi, biblioteche, seminari, ecc.\nL'11 febbraio 2017 \u00e8 uscito il fascicolo numero 4.000 del periodico.\n\"La Civilt\u00e0 Cattolica\" e Wikipedia.\nLa rivista nel 2005 ha dedicato un articolo a firma di Antonio Spadaro a Wikipedia.\nL'articolo analizza il significato di Wikipedia nel contesto culturale italiano, ne analizza la storia, e ne mette in evidenza pregi e limiti.\nLa sua conclusione \u00e8:"}
{"id": "550502", "revid": "106456", "url": "https://it.wikipedia.org/wiki?curid=550502", "title": "Santi ausiliatori", "text": "I santi ausiliatori sono un gruppo di quattordici santi invocati dal popolo cristiano in casi di particolari necessit\u00e0, generalmente per guarire da particolari malattie.\nStoria.\nLa devozione a questi santi nacque in Germania nel XV secolo. Dopo che il 17 settembre 1445 il Ges\u00f9 Bambino era apparso al pastorello Hermann Leicht di Langheim, figlio del locatario del podere di Frankental, l'apparizione si ripet\u00e9 con la comparsa del Bambino circondato da candele accese. Il 29 luglio 1446, nello stesso luogo, comparvero attorno al Bambin Ges\u00f9 altri quattordici bimbi: alla richiesta del pastorello di chi fossero, essi risposero di essere i \"quattordici salvatori\" e chiesero che fosse loro dedicata sul luogo una cappella. Essi apparvero anche ad una giovane gravemente ammalata, portata appositamente col\u00e0 e miracolosamente guarita.\nL'abate del vicino monastero cistercense di Langheim cedette alle insistenze popolari e fece erigere per le esigenze immediate degli imminenti pellegrinaggi una cappella in onore dei Quattordici Santi Salvatori. Per loro venne istituita una festa collettiva la cui data venne fissata all'8 agosto: a questa devozione, papa Niccol\u00f2 V colleg\u00f2 anche particolari indulgenze. Nel 1743 fu iniziata l'erezione, su disegno dell'architetto Johann Balthasar Neumann (1687-1753), del Santuario di Vierzehnheligen (a Bad Staffelstein, in Alta Franconia).\nPapa Paolo VI, con la riforma del calendario dei santi del 1969, ne soppresse il culto.\nI santi ausiliatori.\nSecondo la tradizione l'identit\u00e0 dei santi ausiliatori non fu rivelata e quindi tutte le attribuzioni appartengono ad interpretazioni successive.\nSecondo la Chiesa cattolica, i santi ausiliatori sono:"}
{"id": "550506", "revid": "486946", "url": "https://it.wikipedia.org/wiki?curid=550506", "title": "Hussein bin Ali", "text": ""}
{"id": "550509", "revid": "1494169", "url": "https://it.wikipedia.org/wiki?curid=550509", "title": "Istar", "text": ""}
{"id": "550517", "revid": "110157", "url": "https://it.wikipedia.org/wiki?curid=550517", "title": "Grotta del Ventaglio", "text": "La grotta del Ventaglio \u00e8 una grotta carsica ricca di stalattiti e stalagmiti formatasi nel corso di circa due milioni di anni, che si estende nel sottosuolo di Solarino in provincia di Siracusa.\nNome.\nIl nome (attribuitole spontaneamente dalla popolazione, come dichiarato dal cronista de La Sicilia Mimmo Calafiore) \u00e8 dovuto dalla presenza di una stalattite a forma di ventaglio molto grande, sottile e trasparente, posta quasi al centro della stessa cavit\u00e0. La sua scoperta \u00e8 avvenuta per caso il 27 ottobre 1987 durante i lavori di scavo per la posa di tubi della fognatura, nel centro abitato, in Via Dante, all'altezza del numero civico 20.\nCaratteristiche.\nEssa \u00e8 caratterizzata da una sala di circa m 30 x 12, ove sono presenti, oltre al \"ventaglio\", stalattiti di dimensioni superiori ai 2 metri di colore bianco, rosa e rossastro e falde di alabastro, la cui apertura pu\u00f2 raggiungere i 50 metri; dietro alla sala, poi, si trova un laghetto non molto esteso ed una rete di cunicoli.\nLa grotta \u00e8 di modeste dimensioni ma la presenza dei cunicoli ne fa supporre un'infiltrazione ed una proiezione per decine di metri e, comunque, fino alla Piazza del Plebiscito ad est e verso Via Machiavelli a nord. Secondo alcuni geologi, poi, tale ipogeo, probabilmente \u00e8 parte di un sistema reticolare concatenato con altre cavit\u00e0 del Siracusano quali le grotte del \"Monello\", \"Chiusazza\", \"Palombara\", \"Genovesi\".\nAttualmente, il sito \u00e8 chiuso al pubblico per via della posizione, poich\u00e9 la grotta insiste su una strada urbana a soli 50\u00a0cm, 1 metro al massimo, dal piano stradale."}
{"id": "550520", "revid": "2036605", "url": "https://it.wikipedia.org/wiki?curid=550520", "title": "Vexillum", "text": "Il vexillum - latino, plurale \"vexilla\", diminutivo di \"velum\", velo, in italiano vessillo - era un piccolo stendardo usato dall'esercito romano.\nI primi esempi di \"vexilla\" risalgono all'et\u00e0 repubblicana ed erano costituiti da un drappo quadrato montato sul lato superiore ad una barra fissata orizzontalmente ad un'asta. Il \"vexillum\" non necessitava di essere sventolato per risultare visibile, come invece accade per le bandiere in assenza di vento, con ci\u00f2 permettendo che i suoi movimenti potessero essere altrimenti utilizzati per la segnalazione delle manovre alla truppa. Il suo portatore era detto vessillifero.\nIn origine insegna della cavalleria legionaria, il \"vexillum\" contraddistingueva la tenda del comandante (praetorium) e in et\u00e0 imperiale fu talvolta distintivo delle \"alae\", divenendo anche insegna e denominazione dei reparti di veterani trattenuti in servizio, i \"vexilla veteranorum\", oltrech\u00e9 sinonimo di vessillazione.\nUn particolare tipo di \"vexillum\" fu il \"cantabrum\" o labaro, menzionato da Tertulliano e Minucio Felice, probabilmente utilizzato dalla cavalleria cantabrica e secondo alcune interpretazioni da considerarsi come il precursore del labaro imperiale. Dal \"vexillum\" derivarono poi in et\u00e0 tardo-imperiale i \"drachi\" e il \"bandum\" da cui discendono le moderne bandiere, fissate, a differenza del \"vexillum\", ad un montante verticale e che di norma non cadono orizzontalmente.\nDal \"vexillum\" derivano inoltre i gonfaloni, diffusisi a partire dal Medioevo e ancor oggi utilizzati dai comuni italiani.\nNel 2006 le autorit\u00e0 archeologiche italiane hanno trovato sul Palatino dei resti riconducibili ai puntali dei vessilli usati probabilmente durante le parate e in altre occasioni di rappresentanza."}
{"id": "550524", "revid": "1318658", "url": "https://it.wikipedia.org/wiki?curid=550524", "title": "Marie Fran\u00e7ois Xavier Bichat", "text": "A lui si deve la scoperta che gli organi del corpo umano sono costituiti da tessuti; per questo viene considerato uno dei fondatori dell'istologia moderna.\nInoltre egli fu uno tra i primi assertori di un'anatomia descrittiva e la sua opera \"L'Anatomie g\u00e9n\u00e9rale\" (1801) fa di lui uno degli iniziatori dell'anatomia patologica.\nPrendono il suo nome:\nVita.\nInfanzia e adolescenza.\nIl padre, Jean-Baptiste Bichat, dottore della facolt\u00e0 di Medicina e Chirurgia di Montpellier, esercit\u00f2 la professione prevalentemente a Poncin, succedendo allo zio Joseph Bichat, e nel 1770 spos\u00f2 sua cugina Jeanne Rose Bichat, da cui ebbe Xavier.\nEgli trascorse la sua infanzia a Poncin, ricevette una buona istruzione e, si dice, gi\u00e0 durante la giovinezza era solito dissezionare animali, tanto da essere chiamato \u201cle terreur des chats\u201d (il terrore dei gatti).\nNel 1782 entr\u00f2 al collegio dei Josephites a Nantua, dove ricevette un'istruzione simile a quella di stampo gesuita, che cercava di sviluppare sia l\u2019\"esprit de finesse\" che l\u2019\"esprit de geometrie\", ma che mancava di solide basi in matematica. Per poter colmare questa lacuna, Bichat si trasfer\u00ec nel 1790 al seminario di Sant\u2019Ireneo di Lione, che offriva ai suoi studenti di filosofia una buona formazione nelle materie scientifiche (matematica, chimica, fisica e storia naturale). Qui pot\u00e9 inoltre dedicarsi allo studio di Cartesio, Newton e Condillac, oltre che tenersi aggiornato sull'attualit\u00e0 scientifica con i lavori di Lavoisier, di Nollet e di Buffon.\nTuttavia questi anni furono molto perturbati a Lione, e in tutta la Francia in generale, a causa degli episodi rivoluzionari. Per questo si attribuisce gran parte della sua cultura filosofica alle numerose letture da autodidatta.\nPrimi studi medici.\nIl 15 ottobre 1791 inizi\u00f2 a studiare medicina all'H\u00f4tel Dieu di Lione al servizio del professore Marc Antoine Petit, uno dei primi a sostenere l'importanza delle conoscenze sia mediche che chirurgiche per esercitare entrambe le professioni.\nA Lione Bichat pot\u00e9 studiare pi\u00f9 in dettaglio l'anatomia, assistere alle prime dissezioni di cadaveri umani ed entrare in contatto con un gran numero di malati, a quel tempo addirittura superiore alla capienza dell'ospedale, a causa della fame e delle sommosse che stavano devastando la Francia.\nSempre nel 1791, ricevette l'ordine di arruolarsi nella Guardia Nazionale e fu cos\u00ec costretto a conciliare gli impegni di polizia cittadina con quelli medici, mentre a ci\u00f2 si aggiungevano la fame e lo scontento presenti a Lione.\nIl servizio nella Guardia dur\u00f2 fino al 30 luglio 1793, anno in cui dovette ritornare a Poncin a causa di un decreto della Convenzione, che obbligava tutti i cittadini non originari di Lione ad allontanarsi dalla citt\u00e0.\nSuccessivamente prosegu\u00ec gli studi di chirurgia all\"'Hospice d'Humanit\u00e9\" di Bourg-en-Bresse come allievo del capo chirurgo Claude Buget.\nBichat non trov\u00f2 un ambiente adatto al proseguimento dei suoi studi medici, ma pot\u00e9 perfezionare la sua tecnica operatoria grazie alle numerose autopsie concessegli da Buget. Qui inoltre conobbe Anthelme R\u00e9camier.\nInfine fu licenziato il 19 febbraio 1794, probabilmente a causa dell'assunzione di altri quattro medici per aumentare l'intero personale ospedaliero.\nGli anni di Parigi.\nBichat part\u00ec allora per Parigi, dove alloggi\u00f2 prima da suo zio Louis Buisson ed in seguito, a partire dal 27 luglio 1794, presso il dottore Desault.\nPierre Joseph Desault, chirurgo e professore all'H\u00f4tel Dieu di Parigi dal 1781, pot\u00e9 offrirgli nuove prospettive grazie ai suoi numerosi studi sulle strutture e sulle grandezze delle varie componenti anatomiche e, soprattutto, sulle relazioni che si instaurano tra gli organi stessi. Inoltre la loro convivenza diede a Bichat la possibilit\u00e0 di ricevere vari incarichi (come, ad esempio, quello di chirurgo di guardia presso un famoso mecenate parigino paziente di Desault), di lavorare nello stesso cabinet del professore, di iniziare ad operare all\"'H\u00f4tel Dieu\" e di dare, gi\u00e0 da giovanissimo, lezioni ad altrettanto giovani studenti di medicina.\nPresso la famiglia Desault Bichat conobbe alcuni tra i pi\u00f9 importanti medici dell'epoca, tra i quali Corvisart, Lepreux, Chopart, Pinel e Cabanis.\nTutto ci\u00f2 dur\u00f2 fino al 1\u00ba giugno 1795, quando Pierre Joseph Desault mor\u00ec, forse a causa di un avvelenamento per motivi politici.\nDopo la morte del marito Madame Desault continu\u00f2 ad ospitare Bichat ed inoltre l'aiut\u00f2 a completare la pubblicazione di tutti gli studi e le osservazioni del professore, rimasti arretrati dal 1792, nel \"Journal de Chirurgie\" da lui stesso fondato.\nTuttavia la sua morte costrinse Bichat a trovare anche un altro lavoro e, su consiglio di Corvisart, apr\u00ec nel 1794 un laboratorio di anatomia e fisiologia a rue des Gres.\nGi\u00e0 dai primi tempi ebbe un gran numero di studenti ed egli impront\u00f2 il suo metodo d'insegnamento su quello di Desault, aggiungendo che:\nDurante le dissezioni al laboratorio Bichat ci teneva a sottolineare, oltre all'aspetto fisiologico e morfologico degli organi presi in esame, anche l'importanza dei rapporti e dei legami che vi sono fra i vari, aspetto che si ritrover\u00e0 in seguito nei suoi scritti.\nBench\u00e9 il successo delle sue lezioni non smise di portare sempre nuovi allievi, egli non pot\u00e9 trarne grande profitto e, a causa della scarsa igiene del laboratorio e del gran numero di cadaveri utilizzati, le sue condizioni di salute cominciarono ad aggravarsi.\nTuttavia la salute cagionevole non fu d'impedimento al nuovo progetto di Bichat: la Soci\u00e9t\u00e9 M\u00e9dicale de Paris, detta anche Societ\u00e9 d'emulation, descritta da lui stesso come:\nQuesta ebbe la sua prima riunione il 23 giugno 1796 e gi\u00e0 allora ne entrarono a far parte un gran numero di medici giovani (tra i quali Bretonneau, Coutanceau, Husson\u2026) e anziani (come Pinel, Corvisart, Cabanis\u2026). Tutti i membri stabilirono di pubblicare annualmente una raccolta di osservazioni e memorie dei vari incontri, che a mano a mano divent\u00f2 sede di importanti articoli medici.\nUltimi anni.\nTutta questa serie di impegni indebolirono ancora di pi\u00f9 la salute di Bichat, arrivando a gravi episodi di emottisi e obbligandolo ad un periodo di convalescenza, dopo il quale cominci\u00f2 a pubblicare i risultati dei suoi studi, tra i quali ricordiamo: \"Trattato delle membrane\" (1799), \"Ricerche fisiologiche sulla vita e sulla morte\" (1801) e \"Anatomia generale\" (1801).\nA partire dal 1801, dopo il successo de \"Ricerche fisiologiche sulla vita e sulla morte\", ottenne il posto di medico-expectant al \u201cGrand Hospice de l'Humanit\u00e9\u201d, al servizio del capo chirurgo Le Preux. Questo fu l'unico titolo che gli venne ufficialmente riconosciuto nel corso di tutta la sua professione.\nSolo un anno dopo questo successo, le sue condizioni peggiorarono e nella notte del 22 luglio 1802 a Parigi, Xavier Bichat mor\u00ec. Fu inizialmente sepolto presso il Cimitero di Sainte-Catherine, poi, con la chiusura di esso, la salma venne trasferita al cimitero di P\u00e8re-Lachaise.\nCirca un mese dopo Corvisart scrisse a Napoleone:\nOpere.\nOltre alle opere sopra citate (\"Il Trattato sui tessuti\", \"Ricerche sulla vita e sulla morte\" e \"l'Anatomia generale\"), si includono anche tutte le pubblicazioni degli studi arretrati di Desault dopo la sua morte e i contributi nei volumi annuali della Soci\u00e9t\u00e9 M\u00e9dicale.\nIl trattato sui tessuti.\nIl testo apparve nel 1799 e, pur essendoci stati gi\u00e0 precedentemente studi in merito, rivoluzion\u00f2 la scienza medica non solo perch\u00e9 considerava i tessuti come \"unit\u00e0 strutturale fondamentale del vivente\", ma anche perch\u00e9 andava ad approfondire pi\u00f9 in dettaglio tutte le loro caratteristiche individuali e complessive. Tuttavia, proprio tale ruolo attribuito ai tessuti port\u00f2 Bichat a rifiutare l'uso del microscopio.\nUno dei punti principali dell'opera \u00e8 la suddivisione dei tessuti in tre strutture essenziali:\nVi \u00e8 poi una descrizione simultanea delle strutture e delle funzioni di ciascuno di essi e del legame con cui interagiscono i vari tessuti, definito con il termine di \u201c\"simpatia\"\u201d (in francese, \u201c\"sympathie\"\u201d).\nInfine Bichat descrive come i vasi e i nervi conferiscano sensibilit\u00e0 e irritabilit\u00e0 a queste strutture.\nRicerche fisiologiche sulla vita e sulla morte.\nL'opera, pubblicata nel 1801, si compone di due parti, la prima dedicata alla vita e la seconda alla morte.\nNella prima si discute l'esistenza di due tipologie di vita:\nLa seconda, importante per tutte le esperienze mediche in essa citate, non solo contribu\u00ec ad avviare la medicina sperimentale, ma permise a Bichat di gettare le basi della medicina psicosomatica e di approfondire il concetto di morte biologica.\nSu quest'ultimo punto egli sottoline\u00f2 vari aspetti, il primo dei quali tratta tutta la serie di reazioni che s'innescano alla morte di un organo e la differenza tra morte cerebrale e morte cardiaca.\nIn particolare egli scrisse che:\nInfine assumono un ruolo fondamentale i polmoni, identificati come organo intermediario tra cuore e cervello, che pu\u00f2 ancora rimanere in vita dopo la morte cerebrale.\nStatua.\nA Bichat \u00e8 dedicata una statua nel cortile d'onore dell'Universit\u00e0 Ren\u00e9 Descartes, in Rue de l'\u00c9cole de M\u00e9decine, 12, a Parigi.\nOpera del celebre scultore David D'Angers, fu realizzata e collocata in questo luogo nel 1857, grazie all'impegno dei membri del \"Congr\u00e8s M\u00e9dical de France\" che si era svolto a Parigi nel 1845."}
{"id": "550528", "revid": "1543377", "url": "https://it.wikipedia.org/wiki?curid=550528", "title": "Sphagnum", "text": "Sphagnum \u00e8 un genere che comprende all'incirca 380 specie di muschi comunemente detti muschi della torba. \u00c8 l'unico genere vivente della famiglia delle Sphagnaceae .\nLe aree in cui sono presenti sfagni possono immagazzinare acqua e originare di conseguenza le torbiere, poich\u00e9 sia le piante viventi che quelle morte possono contenere grandi quantit\u00e0 di acqua all'interno delle loro cellule. Le piante di sfagno possono trattenere un volume di acqua da 16 a 30 volte il loro peso secco, a seconda della specie. Inoltre le cellule aiutano a trattenere l'acqua in condizioni pi\u00f9 secche, quindi, lo sfagno pu\u00f2 lentamente diffondersi in condizioni pi\u00f9 asciutte, formando aree umide pi\u00f9 grandi . Queste aree umide (torbiere) forniscono l'habitat per una vasta gamma di piante, tra cui Carex, e arbusti ericacei, cos\u00ec come orchidee e piante carnivore.\nLo sfagno e la torba formatasi da esso non sono facilmente demolibili a causa dei composti fenolici incorporati nelle pareti cellulari del muschio. Inoltre, le torbiere, come tutte le zone umide, sviluppano condizioni anaerobiche del suolo che rallentano l'azione decompositrice dei microrganismi aerobici. Lo sfagno inoltre acidifica l'ambiente circostante assumendo cationi, come quello del calcio e magnesio, e rilasciando ioni di idrogeno. Nelle giuste condizioni, la torba pu\u00f2 accumularsi a una profondit\u00e0 di molti metri creando torbiere stanili. Diverse specie di sfagno hanno limiti di tolleranza diversi per sommersione e pH, quindi una torbiera pu\u00f2 ospitare un certo numero di specie diverse di sfagno.\nMorfologia.\nLe singole piantine di sfagno sono costituite da un fusticino, in cui risultano una zona centrale incolore, il midollo, una intermedia ed una corticale di cellule morte ad eminente funzione assorbente; l'asse principale e le ramificazioni sono rivestite da minutissime foglioline, disposte su tre file, quasi scolorite, per la presenza di grandi cellule ialine dette ialocisti, vuote a funzione assorbente, incluse in un fine graticcio di piccolissime cellule verdi, dotate di protoplasma e di clorofilla, dette clorocisti.\nSviluppo.\nTale struttura determina un vero e proprio tessuto acquifero, per cui i numerosi individui che costituiscono le colonie di sfagni, agiscono come una spugna, assorbendo e trattenendo l'umidit\u00e0. Con l'invecchiamento, le parti inferiori dei loro piccoli cauli muoiono ed i rami giovani si moltiplicano vegetativamente, dando origine a nuovi individui: cos\u00ec, lentamente ma incessantemente, queste piantine si sviluppano in estensioni sempre maggiori, divenendo torbiere spesso distese per vari chilometri quadrati, come ad esempio in Irlanda e nell'Europa centro-settentrionale.\nRiproduzione e ciclo vitale.\nLo sfagno, come tutte le altre piante terrestri, presenta alternanza di generazioni; ma come in tutte le briofite e diversamente dalle piante vascolari, la generazione gametofitica (aploide) \u00e8 dominante e persistente.\nGli sfagni mostrano sia riproduzione sessuale sia moltiplicazione vegetativa.\nI gametofiti hanno una veloce riproduzione asessuata per frammentazione, producendo gran parte del materiale vivente nelle torbiere. [8]\nNella riproduzione sessuale, le specie possono essere dioiche (ovvero gli anteridi organi riproduttivi maschili e gli archegoni organi riproduttivi femminili sono portati da individui differenti) o monoiche (gameti maschili e femminili prodotti dalla stessa pianta in anteridi e archegoni). I gameti maschili, agevolati dall'acqua, raggiungono i gameti femminili contenuti nell'archegonio che rimangono dove sono, attaccati al gametofito femminile. Qui avviene la gamia (fusione di due gameti aploidi a dare uno zigote diploide) e attraverso divisioni mitotiche si sviluppa la generazione sporofitica. Lo sporofito \u00e8 dipendente dal gametofito ed \u00e8 relativamente di breve durata. Consiste quasi interamente di una capsula sferica di colore verde brillante che diventa nera a maturit\u00e0. Le capsule sono sostenute da steli (detti seta) per facilitare la dispersione delle spore, ma a differenza di altri muschi, questi steli sono prodotti dal gametofito materno e sono quindi aploidi. All'interno della capsula avviene la meiosi che produce delle spore aploidi che vengono disperse nell'ambiente.\nLe spore germinano producendo minuti protonemi, inizialmente filamentosi e in seguito tallosi. Poco dopo, il protonema sviluppa delle gemme da cui si differenziano i gametofiti caratteristici, eretti, ramificati con clorocisti e ialocisti (ovvero le \"piantine\" di sfagno) .\nUsi.\nPer la loro grande capacit\u00e0 di ritenzione idrica, tutte le specie del genere \"Sphagnum\" sono adatte alla preparazione di substrati, quantunque alcune siano migliori come lo \"Sphagnum papillosum\", lo \"Sphagnum palustre\" e lo \"Sphagnum squarrosum\".\nLo sfagno essiccato all'aria trova impiego come componente fondamentale nei terricci per la coltivazione di Orchidaceae, Bromeliaceae, \"Platycerium\" e altre piante epifite e nel radicamento delle talee.\nLo sfagno verde, invece, si utilizza per guarnire i sostegni di piante volubili munite di radici aeree, appartenenti alla famiglia delle Araceae; nonch\u00e9 come substrato ottimale della maggior parte delle piante carnivore.\nTassonomia.\nComprende le seguenti specie (elenco parziale):"}
{"id": "550533", "revid": "767487", "url": "https://it.wikipedia.org/wiki?curid=550533", "title": "Tina Weymouth", "text": "Biografia.\nTina Weymouth \u00e8 nata a Coronado, cittadina della contea di San Diego in California, da madre di origine francese e padre all'epoca arruolato nella Marina americana. In ragione della professione paterna, si trasfer\u00ec spesso (Hawaii, Islanda, Francia, Svizzera) e all'et\u00e0 di 12 anni, quando la famiglia viveva sulla costa orientale, entr\u00f2 a far parte di un gruppo musicale giovanile di Washington, gli \"English Handbell Ringing Group\", con il quale si esib\u00ec - in costumi elisabettiani - in varie scuole e chiese in Pennsylvania, Nuova Inghilterra e a New York in un repertorio che comprendeva canzoni popolari inglesi e antichi ritmi medievali.\nAll'et\u00e0 di 14 anni la giovane Tina inizi\u00f2 a esercitarsi con la chitarra da autodidatta - in maniera tuttavia non metodica - principalmente allo scopo di affermare una propria identit\u00e0 sia rispetto alla propria famiglia che agli amici: perfino l'essere diventata capitana delle cheerleader del suo liceo la lasci\u00f2 indifferente, perch\u00e9 come tutti i suoi compagni odiava la scuola superiore.\nDal contatto continuo con la musica pop e folk (\"in primis\" dei Beatles e di Bob Dylan) Tina Weymouth svilupp\u00f2 una sua propria tecnica musicale basata sul \"finger-picking\": nel 1973, all'epoca gi\u00e0 legata a Chris Frantz (con il quale si spos\u00f2 nel 1977), conobbe il britannico David Byrne e i tre formarono un gruppo rock chiamato \"The Artistics\". A dispetto degli anni passati a suonare, Tina non aveva mai considerato l'ipotesi di diventare strumentista professionista. Il gruppo, comunque, si sciolse poco dopo, nella primavera del 1974, quando Byrne si trasfer\u00ec a New York e gli esami finali all'universit\u00e0 erano all'orizzonte. Dopo la laurea, nel settembre dello stesso anno anche Tina e Chris Frantz si trasferirono a New York e l\u00ec reincontrarono Byrne. La coppia considerava la musica solo un \"divertissement\" e coltivava progetti artistici di tipo figurativo, non musicale. Comunque, Tina impar\u00f2 a suonare il basso elettrico e, nel gennaio del 1975, fond\u00f2 insieme a Chris e a David Byrne i Talking Heads. Sei mesi pi\u00f9 tardi vi fu la prima esibizione in pubblico.\nTina, insieme a suo marito Chris, segu\u00ec tutta la parabola dei Talking Heads fino al 1991, anno di scioglimento del gruppo. La sua tecnica bassistica (influenzata sia dalla disco dance anni settanta che dai gruppi punk rock dell'epoca) le confer\u00ec una cifra stilistica riconoscibilissima a base di poche note fondamentali elaborate secondo un brillante ritmo in \"staccato\".\nNon mancarono neppure progetti paralleli: nel 1980, sempre insieme a Chris Frantz, Tina Weymouth diede vita ai Tom Tom Club, band (originariamente \"New wave\") tuttora attiva, il cui brano d'esordio \"Wordy Rappinghood\" divenne rapidamente un \"hit\". L'esperienza dei Tom Tom Club serv\u00ec da riempitivo della carriera musicale di Tina e Chris durante gli alti e bassi dei Talking Heads, finch\u00e9 fu chiaro che, nel 1991, David Byrne non mostrava pi\u00f9 interesse nel progetto. Allora, insieme all'altro superstite della band, Jerry Harrison, Tina e Chris formarono un gruppo chiamato The Heads e incisero un album (che rimase l'unico della formazione) dal titolo \"No Talking, Just Head\" (1996).\nTina Weymouth e Chris Frantz hanno due figli, entrambi musicisti: Egan Frantz, batterista, e Robin Frantz, noto con il nome d'arte di Kid Ginseng.\nAttivit\u00e0 musicale.\nA parte l'attivit\u00e0 passata con i Talking Heads e quella attuale con i Tom Tom Club, Tina Weymouth e Chris Frantz hanno collaborato con altri gruppi: tra le esperienze di maggior rilievo, nel 1985 suonarono insieme ai B-52's nel primo festival rock di Rio de Janeiro; nel 1988 produssero \"Conscious Party\", album d'esordio dei Melody Makers di Ziggy Marley; nel 1992 produssero l'album \"Yes Please!\" dei britannici Happy Mondays; nel 2001 hanno suonato basso e batteria per il primo album (omonimo) dei Gorillaz di Damon Albarn (Tina Weymouth \u00e8 anche seconda voce nel brano \"5/4\").\nAncora recentemente, Tina Weymouth ha avuto parole molto critiche nei confronti di Byrne, da lei definito \u00abun uomo incapace di ricambiare l'amicizia\u00bb. In un'intervista al quotidiano di Glasgow \"Sunday Herald\", riportata dall'australiano \"The Age\", la bassista ha aggiunto che \u00abla sua caratteristica principale \u00e8 quella di tagliare i ponti con chiunque o con qualsiasi cosa che non gli serva pi\u00f9 o che lui veda come una minaccia al suo ego\u00bb."}
{"id": "550545", "revid": "729019", "url": "https://it.wikipedia.org/wiki?curid=550545", "title": "Difficile est longum subito deponere amorem", "text": "Il verso Difficile est longum subito deponere amorem (\"\u00e8 difficile uscire nell'immediato da un amore durato a lungo\") \u00e8 di Catullo (LXXVI, 13). \nCatullo si riferisce al proprio sfortunato amore per colei che canta col nome di Lesbia: la loro relazione, infatti, dur\u00f2 a lungo, tra alti e bassi, nonostante la donna fosse sposata, anche se non felicemente. Il poeta con questo esametro confessa a se stesso e agli dei cui sta rivolgendosi, chiedendo piet\u00e0 e comprensione, di non essere in grado di dimenticare ci\u00f2 che \u00e8 stato e che per lui ha avuto un enorme valore. Non si tratta, in effetti, tanto di una questione di tempo, come sembrerebbe voler suggerire la scelta delle parole nel verso, quanto di volont\u00e0. \u00c8, infatti, la volont\u00e0 di dimenticare che difetta al poeta.\nLa frase, decontestualizzata, pu\u00f2 significare semplicemente che un vero sentimento d'amore continua per molto tempo, anche quando il rapporto che su di esso s'\u00e8 costruito s'\u00e8 rotto. "}
{"id": "550549", "revid": "154893", "url": "https://it.wikipedia.org/wiki?curid=550549", "title": "Unione Cristiano-Democratica tedesca", "text": ""}
{"id": "550552", "revid": "400694", "url": "https://it.wikipedia.org/wiki?curid=550552", "title": "USS Defiant", "text": "Nell'universo immaginario di Star Trek la USS Defiant (NX-74205) \u00e8 una nave sperimentale facente parte della classe Defiant. L'astronave \u00e8 apparsa nel telefilm \"\" e brevemente anche nel film \"Star Trek: Primo contatto\".\nL'astronave porta lo stesso nome dell'astronave Classe Constitution USS \"Defiant\" (NCC-1764) apparsa nella serie classica e nella serie .\nStoria.\nUfficialmente progettata come nave scorta la \"Defiant\" \u00e8 il prototipo di una nuova tipologia di astronavi facenti parte della classe Defiant. Questa tipologia di vascelli furono sviluppati per fronteggiare l'offensiva Borg. Dopo l'invasione dei Borg avvenuta in data stellare 44002 la Federazione Unita dei Pianeti approv\u00f2 lo sviluppo di una nuova generazioni di vascelli dotati di maggior potenzialit\u00e0 offensive e difensive in modo da poter permettere alla Flotta Stellare una pi\u00f9 efficace difesa dello spazio Federale. Benjamin Sisko lavor\u00f2 allo sviluppo del progetto durante il suo assegnamento al Cantiere navale di Utopia Planitia.\nProgettata per essere veloce, maneggevole e molto armata, aveva un motore a curvatura eccessivamente potente in relazione alla stazza dell'astronave stessa e quindi fu necessario inglobarlo all'interno dello scafo. La nave venne specificatamente sviluppata per la guerra e difatti fu dotata di innovativi phaser ad impulso e dei nuovi siluri quantici, in aggiunta agli armamenti standard. Il sistema degli scudi fu potenziato ed inoltre la \"Defiant\" venne dotata di corazze ablative in modo da poter combattere anche con il generatore degli scudi inattivo. All'occorrenza, pu\u00f2 atterrare direttamente sulla superficie di un pianeta. Gli interni della nave sono relativamente spartani per lo standard federale, la nave non \u00e8 progettata per trasportare familiari o per effettuare missioni scientifiche e anche l'infermeria \u00e8 di dimensioni limitate. La maggior parte delle stanze dell'equipaggio sono formate da due cuccette e da un computer, poche stanze sono dotate di replicatore alimentare in modo da favorire l'utilizzo della mensa.\nIl ridimensionamento della minaccia Borg ed il fallimento di alcuni test (dovuto in particolare all'eccessiva sovralimentazione del motore) hanno spinto la Flotta Stellare a bloccare lo sviluppo della classe Defiant. Tuttavia il primo contatto con la specie Jem'Hadar nel 2370 convinse il capitano Sisko a richiedere alla Flotta Stellare la presenza costante delle \"Defiant\" sulla base stellare Deep Space Nine. La \"Defiant\" era in grado di fornire la velocit\u00e0 e potenza di fuoco necessaria alla stazione spaziale per la sua difesa, cosa che i runabout classe Danube assegnati alla base non potevano fornire.\nLa \"Defiant\" fu la prima astronave della Flotta Stellare ad essere fornita legalmente di un dispositivo di occultamento Romulano. Il dispositivo fornito dall'impero Romulano inizialmente era gestito da un ufficiale Romulano a bordo della \"Defiant\". La Flotta Stellare strinse un accordo con l'Impero Romulano che limitava l'utilizzo del dispositivo di occultamento nel quadrante Gamma e vincolava la Flotta Stellare a fornire tutte le sue informazioni riguardanti il Dominio all'impero Romulano. Nonostante l'accordo il dispositivo venne utilizzato varie volte anche nel quadrante Alfa.\nNel 2373 la \"Defiant\" partecip\u00f2 alla Battaglia del Settore 001. Durante questa battaglia fu gravemente danneggiata dal Cubo Borg prima di essere salvata dall\"'Enterprise\" E che, riorganizzate le astronavi rimanenti coordin\u00f2 un attacco che distrusse il cubo. La \"Defiant\", pur se danneggiata, fu considerata riparabile. L'astronave era comandata dal Comandante Worf.\nNel 2375 i Breen distrussero la \"Defiant\" durante l'invasione del sistema Chin'toka. Nel corso di questa battaglia i Breen utilizzarono per la prima volta la loro arma ad esaurimento. Durante i preparativi per l'invasione di Cardassia Primo, molti mesi dopo una nuova astronave, USS \"S\u00e3o Paulo\" (NCC-75633), di classe Defiant, venne assegnata a Deep Space Nine. Questa nuova nave era dotata di opportune contromisure contro l'arma Breen. La Flotta Stellare forn\u00ec un permesso speciale che permise di rinominare l'astronave \"Defiant\".\nSebbene il numero di registrazione della nuova nave sia \"NCC-75633\" in alcune scene di battaglia si legge sull'esterno della nave il numero di registrazione NX-74205. Questo \u00e8 dovuto al riutilizzo della vecchia astronave per gli effetti speciali. Vari fan della serie per cercare di eliminare questa incongruenza hanno ipotizzato che sebbene il numero di registrazione della nave fosse NCC-75633 esteriormente, era stato dipinto il numero di registrazione della precedente astronave per confondere le forze del Dominio.\nNote di sviluppo.\nLa \"Defiant\" fu inizialmente sviluppata dall'illustratore Jim Martin per Star Trek - Deep Space Nine. Contribuirono al suo sviluppo inoltre Gary Hutzel e Tory Meininger. La \"Defiant\" venne aggiunta a \"DS9\" per permettere lo sviluppo di storie pi\u00f9 dinamiche, basate su ambientazioni esterne alla stazione spaziale. Inizialmente il progetto prevedeva lo sviluppo di un modello simile a quello dei runabout ma pi\u00f9 rinforzato che avrebbe dovuto chiamarsi \"Valiant\". Il nome fu scartato per evitare possibili confusioni con l'astronave principale della serie \"Voyager\" che difatti iniziava per \"V\". Il nome \"Valiant\" venne in seguito utilizzato per un'altra astronave di classe Defiant apparsa in una puntata di DS9. Sebbene non inizialmente progettato per questo, il disegno della \"Defiant\" appare (seppur con notevoli modifiche) nelle astronavi di Classe Nova, come ad esempio la USS Equinox, apparsa in una puntata di Star Trek - Voyager.\nEsistono controversie in internet su quali siano le reali dimensioni della \"Defiant\": i canoni di Star Trek e le speculazioni dei fan sono abbastanza diverse. Considerando la dimensione dell'astronave, la massa pare eccessiva, e anche i sistemi offensivi e difensivi difficilmente potrebbero essere contenuti in uno spazio cos\u00ec angusto."}
{"id": "550582", "revid": "161374", "url": "https://it.wikipedia.org/wiki?curid=550582", "title": "DL-La Margherita", "text": ""}
{"id": "550587", "revid": "2224473", "url": "https://it.wikipedia.org/wiki?curid=550587", "title": "Listeriosi", "text": "La listeriosi \u00e8 una malattia infettiva, trasmessa in genere con gli alimenti, che si manifesta sporadicamente in forma conclamata.\nEtimologia.\n\"Listeria monocytogenes\" deriva dai termini latini \"monocytum\" ovvero \"monocita\" e \"genero\" \"che genera/produce\" poich\u00e9 estratti della membrana plasmatica del batterio stimolano la proliferazione dei monociti nel coniglio; tale effetto non \u00e8 mai stato riprodotto nell'uomo.\nEpidemiologia.\nL'incidenza \u00e8 molto bassa, di appena 7 persone su un milione, e le categorie pi\u00f9 a rischio sono soprattutto i neonati e le persone che hanno superato i sessant'anni. I soggetti che hanno immunodeficienze sono pi\u00f9 vulnerabili.\nSi manifesta in genere in gravidanza o in soggetti immunodepressi e, pur trasmettendosi per via alimentare, non d\u00e0 sintomatologie gastroenteriche, ma manifestazioni generali quali la setticemia o la meningite purulenta o infezioni intrauterine o fetali. In gravidanza ha una sintomatologia subdola, simil influenzale, con gravi ripercussioni sul feto.\nEziologia.\nLa listeriosi \u00e8 causata da \"Listeria monocytogenes\", un coccobacillo Gram positivo, aerobio, intracellulare facoltativo, dotato di grande mobilit\u00e0, contaminante una vasta gamma di alimenti. I sierotipi identificati sono 13, di cui quelli responsabili della maggior parte delle infezioni sono 1/2a, 1/2b e 4b. I cibi maggiormente incriminati sono latte non pastorizzato, formaggi freschi, insaccati, verdure nei quali il batterio \u00e8 particolarmente resistente essendo in grado di sopportare le basse temperature conseguenti alla refrigerazione e notevoli variazioni di pH. Un numero contenuto di batteri \u00e8 in grado di provocare malattia nell'uomo in seguito ad ingestione. Si manifesta anche negli animali, in particolare bovini, caprini e ovini ma anche pesci e insetti, che ingeriscono terreno o vegetali contaminati ed espellono il batterio con le loro feci che a loro volta possono contaminare alcuni dei suddetti alimenti. \nSe un animale ha mangiato alimenti contaminati da Listeria e non presenta alcun sintomo, la maggior parte degli esperti crede che non siano necessari test o trattamenti, anche per le persone a forte rischio di listeriosi. \"Listeria\" \u00e8 ubiquitaria e l'infezione avviene principalmente per ingestione di alimenti contaminati, soprattutto se crudi, ma anche per contatto diretto e nel processo di macellazione di animali infetti. Circa l'1-5% della popolazione \u00e8 costituita da portatori sani che espellono il batterio con le feci. I picchi d'incidenza si verificano durante i mesi estivi.\n\"L. ivanovii\" e \"L. grayi\" sono prevalentemente patogeni negli animali ma sono stati segnalati rari casi di infezione nell'uomo.\nPatogenesi.\nUna volta ingerito l'alimento contaminato, \"L. monocytogenes\" \u00e8 in grado di resistere all'interno del tratto gastrointestinale all'azione degli enzimi proteolitici, all'acidit\u00e0 gastrica e ai sali biliari grazie ad una serie di meccanismi protettivi promossi da geni di risposta allo stress. Raggiunte le cellule bersaglio, ovvero gli enterociti e le cellule M delle placche di Peyer, utilizza l'internalina A (InlA), pi\u00f9 selettiva o l'internalina B (InlB), meno selettiva per aderire ai recettori glicoproteici della loro membrana plasmatica quali ad esempio la caderina-E. Viene quindi endocitato all'interno di un endosoma che si fonda con un lisosoma formando il fagolisosoma. Il pH acido interno a questo vacuolo intracitoplasmatico attiva la listeriolisina O e due differenti fosfolipasi C che portano alla lisi del fagolisosoma e al rilascio del batterio nel citoplasma. Qui il patogeno si replica e altera i processi metabolici della cellula parassitata tramite lipidi presenti nella parete cellulare. Replicatosi, si muove verso la membrana cellulare tramite ActA, una proteina posta all'estremit\u00e0 del batterio che modifica la polimerizzazione dell'actina in modo tale che le sue code restino fisse e si assembli solamente ad un'estremit\u00e0. In questo modo il batterio \u00e8 spinto verso un punto della membrana cellulare che protrude verso quella della cellule adiacente formando una struttura detta filopodio. A questo punto il batterio sfrutta nuovamente le internaline e i recettori dell'enterocita per ricominciare un nuovo ciclo. Tutti i geni che permettono l'ancoraggio, l'internalizzazione, la replicazione e il movimento direzionale fanno parte di un cluster regolato dal gene \"prfA\" (positive regulatory factor A).\nL'infezione si diffonde in sedi extra-intestinali grazie all'azione del gliceride A, in grado di richiamare verso luogo dell'infezione un elevato numero di monociti. I macrofagi internalizzano a loro volta il batterio e lo trasportano in sedi lontane come fegato e milza, facilitando la diffusione dell'infezione e rendendo inefficace l'azione dell'immunit\u00e0 umorale. Questo \u00e8 il motivo per cui molti soggetti affetti da listeriosi presentano difetti o deficit dell'immunit\u00e0 cellulo-mediata.\nClinica.\n\"L. monocytogenes\" provoca principalmente infezioni del sistema nervoso centrale (meningite, meningoencefalite, ascesso cerebrale, encefalite) e batteriemia nei soggetti immunocompromessi, nelle donne in gravidanza e in soggetti come neonati e anziani. Negli immunocompetenti la malattia sintomatica \u00e8 rara ma quando presente si manifesta con una gastroenterite. L'incubazione media dopo l'ingestione di cibo contaminato \u00e8 di 3 settimane ma pu\u00f2 prolungarsi fino a 70 giorni.\nNeonati.\nNei neonati l'infezione si manifesta in due forme:\nAdulti.\nNegli adulti l'infezione d\u00e0 luogo a quattro possibili quadri:\nDiagnosi.\nLa listeriosi va sospettata in tutti i soggetti a rischio. Per la diagnosi si procede con un'emocoltura seguita da una rachicentesi al fine di esaminare il liquor cefalorachidiano sotto il profilo chimico-fisico, sottoponendolo a colorazione di Gram e a coltura. Per diagnosticare la patologia nel feto si pu\u00f2 prelevare il liquido amniotico. In tutti i pazienti immunocompromessi, in caso di convulsioni o del sospetto di patologia occupante spazio, prima della rachicentesi e dopo aver impostato una terapia antibiotica empirica, va effettuata una risonanza magnetica o una TC encefalo. Alla microscopia ottica \"L. monocytogenes\" appare sotto forma di coccobacillo singolo, in coppia o disposto in corte catene a localizzazione intracellulare o extra-cellulare e con un caratteristico movimento \"a capriola\". In molti campioni di liquor, tuttavia, non si riesce ad identificare alcun microrganismo poich\u00e9 la carica batterica \u00e8 di norma bassa (&lt; 104 CSF/mm3) rispetto a quella di altre meningiti batteriche. \nIl sangue prelevato si pu\u00f2 coltivare nei normali terreni di coltura dove dopo 1-2 giorni d'incubazione si formano piccole colonie tondeggianti di un caratteristico colore blu. In coltura su terreno agar sangue di pecora mostra una debole \u03b2-emolisi che aumenta al CAMP test, il che pu\u00f2 aiutare nella diagnosi differenziale. L'identificazione definitiva del patogeno pu\u00f2 essere effettuata tramite test biochimici e sierologici specifici con PCR su sangue o su liquor. In caso di precedente terapia antibiotica esistono test di agglutinazione al lattice.\nTerapia.\nLa terapia antibiotica ad ampio spettro va effettuata il pi\u00f9 presto possibile poich\u00e9 ritardi nel suo avvio determinano un peggioramento della prognosi. \nL'ampicillina \u00e8 generalmente considerata l'antibiotico di scelta (2\u00a0g per endovena) con l'aggiunta di un aminoglicoside come la gentamicina (1\u00a0mg/kg EV ogni 8 h). Un antibiotico di seconda scelta \u00e8 il cotrimossazolo. A differenza di altre meningiti batteriche non si devono utilizzare le cefalosporine poich\u00e9 \"L. monocytogenes\" \u00e8 resistente a questa classe di antibiotici e talvolta anche alle tetracicline e ai macrolidi. La batteriemia dovrebbe essere trattata per 2 settimane, la meningite per 3 settimane e gli ascessi cerebrali per almeno 6 settimane.\nIl tasso di mortalit\u00e0 complessivo \u00e8 del 20-30%. In gravidanza vi \u00e8 una probabilit\u00e0 del 22% di perdita del feto o morte neonatale, ma le madri sopravvivono nella maggioranza dei casi.\nLa prevenzione si effettua mediante il lavaggio e la cottura del cibo. Le categorie ad alto rischio dovrebbero astenersi dal consumo di cibi crudi o poco cotti."}
{"id": "550611", "revid": "36426", "url": "https://it.wikipedia.org/wiki?curid=550611", "title": "Torre della Pagliazza", "text": "La torre della Pagliazza si trova nella piccola piazza Sant'Elisabetta, nella parte pi\u00f9 antica del centro di Firenze. Le origini di questa struttura, da molti additata come l'edificio pi\u00f9 antico di Firenze che abbia mantenuto un aspetto originario, sono incerte, tra il VI e il VII secolo, seppure poggi su fondazioni pi\u00f9 antiche, di epoca romana.\nStoria.\nGli scavi romani.\nNel corso degli scavi avvenuti in occasione dell'ultimo restauro fu scoperto che le fondazioni della costruzione poggiavano infatti su un edificio romano, l'unico del quale si sia venuti a conoscenza in questa parte della citt\u00e0. La torre si appoggia infatti su un muro circolare che cingeva una piscina o un vano di una struttura termale della Florentia romana, le terme secondarie (pubbliche o private?) dopo quelle principali vicine al Ponte Vecchio (oggi sotto via delle Terme). Proprio questa struttura a esedra, usata come base, si pensa che abbia determinato l'insolita forma semicircolare della torre, caso quasi unico a Firenze, assieme a un'altra parzialmente conservata nei pressi di via delle Terme e forse appartenente all'antico \"caput aquae\" dell'acquedotto romano, il \"Capaccio\". La forma circolare ricorda quelle delle mura romane ed \u00e8 piuttosto rara in epoca medievale.\nGli scavi hanno messo in luce il pavimento originario in laterizio e alcune pareti antiche.\nLa costruzione della torre.\nLa torre fu quindi innalzata secondo alcune teorie dai bizantini, quando entrarono in citt\u00e0 durante la guerra gotica come parte della fortificazione dell'anello rimpicciolito di mura (una cinta comunque la cui reale esistenza \u00e8 discussa tuttora dagli archeologi), secondo altre teorie dai longobardi un secolo dopo, come semplice casa-torre.\nIl basso medioevo.\nDurante l'alto medioevo non si conosce la sorte che ebbe l'edificio, e gli scavi non hanno dato strutture o materiali pertinenti a questo periodo.\nA partire dal XII secolo le notizie si fanno pi\u00f9 precise, quando viene citata nel 1268 come carcere, mentre nel 1285 \u00e8 specificata la destinazione femminile. Il nome della torre deriverebbe infatti dai pagliericci sui quali giacevano le detenute.\nSuccessivamente la torre fu reimpiegata come campanile della chiesa di San Michele alle Trombe o \"in Palco\" o \"in Palchetto\", che fu rinominata nel '200 come chiesa di Sant'Elisabetta, della quale restano alcune tracce nell'edificio attiguo alla torre (una fonte battesimale e qualche pittura). La chiesa fu utilizzata fino al 1785, poi assorbita in una cortina di abitazioni private.\nIl restauro.\nOggi la torre e gli edifici attigui ospitano un albergo, anche se la struttura \u00e8 di propriet\u00e0 dell'Istituto Nazionale delle Assicurazioni, che ha finanziato un processo di restauro e valorizzazione della struttura da molti giudicato esemplare, su progetto dell'architetto Italo Gamberini (1983-1988). \nIl restauro ha liberato la torre dalle strutture che la coprivano alla vista dalla strada, rendendole un aspetto vicino a quello nel XV secolo, come documentato da un'illustrazione del Codice Rustici, quando al pian terreno furono aperte alcune piccole botteghe, dopo la cessazione dell'utilizzo come carcere, mentre i piani superiori erano usati come abitazione e magazzini. Per mostrare i rinvenimenti archeologici degli scavi \u00e8 stato allestito alla base della torre un piccolo museo, visitabile su richiesta.\nIl Museo della Pagliazza.\nLa Pagliazza ospita un museo archeologico. Gli scavi hanno restituito anche un considerevole numero di pezzi ceramici, risalenti soprattutto al XVI e al XVII secolo. Una prima vetrina mostra una fitta selezione dei cocci di epoca romana rinvenuti nello strato pi\u00f9 antico degli scavi. I pezzi non sono numerosi, a causa del reiterato uso dei luoghi in epoche successive, e non hanno un particolare valore artistico, ma sono un'interessante testimonianza della storia del sito: alcuni infatti risalgono al periodo della fondazione di Florentia (I secolo d.C.), mentre pi\u00f9 sopra si trova un livello \"di abbandono\" databile al IV-V secolo d.C., con ceramiche pertinenti a questo periodo riconoscibili per le vernici rosse e le decorazioni a impressione. \nLa seconda vetrina sottolinea il vuoto cronologico di reperti riferibili all'alto medioevo ed ai primi secoli del basso medioevo. I reperti presentati infatti sono frammenti di maioliche del XIV secolo, con varie fogge caratterizzate da una decorazione elegante. \nLa ceramica rinascimentale e post-rinascimentale rappresentata \u00e8 divisibile in tre categorie: maioliche, ingobbiate e graffite, soprattutto di produzione montelupina. Spiccano soprattutto grandi piatti a stile compendiario, con al centro animali, vedute di paesi o figure umane, oltre a ciotole cinquecentesche dalla ricca decorazione geometrica policroma.\nUn'altra vetrina mostra opere pi\u00f9 importanti della manifattura ceramica di Montelupo, come quelli decorati con la tecnica del \"blu graffito\", o gli \"arlecchini\" (prima met\u00e0 del XVII secolo) con grandi figure dipinte. Di pregio anche i grandi vassoi con stemmi al centro."}
{"id": "550612", "revid": "729019", "url": "https://it.wikipedia.org/wiki?curid=550612", "title": "SU-152", "text": "Il SU 152 \"Zvierboi\" era un semovente di artiglieria utilizzato dall'Armata Rossa durante la seconda guerra mondiale. Il mezzo utilizzava lo scafo del carro KV-1S ed era armato con un obice da 152\u00a0mm in \"casamatta\". Venne prodotto tra marzo e dicembre del 1943.\nStoria.\nDurante l'operazione Urano, la controffensiva sovietica a Stalingrado, divenne evidente che l'Armata Rossa necessitava di un mezzo armato con una arma di calibro elevato con la quale supportare la fanteria e affrontare le posizioni fortificate. L'utilizzo dell'artiglieria trainata, l'unica a disposizione in quel particolare momento, non si era rivelato molto efficace in quanto era poco mobile ed esponeva i serventi alla reazione nemica. Agli inizi del conflitto le forze armate sovietiche disponevano di un mezzo adatto a questo scopo, il KV-2, che per\u00f2 non si rivel\u00f2 un successo e la sua produzione venne interrotta gi\u00e0 nel giugno del 1941\nNel novembre del 1942 le Autorit\u00e0 presero la decisione di ordinare lo sviluppo di un mezzo pesante dotato dell'obice da 152,4\u00a0mm ML 20. Questo mezzo doveva essere mobile, economico da produrre e dotato di un armamento pi\u00f9 efficiente rispetto al KV-2. Le necessit\u00e0 di spazio dell'arma, dotata di un lungo rinculo, fecero s\u00ec che non si potesse montare il pezzo in una torretta girevole per cui venne utilizzata la configurazione in \"casamatta\". Questa sistemazione, in pratica il pezzo era montato sulla parte frontale di una sovrastruttura corazzata chiusa posta sullo scafo del carro, garantiva un minimo movimento orizzontale e verticale del pezzo.\nNel dicembre 1942 furono presentati tre progetti tutti basati sullo scafo del carro KV-1 e sull'obice ML-20. Alla fine venne accettato il progetto presentato da Joseph Yakovlevich Kotin che permetteva di realizzare il mezzo con minime modifiche allo scafo. L'arma venne accorciata di tre calibri rispetto alla versione campale e per migliorarne la manovrabilit\u00e0 furono eliminati alcuni accessori. Questa nuova versione venne designata ML-20S.\nL'assemblaggio del primo prototipo, designato \"Oggetto 236\", inizi\u00f2 il 31 dicembre 1942 e venne completato in 25 giorni. Con la denominazione di KV-14 inizi\u00f2 le prime prove che vennero superate con esito positivo. L'accettazione del mezzo avvenne il 14 febbraio 1943, dopo la conclusione di una seconda e pi\u00f9 impegnativa serie di test, ed entr\u00f2 in servizio con l'Armata Rossa.\nLa produzione avveniva nello stabilimento \u010cKZ di \u010celjabinsk. Il mezzo mut\u00f2 nuovamente denominazione ed abbandon\u00f2 quella di KV-14 per assumere quella definitiva di SU-152. Dopo la prima serie prodotta in marzo il mezzo sub\u00ec alcune modifiche volte a migliorarne l'affidabilit\u00e0. Inoltre i primi carri erano sprovvisti di una mitragliatrice e questa mancanza si rivel\u00f2 un problema, specialmente nei combattimenti in ambiente urbano. Dalla met\u00e0 del 1943, venne montata una mitragliatrice DShK da 12,7\u00a0mm quale arma antiaerea. Su alcuni mezzi di inizio produzione l'arma venne installata durante i lavori di riparazione.\nIl mezzo era dotato di un sistema di mira a puntamento diretto che permetteva, all'occorrenza, di ingaggiare anche i carri armati avversari. Nel periodo di entrata in servizio del SU-152 aveva fatto la sua comparsa sui campi di battaglia il carro Panzer VI Tiger I. Il SU-152 con la sua arma e con il pesante proiettile che questa utilizzava si dimostr\u00f2 capace di ingaggiare e distruggere anche il nuovo carro tedesco, anche se impacciato dalla lentezza nel caricamento dell'arma, essendo la munizione del tipo a carica separata.\nImpiego operativo.\nIl SU-152 venne utilizzato per la prima volta in combattimento durante la battaglia di Kursk. Erano disponibili due reggimenti dotati di 24 SU-152 ciascuno. Dalla seconda met\u00e0 del 1943 il mezzo prender\u00e0 parte ad ogni azione che vedr\u00e0 impegnate l'Armata Rossa anche se via via in numeri sempre pi\u00f9 ridotti a causa delle perdite subite.\nPer quanto disponibile in numero limitato la sua prestazione durante la difesa del saliente di Kursk fu eccellente, mostrando come il nuovo mezzo poteva scoraggiare anche i pi\u00f9 audaci attacchi da parte dei nuovi carri e semoventi tedeschi Panzer V Panther, Tiger I ed Elefant; questo gli guadagn\u00f2 il nomignolo russo di \"Zvierboi\", cio\u00e8 \"Cacciatore di Belve\".\nIl periodo di produzione del mezzo sar\u00e0 piuttosto breve in quanto dal dicembre del 1943 entrer\u00e0 in servizio l'ISU-152 con il quale verr\u00e0 sostituito. La produzione totale dovrebbe aggirarsi tra i 670 ed i 740 esemplari prodotti."}
{"id": "550613", "revid": "36426", "url": "https://it.wikipedia.org/wiki?curid=550613", "title": "Chiesa di San Michele in Palchetto", "text": ""}
{"id": "550614", "revid": "834", "url": "https://it.wikipedia.org/wiki?curid=550614", "title": "Chiesa di Sant'Elisabetta (Firenze)", "text": ""}
{"id": "550620", "revid": "1005847", "url": "https://it.wikipedia.org/wiki?curid=550620", "title": "Capi di Stato di Cuba", "text": "I capi di Stato di Cuba dal 1902 ad oggi sono i seguenti."}
{"id": "550621", "revid": "1543377", "url": "https://it.wikipedia.org/wiki?curid=550621", "title": "Eystein Eggen", "text": "Il ha scritto i romanzi con i soggetti da medioevo europeo, ma anche su seconda guerra mondiale e Narvik 1944. Il suo miglior lavoro fu il libro \"Il ragazzo da Gimle\" (1993). Erudito dello stato (State Scholar) 2003."}
{"id": "550630", "revid": "767487", "url": "https://it.wikipedia.org/wiki?curid=550630", "title": "Faccione", "text": "Faccione \u00e8 un film del 1991, il primo diretto e scritto da Christian De Sica.\nTrama.\nDaniela, verace ragazza romana dal faccione simpatico, pesa oltre cento chili e ha sempre la battuta pronta. Convive in un minuscolo appartamentino con l'amica Luisa (amante di un padre di famiglia milanese) e lavora come assistente di Maria Pace, proprietaria di una galleria d'arte. Per fare colpo sulla gente altolocata che la circonda o per sognare una vita pi\u00f9 lussuosa, Daniela racconta continuamente bugie sulla sua estrazione sociale e sulle sue conoscenze. Affascinata dagli uomini di colore, ha da qualche mese una relazione con Mubu, un batterista senegalese che la lascia all'improvviso per partire in tourn\u00e9e con un gruppo folk.\nMentre sta organizzando l'esposizione delle opere di Samuel, un sopravvissuto a Dachau che dipinge svastiche, Daniela conosce casualmente Michele, un elettricista calabrese un po' svampito, che lavora e convive con l'arredatore d'interni omosessuale Massimo. La ragazza intuisce che probabilmente Michele ha una relazione con Massimo ma questo non le impedisce di innamorarsi di lui e prenderlo sotto la sua ala protettrice; il giovane, cacciato da Massimo, le chiede ospitalit\u00e0 e lei accetta, dato che Luisa \u00e8 partita per andare a trovare il suo amante. Tuttavia Daniela non ha il becco di un quattrino, essendo stata licenziata da Maria perch\u00e9 durante una sua assenza dalla galleria un mitomane ha imbrattato con disegni osceni le opere di Samuel e ben presto scopre anche di aspettare un figlio da Mubu.\nPer sbarcare il lunario Daniela spinge Michele a tentare un provino come protagonista di uno spettacolo teatrale diretto dal bisbetico Gianmario Lande, ma i risultati non sono quelli sperati. Intanto per\u00f2 tra lei e Michele nasce una relazione e il ragazzo si dichiara pronto a crescere il bambino come se fosse suo. La famiglia di Daniela cerca in ogni modo di convincerla ad abortire, ma lei non si perde mai d'animo, fin quando trova Michele a letto con Luisa e lo caccia di casa.\nQuattro mesi dopo, Daniela partorisce un bimbo di colore: accanto a lei ci sono Luisa (che nel frattempo ha trovato un nuovo amante sposato) e Mubu (tornato solo per vedere il bambino). Dal giornale apprende che Michele \u00e8 stato scritturato per un film dei fratelli Taviani e subito dopo riceve la visita del giovane, che si sdraia accanto a lei e al neonato."}
{"id": "550633", "revid": "1988223", "url": "https://it.wikipedia.org/wiki?curid=550633", "title": "Cristoforo Munari", "text": "Biografia.\nMunari artisticamente si form\u00f2 alla scuola emiliana, ma, verso la fine del secolo, si trasfer\u00ec a Roma.\nAbilissimo pittore di nature morte, inizi\u00f2 dipingendo le cosiddette \u00abcucine rustiche\u00bb (utensili, selvaggina, salumi, punte di formaggio \u00abgrana\u00bb), poi il suo stile si evolse e nei suoi dipinti iniziarono ad apparire raffinate porcellane cinesi, che diventarono quasi una sua firma.\nFra il 1706 ed il 1715 fu a Firenze, dove dipinse anche trofei di guerra e trompe-l'\u0153il. Si trasfer\u00ec quindi a Pisa, occupandosi quasi esclusivamente di restauri. Due sue tele \"Natura morta con frutta, porcellane e strumenti musicali\", \"Natura morta con frutta, libri, piatti e spartiti musicali\", 1710-1720 sono conservate nel Museo civico Amedeo Lia a La Spezia.\nNel 1998 il comune di Reggio Emilia promosse una mostra per rendere omaggio al pittore a Palazzo Magnani."}
{"id": "550635", "revid": "1305772", "url": "https://it.wikipedia.org/wiki?curid=550635", "title": "Perfect game (disambigua)", "text": "Sport.\nNello sport, l'espressione inglese perfect game (\"partita perfetta\") pu\u00f2 riferirsi alle seguenti situazioni:"}
{"id": "550636", "revid": "98464", "url": "https://it.wikipedia.org/wiki?curid=550636", "title": "Lippo Memmi", "text": "Nel contesto senese della prima met\u00e0 del XIV secolo, Lippo Memmi \u00e8 uno degli autori pi\u00f9 significativi e senz'altro la sua arte fu estremamente apprezzata in quanto rispecchiante i gusti pi\u00f9 tipici dell'aristocratico ambiente senese dell'epoca.\nDi tutti gli autori senesi oggi la critica tende forse ad apprezzare di pi\u00f9 coloro i quali sono riusciti a distaccarsi da questi stilemi (ad esempio Ambrogio Lorenzetti) e che nella prima met\u00e0 del XIV secolo non trova nessun pittore veramente in grado di esprimersi al livello di Simone Martini. Tra i suoi discepoli viene indicato Giovanni di Nicola.\nBiografia e opere.\nFormazione.\nLa sua formazione avvenne nella bottega del padre, Memmo di Filippuccio, pittore di origine senese, a San Gimignano. Ben presto dovette accostarsi a Simone Martini, probabilmente conosciuto quando Simone fu a San Gimignano in occasione della realizzazione di una \"Madonna\", di cui resta la sola testa, nella chiesa di San Lorenzo al Ponte (1310 ca.); da questo incontro scatur\u00ec forse la collaborazione di Lippo come apprendista alla realizzazione ad affresco della \"Maest\u00e0\" del Palazzo Pubblico di Siena, che Simone dipinse nel 1315 (e che poi restaur\u00f2 nel 1321).\nDatabili in questa fase giovanile di Lippo sono alcuni brani di affreschi sopravvissuti alle distruzioni barocche nella chiesa di Sant'Agostino a San Gimignano: vi sono una \"Madonna del latte\" e alcune figure di santi.\n\"Maest\u00e0\" di San Gimignano.\nLa prima opera datata (1317) e firmata di Lippo \u00e8 la \"Maest\u00e0\" di San Gimignano: si tratta di un grande affresco (cm 435 x 875), realizzato nella Sala del Consiglio del Palazzo Pubblico della citt\u00e0. Il fatto che l'opera venga pagata congiuntamente sia a Lippo che al padre, Memmo di Filippuccio, aveva fatto pensare che il pittore non fosse ancora maggiorenne, ma pi\u00f9 probabilmente, al contrario, indica la raggiunta maturit\u00e0 artistica e professionale del giovane pittore cresciuto nella bottega paterna.\nIl committente \u00e8 il senese Nello di Mino Tolomei, Podest\u00e0 e Capitano del Popolo di San Gimignano tra il 1317 e il 1318, il quale si fece ritrarre in primo piano, inginocchiato ai piedi della Madonna.\nQuesta opera deve moltissimo alla \"Maest\u00e0\" che Simone Martini aveva affrescato nel Palazzo Pubblico di Siena, sia per la composizione generale (la Madonna in trono al centro con due fitte schiere di angeli e santi ai lati), che per il grande baldacchino sorretto da aste. Da Simone \u00e8 ripresa anche l'idea innovativa di decorare le aureole dei santi con le punzonature a stampino.\nQuattro figure, le ultime due a destra e a sinistra furono realizzate da Bartolo di Fredi, nel 1367, anno in cui dipingeva anche nella collegiata le \"Storie del Vecchio Testamento\". Un ulteriore intervento di restauro fu effettuato da Benozzo Gozzoli, riprendendo i piedi dei santi al di sopra delle due porte e ritoccando l'azzurro del cielo.\nAltre opere.\nFu uno degli autori impegnati nel cantiere del duomo di Orvieto (come diversi altri senesi) dove realizz\u00f2 la straordinaria tavola con la \"Madonna della Misericordia\" o \"Madonna dei Raccomandati\", databile entro il 1320: il pittore ha firmato l'opera sul gradino ai piedi della Madonna, bench\u00e9 vi si possa notare anche la mano di almeno un altro collaboratore che ha realizzato i devoti genuflessi.\nIntorno al 1330, anche se non tutti concordano - c'\u00e8 chi proporrebbe una datazione verso il 1325 - Lippo dipinse per la Basilica di Santa Maria dei Servi a Siena una \"Madonna con Bambino\", detta la \"Madonna del Popolo\", oggetto di grande venerazione, ora alla Pinacoteca Nazionale di Siena. Sul bordo inferiore della cornice possiamo leggere . Si tratta di una delle sue opere pi\u00f9 raffinate.\nAssieme al Martini nel 1333 dipinse uno dei capolavori gotici del XIV secolo, l'\"Annunciazione\" (ora conservata agli Uffizi), in cui gi\u00e0 traspare l'aristocratica finezza e delicatezza che porter\u00e0 Siena ed i suoi pittori ad essere uno dei massimi centri europei del Gotico Internazionale.\nSuccessivamente realizza un \"Trionfo di san Tommaso d'Aquino\" per il Convento di Santa Caterina a Pisa, dove tutt'oggi si trova. Questo Convento godeva di enorme considerazione tra Due e Trecento ed era uno dei centri culturali pi\u00f9 prestigiosi dell'Ordine domenicano grazie all'importante \"studium\" la cui istituzione veniva ricondotta allo stesso san Tommaso d'Aquino. Il Santo \u00e8 raffigurato al centro della scena, seduto in gloria, mentre mostra un testo con l'incipit della sua \"Summa contra gentiles\".\n\"Storie del Nuovo Testamento\" nella Collegiata a San Gimignano.\nGli affreschi con le \"Storie del Nuovo Testamento\", finalmente assegnate a Lippo e alla sua bottega (nella quale grande rilevanza doveva avere il fratello Federico), sono state per anni attribuite (sulla scorta delle equivoche affermazioni di Ghiberti e di Vasari) ad un certo Barna da Siena, figura priva di alcun riscontro storico. \nSolo di recente il ciclo \u00e8 stato cronologicamente arretrato al periodo compreso tra il 1335 e il 1345 e attribuito alla collaborazione tra Lippo Memmi, succeduto al padre Memmo nel ruolo di \"Pictor civicus\" a San Gimignano, e al fratello Federico (o Tederico).\nGli affreschi sono distribuiti su tre fasce orizzontali nelle sei campate della navata. La lettura degli episodi \u00e8 quasi interamente bustrofedica: le storie dell'infanzia di Cristo sono nella fascia pi\u00f9 alta, contenuta nelle sei lunette.\nAlla corte papale di Avignone e rientro a Siena.\nAlcuni sostengono che Lippo segu\u00ec il Martini alla corte papale di Avignone e che col fratello Tederico firm\u00f2 nel 1347 un dipinto perduto per la chiesa dei francescani di quella citt\u00e0. \u00c8 per\u00f2 pi\u00f9 probabile che l'opera fosse stata realizzata a Siena e che venisse in seguito inviata ad Avignone, infatti nel novembre di quello stesso anno Lippo \u00e8 attestato nella citt\u00e0 toscana.\nUn'iscrizione mutila ricordata da antiche fonti senesi riportava la data 1450 nell'affresco con \"Madonna, il Bambino, un angelo e i santi Paolo, Pietro, Domenico\" nel chiostro della chiesa di San Domenico a Siena ed oggi alla Pinacoteca Nazionale della citt\u00e0.\nA Siena esegu\u00ec diverse altre opere fino alla morte che avvenne nel 1356."}
{"id": "550637", "revid": "287204", "url": "https://it.wikipedia.org/wiki?curid=550637", "title": "Scaligero", "text": ""}
{"id": "550639", "revid": "118436476", "url": "https://it.wikipedia.org/wiki?curid=550639", "title": "Tossina", "text": "Per tossina si intende una sostanza prodotta da un organismo animale, vegetale o microbico che \u00e8 dannosa per alcune specie.\nUna biotossina \u00e8 un veleno prodotto dall'attivit\u00e0 metabolica di alcuni esseri viventi, come i batteri. Le tossine prodotte dai funghi sono chiamate micotossine.\nIl termine tossina fu coniato per la prima volta dal medico tedesco Ludwig Briegier.\nBiotossine in natura.\nI batteri Gram-positivi secernono biotossine (esotossine, ma oggi \u00e8 pi\u00f9 corretto parlare di \"tossine proteiche extracellulari\") nei distretti da essi colonizzati grazie ad un sistema di secrezione regolato. Tra i batteri Gram-negativi, \"Bordetella Pertussis\" e \"Vibrio Cholerae\" conservano nel proprio interno la maggior parte dei composti tossici (tossine proteiche intracellulari) e le liberano unicamente all'atto della lisi; tutti gli altri Gram-negativi esprimono l'endotossina o LPS come costituente tossico superficiale, liberato sempre in seguito a lisi e in grado di scatenare risposte infiammatorie contattando gli specifici TLR (Toll-like receptor) del sistema monocito-macrofagocitario.\nSui tentacoli di alcuni celenterati, delle meduse in particolare, sono presenti cellule urticanti, gli \"cnidociti\", che si attivano quando vengono toccate, grazie a un meccanocettore detto \"cnidociglio\", ed estroflettono dei filamenti urticanti detti \"cnidae\" (dal greco \u03ba\u03bd\u03af\u03b4\u03b1 \"kn\u00ecda\", ortica). Le cnidae inoculano una biotossina che uccide la preda per shock anafilattico. Il liquido urticante ha quindi azione neurotossica o emolitica, la cui natura pu\u00f2 variare a seconda della specie, ma di solito \u00e8 costituita da una miscela di tre proteine a effetto sinergico: ipnossina, talassina e congestina. L'ipnossina ha effetto anestetico, quindi paralizzante; la talassina ha un comportamento allergenico che causa una risposta infiammatoria; la congestina paralizza l'apparato circolatorio e respiratorio. Anche se non tutte le meduse sono urticanti, alcune, come le cubomeduse, sono particolarmente pericolose per l'uomo: in taluni casi possono causare anche la morte per shock anafilattico.\nI vegetali tossici producono tossine per mezzo dei loro metaboliti secondari: sono molecole che vengono prodotte al di fuori delle vie metaboliche che assicurano la sopravvivenza della pianta (e quindi considerate primarie). Queste molecole sono alquanto diffuse nel regno vegetale e vengono divise in quattro gruppi, ossia:\nTossine dannose per l'essere umano.\nLa presenza nel sangue umano di tossine prende il nome di tossinemia o tossiemia e d\u00e0 quadri clinici e prognostici differenti.\nRicordiamo alcune delle tossine pi\u00f9 pericolose per l'organismo:\nLe tossine agiscono con meccanismi diversi:\nLe tossine possono essere suddivise in due gruppi:\nle esotossine, che il germe espelle al di fuori (greco \u1f10\u03be\u03c9- \"\u00e9x\u014d\"- \"fuori\") della propria struttura per immetterle nell'ambiente, mentre le endotossine (greco \u1f14\u03bd\u03b4\u03bf- \"\u00e9ndo\"- \"dentro\") rimangono all'interno del corpo batterico fino al suo dissolvimento in seguito all'invecchiamento o alla morte."}
{"id": "550641", "revid": "36426", "url": "https://it.wikipedia.org/wiki?curid=550641", "title": "Arco di Trionfo (Firenze)", "text": "LArco di Trionfo dei Lorena (detto anche Arco Lorenese o Arco trionfale di Porta San Gallo) \u00e8 un monumento architettonico di Firenze situato in piazza della Libert\u00e0, eretto nel 1737 per festeggiare l'arrivo in citt\u00e0 della dinastia dei Lorena, che resse il Granducato di Toscana all'estinguersi della famiglia Medici. \nLa costruzione appare nell'elenco redatto nel 1901 dalla Direzione Generale delle Antichit\u00e0 e Belle Arti, quale edificio monumentale da considerare patrimonio artistico nazionale.\nStoria.\nCostruzione e decorazione.\nPromosso da Carlo Ginori e da altri senatori per ingraziarsi i favori del nuovo sovrano, fu eretto in fretta e furia per la prima e unica venuta di Francesco Stefano a Firenze. \nDopo l'approvazione dell'opera, ai primi dicembre 1738 arriv\u00f2 in citt\u00e0 l'architetto lorense Jean Nicolas Jadot, gi\u00e0 attivo per gli Asburgo a Vienna, e il 16 dicembre venne posta la prima pietra in una posizione antistante alla porta San Gallo (quella all'estremit\u00e0 Nord della citt\u00e0, da cui sarebbe entrato il granduca). Poich\u00e9 l'arrivo del sovrano era previsto per il mese successivo, vennero reclutati per il cantiere ben quattromila lavoratori divisi in quattro turni giornalieri.\nCompletato almeno nelle basi in pietra e nel disegno delle arcate in mattoni (coperte da apparati effimeri), l'arco fu attraversato dal nuovo granduca il 19 gennaio 1739. \nVista l'assenza del granduca da Firenze i lavori subirono poi un rallentamento che, dopo la sua abdicazione dal trono di Toscana per quello di Vienna, furono ulteriormente rimandati dal suo successore Pietro Leopoldo, che era un sovrano di stampo illuminato e giudicava superflue tali opere celebrative.\nIn ogni caso, il corredo decorativo fu curato dell'Accademia di Belle Arti, scegliendo artisti fiorentini e anche alcuni stranieri, completando la maggior parte del lato esterno nel 1740, con la scopertura ufficiale 11 agosto di quell'anno. Negli anni seguenti, fino al 1759, vennero gradualmente aggiunti gli altri rilievi e le statue sul lato interno.\nVicende successive.\nPer un curioso caso della storia, i Lorena fecero sia la loro entrata che la loro uscita dalla citt\u00e0 attraverso l'arco: il 27 aprile 1859 il granduca Leopoldo II lasciava la citt\u00e0 uscendo da porta San Gallo, come ricorda anche una lapide apposta nel fornice centrale nel 1916.\nLa situazione urbanistica dell'arco venne rivoluzionata durante il rinnovamento della citt\u00e0 negli anni di Firenze Capitale (1865-1871), su progetto di Giuseppe Poggi, il quale demol\u00ec le mura e isol\u00f2 l'arco e la porta San Gallo al centro di una piazza ellittica lungo i viali di Circonvallazione, come punto di arrivo della strada per Bologna. L'arco, circondata da strade e da un sistema di portici, si trova oggi in uno spazio verde al centro della piazza, progettato originariamente dall'architetto Giacomo Roster.\nPer quanto riguarda la storia conservativa del monumento (strettamente legata all'uso di una pietra arenaria di mediocre qualit\u00e0) \u00e8 documentato un intervento nel 1915 con ampie sostituzioni delle \"molte parti delle decorazioni di marmo e di stucco logorate dai ghiacci e dal sole, e ancora nel 1963 condotto dall'architetto Fabbrini (con sostituzione di alcuni originali con copie in conglomerato cementizio), seguito da un cantiere negli anni settanta volto alla revisione delle coperture, al risanamento degli intonaci e alla sistemazione del lastrico di basamento. Al 1994-1995 risale l'ultimo e accurato restauro commissionato dall'Ufficio Belle Arti del Comune di Firenze, con progetto e direzione dei lavori degli architetti Giuseppe Cini e Luigi Francalanci. Nonostante tali cure la struttura presenta nuovamente diffusi fenomeni di degradazione, sia dei materiali originari sia di quelli impiegati in occasione dell'intervento degli anni sessanta: transennata nel 2011 per una prima fase di verifiche e studio, sempre condotta su incarico del Comune di Firenze, attende cos\u00ec un nuovo intervento di consolidamento e reintegro.\nDescrizione.\nL'opera \u00e8 concepita come un arco di trionfo a tre fornici con dodici colonne corinzie alte quattordici metri, completato da una decorazione plastica costituita da sedici figure allegoriche, un fregio con motivi araldici, quattro trofei d'armi e quattro bassorilievi con \"Episodi della vita di Francesco Stefano di Lorena\". \nLa decorazione \u00e8 piuttosto appariscente e retorica, con l'aquila asburgica che domina i lati maggiori, unita ai trionfi degli Asburgo e a iscrizioni altisonanti in latino. \nAl di l\u00e0 del pregevole apparato scultoreo si segnala dal lato verso la citt\u00e0 un'iscrizione posta nel 1745 a memoria dell'incoronazione del granduca a imperatore di Germania col nome di Francesco I. E ancora: sui lati interni del fornice centrale sono due memorie, una posta nel 1916 a inneggiare a Vittorio Emanuele III re d'Italia contrapposto con il suo regno alla dominazione lorenese; l'altra posta nel 1927 e arricchita da un rilievo con due guerrieri in pose classiche, in ricordo dei Caduti del Popolo di San Gallo nella Grande Guerra, di Mario Moschi. \nApparato scultoreo.\nL'apparato scultoreo venne completato nelle parti maggiori entro il febbraio 1740: alla sommit\u00e0 si trova la statue equestre di Francesco Stefano di Lorena di Vincenzo Foggini, fiancheggiata da due \"Vittorie\" o \"Allegorie della Fama\" di Gaetano Masoni e due \"trofei di schiavi\" di Girolamo Ticciati (a sinistra, guardando dall'esterno) e Jean-Michel Guidot (a destra), autore anche dell'arme imperiale sopra l'arco centrale, lato esterno. \nAlla sommit\u00e0 delle colonne si trovano dodici \"Divinit\u00e0\", quattro sui lati principali e due su quelli minori. Sei appartengono alla prima fase decorativa (lato esterno e facce laterali pi\u00f9 vicine all'esterno):\nInoltre furono approntati in quella fase (entro i primi mesi del 1740) i due rilievi laterali del fronte esterno con l\"Ingresso di Francesco Stefano a Firenze\" e la \"Toscana che offre obbedienza al granduca\", entrambi di Francesco (Frans) Janssens, artista fiammingo le cui opere furono giudicate meritevoli, tanto da valergli la commissione degli altri due rilievi centrali: sulla facciata esterna \"La disfatta dei Turchi a Cornia\" (1744), forse la migliore opera del complesso, e su quella interna \"L'incoronazione di Francesco Stefano a imperatore\" (1752, con riferimento all'avvenimento del 4 ottobre 1745). Nel maggio del 1755 allo stesso Janssens vennero affidate le sei statue mancanti sulle colonne del lato interno (ispirate alle divinit\u00e0 delle mitologia romana), ma ne realizz\u00f2 solo tre: \"Virtus\", \"Honos\" e \"Providentia\". \nIl \"Bonus Eventus\" e l\"Aequitas\" vennero scolpite rispettivamente da Giovanni Battista Piamontini e dall'inglese Francis Harwood nel 1758. Infine il \"Giano\" venne realizzato all'inizio del 1759 dallo scultore pressoch\u00e9 sconosciuto Giuseppe Catini.\nCompletarono la decorazione nel corso del 1759 i due \"trofei d'armi\" interni disegnati da Giuseppe Ruggieri e messi in opera dal Piamontini e dall'Harwood.\nCome gi\u00e0 accennato, dentro il fornice centrale si trova il rilievo in onore ai Caduti del rione San Gallo opera dello scultore Mario Moschi (1927)."}
{"id": "550645", "revid": "8911", "url": "https://it.wikipedia.org/wiki?curid=550645", "title": "Antonio Sgabelloni", "text": ""}
{"id": "550648", "revid": "1543377", "url": "https://it.wikipedia.org/wiki?curid=550648", "title": "Minzione", "text": "La minzione \u00e8 l'insieme degli atti fisiologici, volontari e involontari, che determinano l'espulsione dell'urina contenuta nella vescica attraverso l'uretra.\nEtimologia.\nIl termine risale al tardo latino, risultando una derivazione di \u00abminctio-onis\u00bb che a sua volta deriva da \"ming\u0115re\", cio\u00e8 \u00aburinare\u00bb.\nDescrizione.\nLo svuotamento vescicale \u00e8 dovuto alla contrazione del muscolo detrusore, coordinato con il rilasciamento di due strutture sfinteriali: lo sfintere del trigono o sfintere interno e lo sfintere uro-genitale o sfintere esterno. Lo stimolo urinario \u00e8 percepito in basso nella zona pelvica e, solo negli uomini, alla base dell'uretra o del pene.\nLa minzione \u00e8 essenzialmente un atto riflesso, in cui lo stimolo scatenante \u00e8 rappresentato dalla distensione dell'organo vescicale oltre certi limiti in seguito all'aumento del contenuto urinario. In condizioni normali la muscolatura della parete vescicale si contrae quando la pressione intracavitaria abbia raggiunto 16\u201318\u00a0cm di H2O, corrispondente a un volume urinario di circa 400 mL: in tali circostanze la minzione pu\u00f2 essere volontariamente impedita dall'intervento cosciente della corteccia cerebrale che tramite il nervo pudendo esterno, invia impulsi eccitatori (anti-minzione) allo sfintere uro-genitale. \nGrazie a questo meccanismo \u00e8 possibile trattenere volontariamente l'urina in vescica fino a volumi urinari dell'ordine di 600 - 800 ml. Al di sopra di questi valori il riflesso della minzione diventa incoercibile e lo svuotamento della vescica avviene automaticamente, senza possibilit\u00e0 di controllo volontario.\nIl controllo corticale della minzione richiede un'adeguata maturazione del sistema nervoso: nei lattanti, infatti, la minzione \u00e8 un atto involontario e incosciente, che si verifica con meccanismo puramente riflesso; il controllo volontario dello sfintere vescicale ha inizio in media all'et\u00e0 di due anni e mezzo. Le bambine sviluppano questa capacit\u00e0 pi\u00f9 precocemente rispetto ai bambini.\nNello specifico l'atto della minzione \u00e8 regolato dal sistema nervoso autonomo. Il sistema nervoso simpatico agisce da inibitore del detrusore e da eccitatore dello sfintere interno, inducendo quindi un blocco della minzione. Viceversa, il processo di attivazione \u00e8 regolato dal sistema nervoso parasimpatico che ha un'azione antagonista sui due muscoli. Vi \u00e8 poi un contributo volontario che per il tramite dei motoneuroni somatici del nucleo di Onuf (corna anteriori del midollo) vanno a gestire l'eccitazione dello sfintere esterno. Anche la muscolatura addominale dovr\u00e0 contrarsi affinch\u00e9 il processo avvenga.\nValori.\nNon vi \u00e8 alcuna differenza tra uomini e donne per quanto riguarda lo stimolo minzionale, come mostrano tutte le ricerche. Sembrerebbe, per\u00f2, che le donne inizino a sentire la pienezza vescicale \"pi\u00f9 tardi\" rispetto agli uomini (cio\u00e8 a volumi maggiori), dal momento che la vescica femminile \u00e8 di forma sferica, e dunque sottoposta ad una pressione minore; la vescica maschile \u00e8 invece pi\u00f9 allungata, e percepisce un po' prima il riempimento. Anche la presenza della prostata, che occupa naturalmente un certo volume, sembrerebbe influenzare un poco la sensibilit\u00e0.\nLe analisi effettuate mostrano, infatti, che il primo segnale di riempimento (formicolio appena percettibile, \"diverso\" dallo stimolo) \u00e8 avvertito a 244 ml per la vescica femminile e 186 ml per quella maschile, senza nessuna particolare variabilit\u00e0 da individuo a individuo, dal momento che questo dato dipende solo dal controllo nervoso e non dalle dimensioni della vescica. Il desiderio vero e proprio di urinare (lo \"stimolo\", noto anche come \"urgenza 2\") si manifesta invece attorno ai 310 ml per le donne e ai 270 ml per gli uomini, con una minima variabilit\u00e0 legata ai fattori ambientali (freddo, umidit\u00e0, ...).\nInfine, quando la vescica \u00e8 riempita per buona parte (400 ml approssimativi per entrambi i sessi, leggermente superiore nelle femmine) lo stimolo diventa meno sopportabile e inizia l'urgenza vera e propria. Le persone tendono per\u00f2 a liberarsi prima se vi \u00e8 un bagno a disposizione, con un volume medio svuotato pari a 382 ml per le donne e 346 ml per gli uomini. Le analisi condotte, inoltre, tendono a indicare che le donne svuotino la vescica con classi di urgenza minimamente pi\u00f9 basse rispetto agli uomini, avendone quindi un po' meno necessit\u00e0 (ponendo l'urgenza da 0 a 4, le donne tendono a svuotare quando lo stimolo arriva a 2,3 e gli uomini a 2,5).\nPer quanto riguarda infine la capacit\u00e0 cistometrica massima (cio\u00e8 il volume oltre cui la vescica si svuota involontariamente), essa varia in modo percepibile a seconda dell'individuo, senza nessuna differenza legata al sesso, e si colloca tra i 700 e gli 800 ml. Questa capacit\u00e0 pu\u00f2 essere in minor parte aumentata con l'esercizio e l'allenamento. In gravi casi di ritenzione acuta, \u00e8 stato dimostrato che la vescica pu\u00f2 contenere tra i 4500 e i 5000 ml di urina prima di rompersi.\nLa quantit\u00e0 giornaliera di minzioni varia relativamente da persona a persona, anche perch\u00e9 la diuresi (quantit\u00e0 di urina prodotta) differisce per ciascuno, dipendendo da molteplici fattori. Di norma la diuresi, a parit\u00e0 di liquidi assunti, \u00e8 molto superiore nelle donne, questo perch\u00e9 gli uomini traspirano in media pi\u00f9 volumi e assorbono pi\u00f9 acqua, dal momento che il loro corpo ne contiene una quantit\u00e0 sensibilmente maggiore (80% contro il 60%, come denota la densit\u00e0 corporea). In media il numero di minzioni in un individuo di almeno 14 anni va dalle quattro alle sei (o sette) volte al giorno per 1500 - 2500 ml di urina totali espulsi; sette (od otto) minzioni diurne o pi\u00f9 di una minzione notturna sono considerate sintomi di iperattivit\u00e0 vescicale. Anche se non esiste una definizione precisa, si tende a parlare di iperattivit\u00e0 vescicale \"marcata\" quando il primo segnale di riempimento \u00e8 percepito a 150 ml o meno e il primo stimolo sotto i 200 ml, e / o quando il volume urinato scende sotto i 300 ml. Gli studiosi raccomandano, per tenere la vescica in allenamento, di svuotare perlomeno 400 ml ogni volta, anche se l'utilit\u00e0 effettiva di questo consiglio \u00e8 dibattuta.\nUn caso particolare da analizzare \u00e8 la minzione notturna (nicturia), che colpisce oltre l'86% degli uomini sopra i 50 anni. Di norma, essa non deve avvenire nei giovani e nelle donne, ma negli uomini anziani \u00e8 considerata normale purch\u00e9 il numero di minzioni non superi le 2 (o 3) volte per 8 h di sonno. Le cause principali del disturbo sono, oltre all'indebolimento della vescica, problemi alla prostata o alle vescicole seminali - che quasi sempre si ripercuotono sulla vescica stessa.\nPer quanto riguarda invece il volume svuotato al risveglio o di notte, esso \u00e8 di norma maggiore a quello urinato di giorno, ma non vi sono dati certi. Le indagini effettuate tendono a indicare un volume medio, per la prima minzione del mattino, pari a 602 ml nelle donne e a 565 ml negli uomini. Dal momento che il sonno inibisce lo stimolo, per\u00f2, \u00e8 possibile che la vescica accumuli quantit\u00e0 anche maggiori prima di indurre il risveglio, dell'ordine di 700 - 800 ml. Si tende a considerare 800 ml come il massimo volume trattenibile autonomamente (per entrambi i sessi, sia di giorno che di notte): oltre, \u00e8 probabile che il riflesso incondizionato provochi lo svuotamento automatico e improrogabile dell'organo.\nLe donne incinte, alcuni diabetici e gli uomini oltre i 50 anni o con iperplasia prostatica benigna visitano il bagno molto pi\u00f9 spesso. Inoltre, gli uomini con prostatite, vesiculite e vescica neurologica potrebbero avvertire la sensazione di non svuotare completamente o del tutto la vescica anche se non vi \u00e8 ritenzione.\nDalle analisi coinvolte, emerge che un ridotto residuo di urina in vescica \u00e8 perfettamente normale, soprattutto con l'aumentare dell'et\u00e0 ma anche nei giovani. Non si tratterebbe, dunque, di ritenzione se il volume rimasto \u00e8 relativamente esiguo o dovuto al fatto che la persona ha volutamente evitato di espellere tutto il contenuto, \"spingendo\" a fondo. Secondo gli esperti, un volume residuo di 100 ml al massimo \u00e8 accettabile, ma solo se il paziente non ha completato l'espulsione volutamente; se, alla richiesta da parte del medico di svuotare il volume rimasto, il paziente non ci riesce, allora la condizione richiede ulteriori accertamenti, pur non classificandosi ancora come \"ritenzione\". Un volume residuo di 50 ml, invece, \u00e8 considerato perfettamente normale e non \u00e8 fonte di alcun problema. Spesso la vescica non viene svuotata in modo del tutto completo perch\u00e9 il paziente non percepisce il volume rimasto, dal momento che la vescica non invia alcun segnale di riempimento prima dei 270 - 310 ml. Negli anziani la debolezza muscolare e la prostata ingrossata possono essere la causa di svuotamento incompleto.\nDisturbi della minzione.\nTra i vari disturbi accusabili all'atto della minzione vi sono:"}
{"id": "550649", "revid": "135224", "url": "https://it.wikipedia.org/wiki?curid=550649", "title": "Guido Brignone", "text": "Biografia.\nNato in una famiglia di artisti, suo padre era l'attore Giuseppe Brignone e sua sorella l'attrice Mercedes Brignone, dopo un periodo come attore teatrale al fianco della sorella Mercedes, si trasfer\u00ec a Roma nel 1914 ed esord\u00ec nel mondo del cinema dopo aver sposato l'attrice Lola Visconti mentre in seguito, dopo la morte della moglie, si leg\u00f2 all'attrice e doppiatrice Tina Lattanzi, che prese parte a molti suoi film.\nEsord\u00ec come regista cinematografico all'epoca del cinema muto con \"Odette\" (1915). Da allora diresse numerose pellicole, alcune anche in Francia ed in Germania. Dall'avvento del sonoro firm\u00f2 lavori di ampio successo commerciale, e nel 1934 fu il primo regista italiano a vincere la Mostra internazionale d'arte cinematografica di Venezia nella categoria \"miglior film italiano\" con \"Teresa Confalonieri\".\nPer tutti gli anni trenta e quaranta, Brignone \u00e8 stato uno dei registi pi\u00f9 attivi, prolifici e rappresentativi del cinema italiano, al pari di Alessandro Blasetti e Mario Camerini, confezionando egregiamente pellicole di vario genere, di grande successo popolare: feuilleton in costume, melodrammi sentimentali, polizieschi (fu il primo regista italiano a cimentarsi con questo genere al cinema), film avventurosi, pellicole di propaganda, film storici e le edulcorate commedie sentimentali del cosiddetto filone dei Telefoni bianchi.\nAnche dopo la guerra continu\u00f2 proficuamente la sua attivit\u00e0 di regista cinematografico, cimentandosi anche nel filone \"strappalacrime\" ed in quello peplum, chiudendo la sua carriera alla fine degli anni cinquanta con la pellicola epico-storica \"Nel segno di Roma\", co-diretta assieme a Michelangelo Antonioni.\nSua figlia, Lilla Brignone (avuta dalla relazione con la Visconti), \u00e8 stata una delle pi\u00f9 celebri attrici teatrali e televisive del dopoguerra."}
{"id": "550659", "revid": "124123", "url": "https://it.wikipedia.org/wiki?curid=550659", "title": "Abideno", "text": "Biografia.\nVissuto forse nel I secolo, come ricavabile dal fatto che utilizz\u00f2 gli scritti di Megastene e Beroso come fonti per la sua opera. Cirillo afferma che scrisse in dialetto ionico. \nOpere.\nGli unici 5 frammenti della sua opera, \"Storia dell'Assiria\" (\u0391\u03c3\u03c3\u03c5\u03c1\u03b9\u03b1\u03ba\u03ac), sono conservati da Giorgio Sincello e nella traduzione armena del \"Chronicon\" di Eusebio; si tratta di importanti testimonianze di tipo cronografico, che chiariscono alcune difficolt\u00e0 relative alla storia assira."}
{"id": "550666", "revid": "599013", "url": "https://it.wikipedia.org/wiki?curid=550666", "title": "Arthur Friedenreich", "text": "Soprannominato \"El Tigre\" (in italiano \"La Tigre\") dopo la conquista del Sudamericano del 1919 con la Nazionale brasiliana, \u00e8 stato il primo calciatore di fama nel suo Paese ed uno dei maggiori sudamericani del primo dopoguerra. I francesi lo appellarono \"Il Re del Calcio\" allorch\u00e9, durante una tourn\u00e9e in Europa del Paulistano nel 1925, la squadra sconfisse la Nazionale francese 7-2 con una tripletta di Friedenreich. Secondo alcune fonti avrebbe segnato pi\u00f9 gol di Pel\u00e9, totalizzando marcature in partite (1,1075 gol per partita), ma ricerche successive hanno mostrato come il numero fosse un errore di battitura, gli statistici infatti hanno calcolato che Friedenreich ha segnato gol in partite.\nSecondo il libro \"Fried versus Pel\u00e9\" di Orlando Duarte e Severino Filho, in cui vi sono le statistiche pi\u00f9 dettagliate, si riportano complessivamente 558 gol in 562 partite ufficiali; \u00e8 per\u00f2 necessario sottolineare che la certezza di tali numeri non si pu\u00f2 avere: all'epoca in cui Friedenreich gioc\u00f2, i tabellini non erano conservati quando compilati e le competizioni avevano carattere amatoriale, quindi altre fonti attestano cifre diverse.\nIn suo onore, nel 2008, l'emittente televisiva Rede Globo ha istituito un premio chiamato Pr\u00eamio Arthur Friedenreich che ogni anno premia il calciatore che, durante la stagione calcistica brasiliana, ha ottenuto il maggior numero di segnature. Una diffusa leggenda metropolitana riguarda Friedenreich: si dice che non abbia mai sbagliato un calcio di rigore in tutto l'arco della sua carriera sportiva ed egli stesso alimentava tale ipotesi.\nBiografia.\nFriedenreich era mulatto, figlio di un commerciante emigrato dalla Germania, Oscar, e madre lavandaia afro-brasiliana, Matilde. Pass\u00f2 l'infanzia per strada e in tale periodo fu allevato prevalentemente dalla madre, mentre successivamente fu il padre a prendersene cura, iscrivendolo ai migliori collegi di San Paolo. A causa del razzismo allora assai diffuso nella societ\u00e0 brasiliana, egemonizzata dagli uomini bianchi, Friedenreich sottolineava di aver cominciato a giocare a calcio nel Germania, club della comunit\u00e0 tedesca, per far credere di avere un'origine schiettamente europea, ed allo stesso tempo era solito lisciare con la brillantina i capelli, per loro natura crespi, s\u00ec da avvicinarsi ancor di pi\u00f9 ad un aspetto caucasoide. Affermatosi quale calciatore di successo, condusse una vita da \"dandy\": beveva infatti cognac, fumava sigari costosi e frequentava i cabaret.\nCaratteristiche tecniche.\nAbile e intelligente, fu un centravanti elegante e coraggioso, capace anche di effettuare precisi lanci e fu noto, soprattutto, per l'attitudine alla finalizzazione. Secondo quanto tramandato, non sbagli\u00f2 mai un calcio di rigore.\nCarriera.\nFriedenreich gioc\u00f2 con numerose squadre di San Paolo, tra cui il Paulistano, prima compagine brasiliana a effettuare tourn\u00e9e in Europa (nel 1925), nonch\u00e9 l'embrione del S\u00e3o Paulo Futebol Clube. Nel 1933, col S\u00e3o Paulo da Floresta, realizz\u00f2 il primo gol nell'\u00e8ra professionistica del calcio brasiliano. Debutt\u00f2 in Nazionale nel 1914, con cui gioc\u00f2 17 partite ufficiali e vinse il Campeonato Sudamericano de Football nel 1919 (dove fu anche capocannoniere), e nel 1922, pur non prendendo parte alla finale di quest'ultima edizione perch\u00e9 il presidente brasiliano Epit\u00e1cio Pessoa, che peraltro finanziava la CBD, impose che i calciatori di colore non giocassero, sebbene ci\u00f2 fu formalmente smentito. Friedenreich presenzi\u00f2 alla prima partita ufficiale della Nazionale brasiliana, contro gli inglesi dell'Exeter City. Non marc\u00f2 alcun gol, ma usc\u00ec dal campo con due denti fratturati.\nAl pari dell'argentino-spagnolo Alfredo Di St\u00e9fano, non ha mai disputato nessuna gara delle fasi finali del Campionato del Mondo: nel 1930 la federazione paulista e quella carioca erano in disaccordo, cosa che comport\u00f2 l'esclusione dei giocatori paulisti."}
{"id": "550671", "revid": "287204", "url": "https://it.wikipedia.org/wiki?curid=550671", "title": "Jean-Nicolas Jadot", "text": "Architetto di fiducia di Francesco Stefano di Lorena, eresse per il suo ingresso a Firenze (avendo egli ottenuto la corona del Granducato di Toscana dopo la scomparsa dell'ultimo dei Medici) l'Arco di Trionfo che oggi si trova in Piazza della Libert\u00e0 (1737).\nNel 1745, quando Francesco divenne Imperatore del Sacro Romano Impero lo segu\u00ec a Vienna, portando per primo elementi neoclassici nell'architettura della capitale allora dominata ancora dal barocco e rococ\u00f2.\nEresse la vecchia Universit\u00e0 di Vienna (1753-55), oggi Accademia delle Scienze."}
{"id": "550680", "revid": "486946", "url": "https://it.wikipedia.org/wiki?curid=550680", "title": "Francesco Stefano di Lorena", "text": ""}
{"id": "550688", "revid": "767487", "url": "https://it.wikipedia.org/wiki?curid=550688", "title": "Pretty Vacant", "text": "Pretty Vacant \u00e8 stato il terzo singolo della punk band britannica dei Sex Pistols. Fu pubblicato dalla Virgin Records il 2 luglio 1977. Questa canzone port\u00f2 i Pistols alla loro prima (ed ultima) apparizione al programma musicale inglese \"Top of the Pops\". Il riff del bassista Glen Matlock \u00e8 ispirato a quello della canzone \"S.O.S.\" degli ABBA, dopo che la band lo aveva ascoltato alla radio. La tematica del brano si fa beffe della disoccupazione giovanile dilagante all'epoca: \"\u00abWe're so pretty, oh so pretty! / Vacant / But now... / And we don't care!\u00bb\" (\"Siamo cos\u00ec carinamente, oh cos\u00ec carinamente/ Disoccupati/ ma ora.../ Non ce ne frega niente!\").\nNel 1981 la canzone fu usata per il film di Ralph Bakshi \"American Pop\".\nLa B-side del singolo \u00e8 una cover di \"No Fun\" di The Stooges che dura sette minuti, ovvero il doppio della versione originale.\n\"Pretty Vacant\" fu anche usata nel 1994 come sigla per un breve-live di uno show televisivo comico di nome \"The Vacant Lot\".\nNel marzo 2005, il giornale britannico Q Magazine stil\u00f2 la classifica de \"I 100 migliori pezzi da suonare con la chitarra\", in cui \"Pretty Vacant\" si \u00e8 piazzata al 26\u00ba posto.\nNel 2007, usc\u00ec una nuova versione di \"Pretty Vacant\" per il videogioco \"Skate\". Per l'occasione il produttore Chris Thomas riun\u00ec in studio John Lydon, Steve Jones e Paul Cook, mentre non partecip\u00f2 alla registrazione Glen Matlock."}
{"id": "550689", "revid": "486946", "url": "https://it.wikipedia.org/wiki?curid=550689", "title": "A.S.D. Barletta", "text": ""}
{"id": "550699", "revid": "124702516", "url": "https://it.wikipedia.org/wiki?curid=550699", "title": "Peugeot 301", "text": "La 301 \u00e8 un'autovettura di fascia medio-alta prodotta tra il 1932 ed il 1937 dalla casa francese Peugeot.\nStoria.\nLa 301 nacque come sostituta dei modelli Type 177 e 181, ma in realt\u00e0 era gi\u00e0 da alcuni anni che nel listino Peugeot non figurava una vettura di classe media di cilindrata intorno al litro e mezzo. La Type 177 infatti era fuori produzione gi\u00e0 dal 1928, pertanto, pi\u00f9 che di sostituta, per quanto riguarda la 301 si pu\u00f2 parlare di vettura che tornava a rinverdire una fascia un po' trascurata in quegli anni dalla Casa francese. La 301 era una vettura piuttosto elegante che nel corso della sua produzione avrebbe riscosso un buon successo di vendite. La 301 andava a posizionarsi subito sopra la 201 nella gamma Peugeot e come la 201 fu disponibile subito in pi\u00f9 varianti. Le prime 301 prodotte erano le 301 C, prodotte tra il marzo 1932 e l'agosto 1933 in moltissime varianti di carrozzeria, che si possono riassumere in: berlina, limousine, coup\u00e9, cabriolet e roadster. Ebbe subito un buon successo visto che nel giro di poco pi\u00f9 di un anno di produzione, la 301 C totalizz\u00f2 20.729 esemplari. Ma gi\u00e0 dal mese di luglio del 1932, pochi mesi dopo il suo debutto, la gamma della 301 si arricch\u00ec con l'arrivo della 301 M, disponibile in versione familiale a pi\u00f9 posti o in versione commerciale.\nLa 301 M fu sostituita nel gennaio del 1933 dalla 301 L, anch'essa disponibile nelle due precedenti configurazioni di carrozzeria, e fu prodotta fino al mese di agosto del 1933, come le altre 301 C. Contemporaneamente alla 301 L fu lanciata anche la 301 T, un vero e proprio autocarro su base 301 C, pensato per i trasporti voluminosi. Anche la 301 T fu prodotta fino al mese di agosto del 1933.\nA partire dall'agosto 1933 la 301 C fu sostituita dalla 301 CR, dalle forme pi\u00f9 arrotondate rispetto alla versione precedente e disponibile praticamente in tutte le versioni del modello precedente, tranne la limousine, che assieme ad altri modelli di 301 era prevista solo nel modello 301 LR, un livello di allestimento superiore, comprendente quelle 301 destinate ad un pubblico pi\u00f9 esigente. La 301 LR era disponibile come limousine a 7 posti, praticamente una familiale, ma anche come vettura commerciale (che and\u00f2 a prendere il posto della 301 L) e come coup\u00e9 in allestimento pi\u00f9 lussuoso rispetto alle 301 coup\u00e9 CR. La 301 CR fu prodotta solamente per un anno, fino all'agosto 1934 e cos\u00ec pure le versioni LR.\nDal mese di settembre del 1934 fu introdotta la 301 D, sicuramente la 301 pi\u00f9 originale, grazie alla carrozzeria molto arrotondata e profilata e con i fari anteriori molto ravvicinati tra loro al centro del muso. La 301 D era disponibile in tutte le versioni prevsite in precedenza per le 301 C e CR. Tuttavia non furono pi\u00f9 prodotte le versioni roadster, familiale e autocarro. La 301 D fu prodotta fino al mese di settembre del 1936, ma gli ultimi esemplari furono venduti solo all'inizio dell'anno seguente.\nDurante l'intero arco di produzione, la 301 mantenne uno ed un solo propulsore per tutte le versioni, ossia un 4 cilindri da 1465 cm\u00b3 in grado di erogare 35 CV di potenza massima a 4000 giri/min. La velocit\u00e0 massima raggiungibile variava tra gli 80 ed i 100\u00a0km/h. Le versioni autocarro non superavano i 70 orari.\nVersioni prodotte.\nLa Peugeot 301 fu prodotta complessivamente in 70.497 esemplari tra il 1932 ed il 1936. I modelli prodotti erano svariati e divisi per serie.\n301 C.\nProdotta in 20.729 esemplari tra il marzo 1932 e l'agosto 1933, la 301 C mostrava i primi segni di quella corsa all'aerodinamicit\u00e0 delle forme. Era quindi caratterizzata da spigoli molto arrotondati. Le versioni disponibili erano:\n301 M e 301 L.\nProdotte complessivamente in 1287 esemplari, erano le versioni \"spaziose\" della 301 C, disponibili sia per trasporto persone che per trasporto merci.\n301 T.\nErano le versioni autocarro, dotate di un ampio cassone posteriore per il trasporto merci. Furono prodotte in 1185 esemplari.\n301 CR.\nProdotta in 12.578 esemplari, era la nuova serie di 301 che andava a sostituire la C. Rispetto a quest'ultima, la CR era caratterizzata da linee pi\u00f9 morbide, l'accenno di aerodinamicit\u00e0 presente sulla 301 C si fece ora pi\u00f9 deciso. Mut\u00f2 anche il disegno delle alette di raffreddamento del vano motore. La 301 CR era disponibile come:\n301 LR.\nProdotta in 4660 esemplari, fu il ramo di lusso della serie CR. Era disponibile come:\n301 D.\nProdotta in 30.058 esemplari, fu la serie di 301 dalle forme pi\u00f9 aerodinamiche mai prodotta. Era disponibile come:\n301 Eclipse.\nEra una versione speciale, prodotta in pochissimi esemplari, e caratterizzata, per la prima volta su un'automobile, da un tettuccio in metallo ripiegabile. \u00c8 l'antenata delle attuali vetture in configurazione \"coup\u00e9-cabriolet\"."}
{"id": "550701", "revid": "49022", "url": "https://it.wikipedia.org/wiki?curid=550701", "title": "Syria (provincia romana)", "text": ""}
{"id": "550706", "revid": "1543377", "url": "https://it.wikipedia.org/wiki?curid=550706", "title": "Carduelis", "text": "Carduelis \u00e8 un genere di uccelli passeriformi della famiglia dei Fringillidi.\nEtimologia.\nIl nome scientifico del genere, \"Carduelis\", deriva dal latino e rappresenta il termine con cui venivano conosciuti i cardellini nell'antica Roma: a sua volta esso deriva da \"cardus\", \"cardo\", pianta dei semi della quale questi uccelli sono notoriamente ghiotti.\nDescrizione.\nAl genere vengono ascritti uccelletti di piccola taglia, dai 10,5\u00a0cm delle sottospecie pi\u00f9 piccole di cardellino ai 13,5 delle grandi razze boreali.\nL'aspetto nel complesso \u00e8 minuto ma fiero, con testa arrotondata, becco conico, ali appuntite e coda dalla punta lievemente forcuta. Mentre il cardellino risulta inconfondibile per la faccia rossa orlata di bianco e ancora di nero e i disegni bianchi sulle ali, le due specie di venturone presentano invece faccia e petto di colore giallo-arancio e piumaggio per il resto grigio: in tutte e tre le specie sono presenti barre alari gialle, tipiche di molti fringillidi.\nBiologia.\nLe specie ascritte al genere hanno abitudini diurne e vivono solitamente da soli o al pi\u00f9 in coppie durante il periodo degli amori. Si tratta di uccelli granivori, la cui dieta \u00e8 basata sui semi delle piante erbacee ed integrata con altri alimenti di origine vegetale (bacche, frutta, foglioline, germogli) e, soprattutto durante il periodo degli amori, da piccoli insetti e larve, che vengono dati anche ai piccoli.\nIl periodo riproduttivo coincide coi mesi caldi: si tratta di uccelli monogami e molto apprezzati per il canto melodioso dei maschi, che lo utilizzano per attrarre le femmine e che ha reso questi animali molto pregiati come animali da compagnia. Mentre la femmina si occupa di costruire il nido a coppa fra i rami e di covare le uova, il maschio trova il cibo per s\u00e9, per la compagna e per i piccoli, che vengono accuditi da ambedue i \"partner\".\nDistribuzione e habitat.\nIl cardellino \u00e8 la specie dall'areale pi\u00f9 ampio, comprendente buona parte dell'ecozona paleartica: esso si sovrappone a quello delle due specie di venturone, che vivono rispettivamente in Europa centro-occidentale, Corsica e isole tirreniche e con le quali vive in simpatria, popolando le aree cespugliose ed alberate con presenza di radure di una veriet\u00e0 di ambienti, dalla macchia mediterranea alla taiga.\nTassonomia.\nAl genere vengono ascritte tre specie:\nLe sottospecie asiatiche del cardellino vengono tradizionalmente considerate facenti parte di una specie a s\u00e9 stante, \"Carduelis caniceps\", e sussiste un acceso dibattito in seno alla comunit\u00e0 scientifica sulla loro ascrizione o meno a questa specie.\nIn passato, il genere \"Carduelis\" rappresentava uno dei generi pi\u00f9 numerosi in seno alla famiglia Fringillidae: recenti analisi del DNA mitocondriale hanno dimostrato la polifilia del genere, con un conseguente scorporo di numerose specie che sono andate a costituire i generi \"Acanthis\", \"Chloris\", \"Linaria\" e \"Spinus\": paradossalmente, assieme al cardellino sono rimaste ascritte al genere solo le due specie di venturone, tradizionalmente invece ascritte a \"Serinus\" (rivelatosi anch'esso polifiletico).\nNell'ambito della trib\u00f9 dei Carduelini, il genere \"Carduelis\" occupa un clade assieme al \"taxon\" fratello \"Chrysocorythus\" e al clade \"Serinus\"-\"Spinus\"."}
{"id": "550714", "revid": "767487", "url": "https://it.wikipedia.org/wiki?curid=550714", "title": "Vincenzo Legrenzio Ciampi", "text": "Biografia.\nStudi\u00f2 dapprima a Piacenza sotto la guida del maestro di cappella Rondini, poi con Francesco Durante e Leonardo Leo a Napoli. Fu proprio presso la scuola napoletana che acquis\u00ec il suo stile composito per l'opera buffa, genere in cui fu maggiormente apprezzato. Tra il 1746 e 1747 lavor\u00f2 a Palermo come clavicembalistae alle percussioni. Successivamente si rec\u00f2 prima a Parigi e poi a Londra, dove rimase dal 1748 al 1756. Dopo un breve soggiorno a Bruxelles, dal 1747 prest\u00f2 servizio come maestro di cappella all'Ospedale degli Incurabili a Venezia. Ivi mor\u00ec, di apoplessia, durante le prove per la rappresentazione della sua ultima opera, \"Antigona\", nel 1762.\nOltre alle opere liriche, compose parecchia musica da camera, per lo pi\u00f9 scritta tra il 1751 e il 1756 a Londra, che fu discretamente apprezzata. Tuttavia il campo in cui ebbe maggior successo rimase l'opera buffa. Tra i suoi lavori pi\u00f9 noti si ricorda l'opera \"Bertoldo alla corte\" rappresentata a Parigi il 12 novembre 1754, la quale fu ben accolta dal pubblico e l'opera \"Gli tre cicisbei ridicoli\", rappresentata a Londra il 14 marzo 1749, contenente la famosa aria \"Tre giorni son che Nina\", che per pi\u00f9 di un secolo \u00e8 attribuita erroneamente a Giovanni Battista Pergolesi. Il suo stile compositivo si colloca a met\u00e0 strada tra lo stile barocco e quello galante.\nLavori.\nOpere.\n\"Sono note 25 opere di Ciampi; l'anno e la citt\u00e0 si riferiscono alla prima rappresentazione.\""}
{"id": "550715", "revid": "1543377", "url": "https://it.wikipedia.org/wiki?curid=550715", "title": "Cheiloschisi", "text": "La cheiloschisi, comunemente chiamata labbro leporino o gola lupina, \u00e8 una mesoprosoposchisi del labbro superiore. Si manifesta mediamente in un neonato ogni 800. Pu\u00f2 colpire la zona labiale, nasale e in alcuni casi anche la zona gengivale o del palato. Esistono diverse classificazioni di tale malattia, dalle pi\u00f9 leggere alle pi\u00f9 invasive. La malformazione si forma in gravidanza a causa di una cattiva o assente coesione del tessuto cartilagineo sotto la fossa nasale. I bambini affetti possono essere curati con la chirurgia, ma nei primi anni di vita, possono mostrare problematiche nel parlare o mangiare, in casi pi\u00f9 gravi anche nella respirazione.\nClassificazione.\nLa cheiloschisi si suddivide in tre diverse categorie secondo la zona che colpisce. La labioschisi, comunemente chiamata con il termine \"labbro leporino\", interessa la zona superiore della bocca, \u00e8 causata dalla mancata saldatura delle tre parti dell'embrione del labbro superiore. Pu\u00f2 essere pi\u00f9 lieve, colpendo la prima parte del labbro o pi\u00f9 aggressiva andando a raggiungere la prima parte della narice. La palatoschisi \u00e8 una malformazione che interessa esclusivamente il palato. Pu\u00f2 colpire solo il palato molle o solo il palato duro colpendo la parte anteriore degli incisivi. C'\u00e8 una sottospecie di palatoschisi chiamata schisi sottomucose, dove la zona colpita \u00e8 la muscolatura sottostante la mucosa, che non \u00e8 saldata. La labiopalatoschisi consiste nell'unione di palatoschisi e labioschisi, pu\u00f2 colpire la zona mascellare, nasale o creare anomalie dentali. Pu\u00f2 essere unilaterale o bilaterale. Unilaterale \u00e8 quando il labbro si divide in due parti, bilaterale quando il labbro presenta due fessure e quindi si suddivide in tre parti.\nEziologia.\nLe cause della Cheiloschisi possono essere due: ereditariet\u00e0 o influenza di fattori esterni.\nIl 20% dei bambini \u00e8 affetto da cheiloschisi a causa di ereditariet\u00e0, uno o pi\u00f9 membri familiari possiedono la stessa patologia, mentre l'80% \u00e8 stato causato da fattori esterni come fumo, alcol, infezioni o farmaci.\nEziopatogenesi.\nIl processo di eziopatogenesi varia in base alla causa della patologia. Quando il feto \u00e8 colpito da infezioni virali, quali la rosolia, l'herpes simplex, la toxoplasmosi, ipo- o ipervitaminosi, si infetta nelle prime dodici settimane di gravidanza. Mentre un problema secondario emerso negli ultimi anni \u00e8 la mancanza di acido folico nel feto, pu\u00f2 essere causato da una dieta trascurata da parte della madre ed \u00e8 particolarmente frequente nei paesi del terzo mondo, dove l'alimentazione \u00e8 scarsa; o pu\u00f2 essere ereditario, quando il feto presenta problemi di mancanza dell'acido.\nEmbriologia.\nLa formazione della bocca inizia tra la 5\u00aa e la 7\u00aa settimana di gravidanza. Il processo incomincia con la formazione del labbro superiore con la congiunzione di tre strutture: due processi laterali mascellari e un processo fronto-nasale. Dai due processi laterali si formano le parti latistanti del labbro superiore e l\u2019arcata alveolo-gengivale, dal processo fronto-nasale si formano la premaxilla e la parte mediana del labbro. La malformazione nasce in questo punto del processo a causa del mesoderma che non si margina correttamente nella struttura ectodermica gi\u00e0 fissata regolarmente. Terminato il processo di formazione del labbro superiore si congiunge il palato, che ha origine da tre strutture e si suddivide in due parti; palato primario e palato secondario. Il palato primario chiamato anche premaxilla \u00e8 posto davanti agli incisivi e si origina nel processo fronto-nasale. Il palato secondario si estende dal forame incisivo fino all\u2019ugola e si forma fra la 7\u00aa e la 9\u00aa settimana di gravidanza dall'unione dei due processi mascellari, detti anche palatini. I processi mascellari si congiungono alla linea mediana della premaxilla e al setto nasale.\nEpidemiologia.\nLa malformazione si presenta mediamente in un neonato ogni settecento nascite. Il sesso femminile \u00e8 pi\u00f9 propenso a sviluppare la labioschisi, e colpisce il labbro e, dipendentemente dall'individuo, il palato a un bambino su due bambine. Il sesso maschile \u00e8 pi\u00f9 incline a sviluppare la palatoschisi, e prende il palato escludendo il labbro a una bambina ogni due maschi. La malformazione \u00e8 maggiormente diagnosticata in Asia e in Africa, dove l\u2019igiene in gravidanza e la cura della madre sono minori.\nDiagnosi.\nLa cheiloschisi \u00e8 una malformazione visibile a occhio nudo. La diagnosi viene effettuata a partire dalla dodicesima settimana quando l'embrione \u00e8 abbastanza sviluppato. Il feto \u00e8 controllato con le normali visite ginecologiche, per questo motivo \u00e8 fondamentale per la salute del bambino la frequenza costante dal medico ginecologo.\nProblematiche.\nI neonati affetti dalla cheiloschisi non presentano unicamente problemi fisici ma anche legati all\u2019alimentazione, allo sviluppo dell\u2019udito, della dentatura, alla comunicazione orale.\nAllattamento.\nI neonati affetti da palatoschisi e labiopalatoschisi, a differenza di quelli affetti da labioschisi, hanno problemi durante l'allattamento. A causa della cavit\u00e0 presente nel palato i neonati non sono in grado di suggere il capezzolo. Il medico chirurgo e il medico ortodontico possono munire il bambino di un tiralatte, un biberon particolare o delle placche che aiutano il neonato a succhiare il latte. Le placchette vengono incollate con lo stesso materiale delle dentiere, possono essere applicate sin dalla nascita e devono essere controllate periodicamente.\nAlimentazione.\nA causa dell'apertura al palato durante l'ingerimento i liquidi e il cibo rischiano di passare nella trachea dalla bocca al naso. Per evitare questo sono stati inventati ciucci e biberon che bloccano il solco deviando il cibo verso l'esofago. Alcuni bambini portano un palato artificiale per mangiare senza problemi in attesa dell'operazione.\nInfezioni uditive.\nI bambini con questa malformazione sono ad alto rischio d'infezioni alle vie uditive. La malformazione porta con pi\u00f9 facilit\u00e0 a una produzione di un fluido all'interno delle orecchie che causa un'infezione. Se non curata, l'infezione pu\u00f2 causare la perdita dell'udito. I neonati affetti da questa patologia devono portare dei tubi nell'apparato uditivo che aiuti il drenaggio del liquido. Le vie uditive devono essere controllate una volta l\u2019anno.\nProblemi nel parlare.\nAlcuni neonati presentano problemi nel parlare. La voce diventa nasale e pu\u00f2 rendere difficoltosa la comprensione. A volte questi problemi possono essere risolti con la chirurgia, altre volte la famiglia \u00e8 tenuta a recarsi dal medico logopedista.\nProblemi alla dentatura.\nI neonati affetti possono avere problemi con la formazione della cresta alveolare. Essa \u00e8 la parte superiore della gengiva che contiene i denti. La malformazione della cresta alveolare pu\u00f2 influire sulla formazione della dentatura. I bambini con questo problema possono mostrare anomalie ai denti: rotazioni, malformazioni, mancanze o presenze extra di denti permanenti. Questi difetti possono essere curati con trattamenti ortodontici o con operazioni al cavo orale.\nTerapia.\nL'unica terapia attualmente esistente per il labbro leporino \u00e8 la chirurgia. La prima operazione viene fatta durante il terzo mese d'et\u00e0. Il processo \u00e8 lungo e avviene attraverso varie sedute di rimodellamento. Nel corso della terapia, se la malformazione comprende anche il palato, pu\u00f2 essere necessaria l'applicazione di una protesi.\nQuando il caso \u00e8 lieve e non va a comportare seri problemi alla salute del bambino, il medico chirurgo pu\u00f2 lasciare la scelta dell'operazione ai genitori.\nAl termine del trattamento i risultati non sono sempre eccelsi, e saranno presenti le cicatrici post-intervento."}
{"id": "550717", "revid": "174925", "url": "https://it.wikipedia.org/wiki?curid=550717", "title": "San Roberto di La Chaise-Dieu", "text": ""}
{"id": "550720", "revid": "371529", "url": "https://it.wikipedia.org/wiki?curid=550720", "title": "Holidays in the Sun", "text": "Holidays in the Sun \u00e8 il quarto singolo della punk-band Sex Pistols. Pubblicato il 15 ottobre 1977, fu l'ultimo singolo pubblicato dalla band con in formazione Johnny Rotten. Il singolo raggiunse la posizione numero 8 della classifica britannica. Steve Jones e Paul Cook avrebbero successivamente inciso un altro singolo, \"No One Is Innocent\" con Ronnie Biggs alla voce, e Sid Vicious avrebbe pubblicato le cover \"My Way\" e \"Somethin' Else\" a nome Sex Pistols.\nIl brano.\nL'ispirazione per la composizione del brano avvenne durante un viaggio sull'isola di Jersey: \u00abCercammo di fare le \"nostre vacanze al sole\" all'isola di Jersey ma non funzion\u00f2. Ci buttarono fuori\u00bb. A questo breve soggiorno fece seguito un periodo di un paio di settimane a Berlino. Anche se descritta dai membri della band come una citt\u00e0 \"piovosa e deprimente\", i Sex Pistols erano comunque sollevati dall'aver lasciato Londra. John Lydon disse: \u00abEssere a Londra in quel periodo ci faceva sentire come dei prigionieri in un campo di concentramento. C'erano odio e continui atti di violenza nei nostri confronti. La cosa migliore che potevamo fare era quella di cambiare campo di prigionia. Berlino e la sua decadenza furono una buona idea. La canzone nacque da ci\u00f2. Amo Berlino. Amavo il muro e la pazzia del posto. I comunisti guardavano all'atmosfera da circo di Berlino ovest, che non dormiva mai, e quella sarebbe rimasta la loro immagine dell'occidente\u00bb.\n\"Holidays in the Sun\" venne estratto dall'album \"Never Mind the Bollocks, Here's the Sex Pistols\". La B-side presente nel singolo \u00e8 \"Satellite\", una canzone che parla della loro performance nella \"citt\u00e0 satellite\", ci\u00f2 piacque al gruppo perch\u00e9 fu l'unica occasione dove poterono suonare distanti dal loro manager Malcolm McLaren e i suoi soci.\nNelle linee di basso della canzone dei Pistols alcuni hanno notato somiglianze con \"In the City\", singolo del gruppo The Jam pubblicato pochi mesi prima."}
{"id": "550723", "revid": "1226", "url": "https://it.wikipedia.org/wiki?curid=550723", "title": "Fiume Brenta", "text": ""}
{"id": "550729", "revid": "340520", "url": "https://it.wikipedia.org/wiki?curid=550729", "title": "Surf music", "text": "La surf music, talvolta denominata surf rock e surf pop, \u00e8 un genere di musica rock, uno tra gli stili del rock &amp; roll americano dell'inizio degli anni sessanta.\nStoria.\nLa surf music era strettamente associata alla cultura del surf, la voga giovanile nata in quel periodo sulle spiagge della California meridionale. La prima ondata di surf music, quasi rigorosamente strumentale, fu lanciata da Dick Dale col suo singolo \"Let's Go Trippin\"'. Il singolo ebbe un successo considerevole, limitatamente alla California; e ispir\u00f2 numerose altre band\nesordienti, non solo locali, come The Chantays e Surfaris. Lo stile di Dale, nella falsariga del rock'n'roll strumentale allora in gran voga (Ventures, Shadows, Link Wray, Duane Eddy) era basato su un suono di chitarra arricchito con generose dosi di effetto di riverbero. Dick Dale definiva il surf rock come la sensazione di praticare il surf, trasportata in senso musicale.\nI Beach Boys ebbero un successo planetario con uno stile diverso, basato su armonie vocali, e ispirato al R&amp;B e al doo-wop degli anni '50, ma con testi legati al surf e alle spiagge, difatti si tende a parlare di stile \"beach-song\", distinto, sebbene strettamente legato, dal surf strumentale.\nIl loro successo convinse altri gruppi vocali, come Jan &amp; Dean e Ronny &amp; the Daytonas, a ricalcare le loro orme e anche alcuni complessi strumentali, come i Pyramids decisero di adottare un repertorio misto, vocale e strumentale.\nIl sound della surf music rimase un'ispirazione per i chitarristi degli anni sessanta ed il genere torn\u00f2 popolare negli anni novanta, grazie ad alcune band, come Jon and the Nightriders, che ripercorsero la strada dei loro predecessori, dando vita a un Surf Revival, e grazie a film come Pulp Fiction, la cui colonna sonora era abbondantemente composta da classici surf anni '60, come\nil successo di Dick Dale, Misirlou.\nIl revival.\nIl revival del genere cominci\u00f2 ad emergere verso i fine anni ottanta e anni novanta, principalmente negli Stati Uniti, anche se adottato da numerosi complessi in giro per il mondo.\nFu un limitato fenomeno underground che recuperava in maniera pi\u00f9 o meno filologica le sonorit\u00e0 del surf degli anni sessanta, talvolta con derive garage rock e punk rock. Si possono citare tra i pi\u00f9 noti i Phantom Surfers, Men or Astromen, The Bambi Molesters."}
{"id": "550730", "revid": "438678", "url": "https://it.wikipedia.org/wiki?curid=550730", "title": "Pretty Woman", "text": "Pretty Woman \u00e8 un film romantico del 1990, diretto da Garry Marshall ed interpretato da Richard Gere e Julia Roberts.\nLa pellicola \u00e8 considerata da molti critici come uno dei pi\u00f9 grandi successi del proprio genere, con un incasso complessivo di circa 463,4 milioni di dollari.\nTrama.\nEdward Lewis \u00e8 un affarista miliardario: la sua strategia lavorativa consiste nell'acquistare compagnie con difficolt\u00e0 economiche, sull'orlo del fallimento, per poi rivenderle in piccole parti, in modo che il ricavo di vendita sia di gran lunga superiore al costo sostenuto per l'acquisto. Mentre si trova sulla Hollywood Boulevard per chiedere indicazioni, incontra una giovane prostituta di nome Vivian Ward, che si dimostra disposta ad aiutarlo in cambio di una piccola somma di denaro. Saliti in macchina, i due raggiungono l'hotel dove doveva recarsi Edward e passano la notte insieme. Il giorno dopo Edward propone alla ragazza un \"affare\": restare con lui per l'intera settimana a un prezzo da capogiro. La ragazza, senza troppe reticenze, accetta. Oltre alla cifra che dovr\u00e0 pagare, Edward si impegna anche a comprarle qualche vestito da indossare durante una cena di affari.\nVivian si dirige cos\u00ec con dei contanti dati da Lewis a fare shopping sulla Rodeo Drive, ma viene snobbata dalle commesse che la deridono a causa della sua apparenza trascurata e volgare. Inizialmente anche il direttore dell'albergo Barney Thompson si dimostra sorpreso, ma decide comunque di aiutarla a comprare un vestito. Edward ritorna ed \u00e8 visibilmente stupito dalla trasformazione di Vivian. Durante la cena di lavoro, Edward fa presente alla societ\u00e0 di James Morse di volerla smantellare una volta acquistata e quest'ultimo, arrabbiato, abbandona la cena insieme a suo nipote. La mattina dopo, Vivian racconta ad Edward ci\u00f2 che le era accaduto il giorno prima sulla Rodeo Drive e i due si dirigono nuovamente in quella strada ma in un negozio diverso.\nDopo aver mostrato le carte di credito al direttore e avergli intimato di trattare la ragazza con tutti i riguardi, Edward lascia il negozio. Cos\u00ec Vivian compra un'ingente quantit\u00e0 di abiti, poi passa dal primo negozio umiliando le commesse che l'avevano snobbata e fa il suo ritorno in hotel. Il giorno seguente, Edward porta Vivian ad una partita di polo. Mentre Vivian chiacchiera con David Morse, il nipote dell'uomo coinvolto in affari con Edward, Philip Stuckey (avvocato di Edward) comincia a preoccuparsi dell'onest\u00e0 della ragazza e chiede se ci sono possibilit\u00e0 che lei fosse una spia. Edward lo rassicura dicendogli che \u00e8 una prostituta, cos\u00ec Philip va da lei e dopo essersi offerto di assumerla una volta finito con Edward, la insulta.\nQuando tornano in albergo, lei si dimostra furiosa con Edward per aver raccontato a Philip la sua professione e decide cos\u00ec di andarsene, ma lui riesce a fermarla davanti all'ascensore e la convince, scusandosi, di portare a termine la settimana. Il giorno successivo, Edward lascia il lavoro prima del solito e porta Vivian a vedere uno spettacolo a San Francisco con il suo jet privato. Una volta ritornati all'hotel, i due giocano a scacchi e Vivian convince Edward a prendersi un altro giorno di ferie. Cos\u00ec la mattina dopo i due trascorrono l'intera giornata insieme, e, una volta fatto ritorno in hotel, i due fanno l'amore. Poco prima di addormentarsi, Vivian ammette di essersi innamorata di Edward.\nDurante la colazione del giorno successivo, Edward offre a Vivian un appartamento in cui vivere cos\u00ec da poter continuare a vederla. Lei si sente per\u00f2 offesa dalla proposta e non la accetta. Edward va cos\u00ec a lavorare senza risolvere la situazione. Intanto Kit, la giovane prostituta che coabita con Vivian, raggiunge quest\u2019ultima e si rende conto che l'amica \u00e8 innamorata di Edward. Nel frattempo Edward si incontra con il signor Morse per chiudere l'affare, ma decide di non comprare pi\u00f9 l'attivit\u00e0 e anzi, si offre di aiutarla economicamente. L'avvocato Stuckey chiede spiegazioni a Edward, ma quest'ultimo se ne va senza rispondere. Poco dopo l'avvocato raggiunge l'hotel in cui Edward alloggia, ma trova Vivian e cerca di violentarla. Edward arriva giusto in tempo per fermare Philip, e lo butta fuori dalla stanza. Edward cerca di convincere Vivian a rimanere con lui solo nel caso lo volesse e non per i soldi, ma lei rifiuta ancora e ritorna all'appartamento che condivide con Kit. Dopo aver donato un po' di soldi alla sua amica, che user\u00e0 per frequentare una scuola d'estetista che le permetter\u00e0 di togliersi dalla strada, decide di partire per San Francisco per concludere gli studi e vivere una vita migliore. Edward sale in macchina con l'autista e, anzich\u00e9 andare all'aeroporto dove era diretto, raggiunge l'appartamento di Vivian. Lui le dichiara il suo amore sulla scala antincendio e infine i due si baciano appassionatamente.\nProduzione.\nIn origine \"Pretty Woman\" doveva essere un film drammatico. La relazione tra Vivian e Edward originariamente aveva anche temi controversi, tra cui la dipendenza dalla droga di Vivian: una parte del patto era infatti che non doveva drogarsi per una settimana. Nella versione originale \u00e8 presente anche una scena in cui Edward butta fuori Vivian dalla sua auto e se ne va. Tutte queste parti della sceneggiatura vennero considerate dannose per la rappresentazione simpatica di lei dal produttore esecutivo, Laura Ziskin. Tali scene vennero cos\u00ec rimosse e incorporate nel personaggio dell'amica di Vivian, Kit.\nCast.\nLa ricerca degli attori per Pretty Woman fu un processo piuttosto lungo. Il regista Marshall aveva inizialmente preso in considerazione Christopher Reeve, Daniel Day-Lewis, Denzel Washington e Al Pacino per il ruolo del miliardario Edward Lewis. Anche per la parte di Vivian ci furono varie considerazioni. Inizialmente infatti, il regista offr\u00ec la parte a Karen Allen, Meg Ryan, Michelle Pfeiffer, Molly Ringwald, Daryl Hannah, Jennifer Jason Leigh e Valeria Golino. Quando tutte le attrici rifiutarono il ruolo, il regista decise di affidare la parte alla allora poco conosciuta Julia Roberts, che proprio con questo film si afferm\u00f2 come una delle migliori attrici del momento.\nRiprese.\nLe riprese del film - durate dal 24 luglio al 18 ottobre 1989 - vennero girate principalmente a Los Angeles, in California, precisamente a Beverly Hills, mentre quelle dell'hotel furono effettuate presso l'Hotel Ambassador di Los Angeles.\nDistribuzione.\nIl film \u00e8 uscito nelle sale statunitensi il 23 marzo 1990. In Italia, invece, il 14 luglio dello stesso anno.\nEdizione Italiana.\nLa direzione del doppiaggio italiano \u00e8 a cura di Manlio De Angelis, su dialoghi di Sergio Jacquier, per conto della C.D.C.\nColonna sonora.\n\"Pretty Woman\" \u00e8 noto anche per la colonna sonora di notevole successo, che riprende la canzone del 1964 \"Oh, Pretty Woman\" di Roy Orbison, che ha ispirato il titolo del film. Il sottofondo musicale \u00e8 stato composto da James Newton Howard. Intitolata \"He Sleeps / Love Theme\", questa composizione per pianoforte \u00e8 ispirata a \"Racing in the Street\" di Bruce Springsteen. Figurano inoltre i seguenti pezzi:\nSequel.\nAlle insistenti voci che per anni avrebbero voluto un sequel di \"Pretty Woman\", Richard Gere non ha mai risposto, mentre l'attrice Julia Roberts ha sempre chiarito la sua posizione, definendosi troppo in l\u00e0 con gli anni per tornare a ricoprire quel ruolo.\nAccoglienza.\nIncassi.\nCon un budget di circa 14 milioni di dollari, la pellicola fu un enorme successo al botteghino. Il film guadagn\u00f2 178.406.268 dollari negli Stati Uniti e altri 285.000.000 dollari nel resto del mondo per un totale di 463.406.268 dollari. \"Pretty Woman\" divenne cos\u00ec il quarto film di maggior incasso del 1990 negli Stati Uniti e il terzo maggior incasso in tutto il mondo.\nCritica.\nIl film ricevette anche pareri molto positivi da parte della critica. Venne elogiata in particolare l'interpretazione di Julia Roberts nel ruolo della giovane prostituta che le valse una candidatura all'Oscar alla miglior attrice nel 1991. La pellicola venne anche premiata ai Golden Globe dello stesso anno, con Julia Roberts che vinse il premio come miglior attrice in un film commedia o musicale."}
{"id": "550737", "revid": "436907", "url": "https://it.wikipedia.org/wiki?curid=550737", "title": "Beat (King Crimson)", "text": "Beat \u00e8 il nono album in studio del gruppo musicale britannico King Crimson, pubblicato il 18 giugno 1982 dalla E.G. Records.\nDescrizione.\nSecondo quanto riportato dal \"Trouser Press Record Guide\", l'album \u00e8 incentrato sul venticinquesimo anniversario dalla pubblicazione di \"Sulla strada\" di Jack Kerouac. Il titolo dell'album \u00e8 inoltre dovuto alla forte ispirazione agli scrittori della Beat Generation.\nIl brano d'apertura \"Neal and Jack and Me\" \u00e8 la traccia pi\u00f9 chiaramente ispirata agli scrittori beat. Il \"Jack\" del titolo \u00e8 riferito al sopracitato Kerouac, mentre il \"Neal\" \u00e8 riferito a Neal Cassady. \"Sartori in Tangier\" deve il suo titolo al romanzo di Kerouac intitolato \"Satori a Parigi\". La citt\u00e0 di Tangeri, in Marocco, \u00e8 il luogo dove molti scrittori beat risiedevano, lontani dalla loro patria. \"The Howler\" si riferisce invece al poema \"Urlo\" di Allen Ginsberg.\nTracce.\nTesti di Adrian Belew (eccetto dove indicato), musiche dei King Crimson."}
{"id": "550739", "revid": "110157", "url": "https://it.wikipedia.org/wiki?curid=550739", "title": "CONCACAF Gold Cup 2005", "text": "La CONCACAF Gold Cup 2005 \u00e8 stata la 18\u00aa edizione (l'8\u00aa con la formula attuale) di questo torneo di calcio continentale per squadre nazionali maggiori maschili organizzato dalla CONCACAF.\nIl torneo si \u00e8 disputato dal 6 al 24 luglio 2005 negli Stati Uniti d'America. Parteciparono su invito due nazionali non appartenenti alla CONCACAF: la e il . Il trofeo fu vinto per la terza volta dagli , che in finale sconfissero ai tiri di rigore (0-0 al 120\u00ba minuto di gioco). Il panamense Luis Tejada fu premiato come miglior giocatore del torneo.\nPer questa edizione la formula del torneo fu modificata: si pass\u00f2 dalla suddivisione delle nazionali in 4 gironi di 3 squadre ciascuno a quella, adottata anche nella Coppa America, di 3 gironi composti da 4 squadre. Secondo questa formula, ai quarti di finale approdano le prime due squadre di ogni gruppo pi\u00f9 le due migliori terze.\nDurante il torneo alcune partite del Gruppo A che dovevano svolgersi a Miami furono posticipate a causa dell'arrivo dell'Uragano Dennis.\nFormula.\n40 membri CONCACAF: 12 posti disponibili per la fase finale. (come paese ospitante), (in qualit\u00e0 di ospite della manifestazione, affiliata alla CONMEBOL) e (in qualit\u00e0 di ospite della manifestazione, affiliata alla CAF) sono qualificati direttamente alla fase finale. Rimangono 39 squadre per nove posti disponibili per la fase finale. Le squadre e i posti disponibili sono suddivisi in tre zone di qualificazione: \"Nord America\" (2 posti), \"Centro America\" (4 posti), \"Caraibi\" (3 posti).\nStatistiche.\nClassifica marcatori.\n3 reti\n2 reti\n1 rete"}
{"id": "550743", "revid": "767487", "url": "https://it.wikipedia.org/wiki?curid=550743", "title": "Three of a Perfect Pair", "text": "Three of a Perfect Pair \u00e8 un album dei King Crimson pubblicato nel giugno del 1984 dalla E.G. Records.\nIl disco.\nDivenne famoso perch\u00e9 diviso in due lati distinti: il primo lato conteneva le tracce pi\u00f9 accessibili; il secondo, invece, conteneva un'offerta improntata sulla sperimentazione. Si trattava di una sorta di favore riservato ai fan dei King Crimson che gradivano solamente le canzoni pi\u00f9 orecchiabili; in questo modo infatti si evitava all'ascoltatore di saltare le canzoni a lui non gradite.\nLe tracce che vanno dalla decima alla quindicesima non facevano parte della versione originale e vennero aggiunte nella ristampa del 2001."}
{"id": "550751", "revid": "767487", "url": "https://it.wikipedia.org/wiki?curid=550751", "title": "Westway to the World", "text": "Westway to the World \u00e8 un film-documentario del 2000 sul gruppo musicale punk rock britannico The Clash diretto da Don Letts.\nContenuti.\nIl film presenta esibizioni \"live\" nei pi\u00f9 svariati club inglesi fino a quelli negli stadi (allo Shea Stadium di New York) e molte interviste a Mick Jones, Paul Simonon, Topper Headon e Joe Strummer, senza dimenticare numerose persone legate ai Clash."}
{"id": "550758", "revid": "842", "url": "https://it.wikipedia.org/wiki?curid=550758", "title": "Cardassia Primo", "text": ""}
{"id": "550766", "revid": "287204", "url": "https://it.wikipedia.org/wiki?curid=550766", "title": "Fabrizio Boschi", "text": "Biografia.\nEra nipote per via paterna dei pittori Francesco ed Alfonso Boschi, i quali erano imparentati per via materna con Matteo Rosselli, caposcuola fiorentino dell'epoca e maestro di tutta la generazione dei \"cugini\". Tra i vari artisti dell'epoca le sue opere si distinguono per la ricchezza della resa pittorica e per l'eccezionale capacit\u00e0 di disegnatore. Filippo Baldinucci defin\u00ec la sua arte di \"\"belle idee\" espresse con \"nobilt\u00e0 di maniera\"\" e ne lod\u00f2 la capacit\u00e0 di collocare numerose figure nelle pale.\nCol suo maestro Passignano lavor\u00f2 agli addobbi nel Duomo di Firenze per le nozze di Cosimo II de' Medici con Maria Maddalena d'Austria.\nEsegu\u00ec alcune delle decorazioni pitture celebrative di Michelangelo nella Casa Buonarroti e fu tra i pittori della facciata del palazzo dell'Antella in piazza Santa Croce. Altrte opere sono il tabernacolo al canto del Bargello, quello tra via del Parione e via della Vigna Nuova, e dipinti per varie chiese fiorentine tra cui Santa Lucia dei Magnoli, Sant'Agata, San Marco (dove esegu\u00ec anche due lunette nel chiostro di Sant'Antonino), Santa Trinita, San Lorenzo, San Giovannino dei Cavalieri, San Pier Maggiore e la Certosa del Galluzzo. Al 1619 risale l\"Ultima cena\" nel refettorio dell'ospedale Bonifacio in via San Gallo, e poco dopo lavor\u00f2 nel Casino Mediceo di San Marco. Un suo dipinto venne anche richiesto per il palazzo del Lussemburgo a Parigi, per la corte di Maria de' Medici. Sue opere si trovano anche a Pistoia e Castiglion d'Orcia.\nFurono suoi allievi Simone Pignoni, Jacopo Chiavistelli, Giovanni Rosi e altri.\nDal luglio a novembre 2006 il museo di Casa Buonarroti a Firenze gli ha dedicato una mostra monografica che si proponeva di riscoprire e divulgare l'opera di questo autore."}
{"id": "550797", "revid": "121984298", "url": "https://it.wikipedia.org/wiki?curid=550797", "title": "Kofun", "text": "I sono delle antiche sepolture presenti in Giappone, tipicamente sotto forma di tumuli e megaliti, risalenti alla protostoria. Diedero il nome al periodo Kofun (250-538 d.C.).\nTopografia.\nI tumuli dei kofun hanno acquistato varie conformazioni nel corso della storia. La conformazione pi\u00f9 comune assume una forma simile a quella di un buco di una serratura (praticamente vede rappresentato un cerchio sopra un trapezio), tuttavia esistono anche kofun con forme circolari (empun), rettangolari (zempokoho) e quadrati (hofun). Il kofun a forma di serratura (zempo koen) \u00e8 tipicamente giapponese. La camera funeraria in genere veniva posta nelle camere circolari. La parte anteriore del kofun di solito era orientato in direzione sud o ovest. Gli Haniwa venivano schierati per poter proteggere e delimitare l'area sacra. Alcuni kofun sono circondati da un fossato, altri da pozzi d'acqua che dovevano simboleggiare la separazione tra il mondo della vita e quello della morte. Molti kofun in origine erano comuni colline, molto probabilmente sono state scolpite fino ad ottenere la loro forma finale. Le dimensioni dei kofun sono varie, ma possono superare il 400 metri in lunghezza. Le tombe di alcuni imperatori, come l'imperatore Ojin e Nintoku, sono considerati i kofun pi\u00f9 grandi in assoluto.\nI kofun sono classificati anche in base all'entrata della camera mortuaria, che poteva essere verticale (tate-ana) o orizzontale (yoko-ana).\nNel tardo periodo kofun cominciano ad apparire dei kofun collettivi, destinati ad ospitare le salme della popolazione.\nSviluppo dei kofun.\nSi dice che il kofun giapponese pi\u00f9 antico sia quello di Hokenoyama situato a Sakurai, Nara, e risalente alla fine del terzo secolo. In genere per costruire un kofun si posizionava una bara in legno in fondo ad un pozzo, che poi veniva ricoperto da pietre e terra.\nA Makimuku, nel distretto di Sakurai, \u00e8 stato trovato il kofun zempo koen pi\u00f9 antico, risalente agli inizi del quarto secolo. I kofun zempo koen si diffusero da Yamato a Kawachi (dove \u00e8 costruito il kofun dell'imperatore Nintoku) in tutto il paese nel quinto secolo. Risalgono alla fine del quinto secolo alcuni kofun zempo koen ritrovati nella confederazione di Gaya in Corea.\nAll'inizio del quinto secolo i kofun aumentarono notevolmente di volume per diventare sempre pi\u00f9 sfarzosi, mentre verso la fine del secolo aumentarono di numero ma diventarono sempre pi\u00f9 modesti. \nSi crede che la diffusione dei kofun zempo koen sia la prova evidente dell'espansione della corte di Yamato, anche se c'\u00e8 chi sostiene che si tratti di una semplice diffusione culturale avvenuta progressivamente e che ha poco a che fare con l'espansione politica.\nPer quel che riguarda i kofun ritrovati in Corea potrebbero essere un segno dell'influenza della cultura giapponese, o anche tombe fatte costruire appositamente da alcuni aristocratici giapponesi residenti in Corea."}
{"id": "550798", "revid": "827882", "url": "https://it.wikipedia.org/wiki?curid=550798", "title": "Nihilist", "text": ""}
{"id": "550805", "revid": "17654", "url": "https://it.wikipedia.org/wiki?curid=550805", "title": "Serie di Harry Potter", "text": ""}
{"id": "550807", "revid": "767487", "url": "https://it.wikipedia.org/wiki?curid=550807", "title": "Repulsion", "text": "I Repulsion sono un gruppo Deathgrind statunitense proveniente da Flint, nel Michigan.\nBiografia.\nla band si form\u00f2 nel 1984 sotto il nome di \"Temper\". La formazione era composta da Scott Carlson alla voce, Matt Olivo e Matt Diffin alle chitarre, Sean McDonald al basso e James Auten alla batteria, e suonavano principalmente delle cover di Iron Maiden e Charged GBH. Nell'estate dell'84 Diffin lasci\u00f2 il gruppo seguito a ruota da Auten che fu rimpiazzato da Phil Hines (proveniente da una punk band locale, i \"Dissonance\") e il nome fu mutato prima in \"Ultraviolence\", poi in \"Genocide\": a questo punto il quartetto era musicalmente influenzato da Hellhammer, Celtic Frost, Discharge, Voivod, Crucifix, Slayer, GBH, Venom, Slaughter e liricamente sia dai film splatter/horror come \"Dawn of the dead\", \"Re-Animator\" e \"The Evil Dead\" che dalle apocalittiche visioni urlate dai Discharge.\nComposti alcuni pezzi propri la band si rintan\u00f2 nella casa di Hines e registr\u00f2 una cassetta di tre pezzi che velocemente cominci\u00f2 a circolare nell'ambiente dei tape-traders tramite il classico passaparola tipico di quegli anni, tanto che i Genocide ebbero addirittura l'occasione di aprire per gli Slayer durante una tappa del loro primo tour statunitense (novembre 1984).\nDopo diversi mesi di instabilit\u00e0 nella line-up, Carlson e Olivo entrarono in contatto con due ragazzi della Florida, Chuck Schuldiner e Kam Lee (che muovevano i loro primi passi con la loro band, i \"Mantas\") avendo l'intenzione di fondere i due gruppi sotto il nome di \"Death\": fu cos\u00ec che i due si trasferirono in Florida per dar vita a questo progetto ma dopo alcune prove Lee abbandon\u00f2 i suoi compagni lasciandoli senza batterista, e Chuck si trasfer\u00ec a San Francisco (scoraggiato anche dal fatto che in Florida non esistesse una scena metal), mentre Matt e Scott tornarono nel Michigan riformando i Genocide insieme al batterista Dave \"Grave\" Hollingshead.\nNell'ottobre 1985 fu registrata una cassetta di sei pezzi, \"Violent Death\" (nella camera da letto di Matt) che mise in chiaro che la band aveva il potenziale per poter diventare un importante punto di riferimento nella scena death/hardcore.\nDopo alcuni concerti di spalla a band come Dirty Rotten Imbeciles e Corrosion of Conformity, i Genocide nel gennaio 1986 entrarono nei WFBE studios per registrare il loro primo demo \"non casereccio\" e, aiutati da un loro amico chiamato Aaron Freeman nelle vesti di sessionman alla chitarra sfornarono \"The Stench of Burning Death\", che rimane uno dei demo pi\u00f9 estremi mai usciti dall'underground metal, almeno per l'epoca: esso introduceva nuovi elementi nella musica hardcore e metal come ad esempio i blast beats di batteria, i velocissimi riff di chitarra, il basso distorto e la voce gutturale. Inoltre la durata dei pezzi (non pi\u00f9 di due minuti) e i testi splatter ne facevano per l'epoca un prodotto davvero estremo. Era nato il Grindcore.\nAaron divenne un componente fisso e iniziata una fitta serie di concerti i Genocide cercarono di attirare l'attenzione di qualche label, consci del fatto che il demo aveva avuto un responso positivo da parte dei fans del death, ma le etichette discografiche ignorarono il quartetto, definendolo \"rumoroso, caotico e invendibile\". Il tempo dimostrer\u00e0 il contrario, vista la nascita di generi come il Grindcore o il Crust, di cui i Repulsion possono essere considerati i padri, o l'influenza lasciata su band come Entombed, Carcass, Napalm Death ed altri ancora.\nStanchi di essere confusi con altri gruppi che avevano lo stesso nome, esso fu mutato in Repulsion nel maggio 1986 e non riuscendo a trovare una label decisero di autoprodursi un LP con l'aiuto finanziario del loro amico di vecchia data Doug Earp: cos\u00ec fu registrato \"Slaughter of the Innocent\", che conteneva alcuni pezzi nuovi e altri presi dai loro precedenti demo. Il sound si fece ancora pi\u00f9 veloce e violento, l'accoglienza da parte delle fanzine e degli appassionati fu buona, ma ancora una volta le etichette ignorarono il gruppo, che dopo essersi separato da Dave (fu rimpiazzato per un breve periodo da Tom Puro) decise di sciogliersi, frustrato dalla situazione di indifferenza nella quale viveva.\nI vari componenti diedero vita a nuovi progetti (Doom Sayer, Pain) e ad un anno dal loro scioglimento i Repulsion suonarono due concerti celebrativi.\nMa pi\u00f9 il tempo passava e pi\u00f9 l'interesse attorno a loro aumentava, cos\u00ec Bill Steer e Jeff Walker dei Carcass decisero di comune accordo con i membri della band di ri-registrare l'album autoprodotto e di stamparlo sulla loro etichetta, la Necrosis Records (una sussidiaria della Earache Records). Fu cos\u00ec che dopo tre anni dalla sua nascita, \"Slaughter of the Innocent\" vide luce nel giugno 1989 con un nuovo titolo, \"Horrified\".\nIncoraggiata dalla cosa la band decise di ritentare l'avventura e si riform\u00f2, questa volta come trio (dato che Matt si era arruolato nell'esercito) dando vita ad una serie di show. Nel gennaio 1991 i Repulsion rientrarono in studio dopo ben quattro anni e registrarono un demo di quattro pezzi, \"Excruciation\" che era decisamente pi\u00f9 lento rispetto al vecchio materiale, nonostante non perdesse nulla in termini di estremismo sonoro.\nCon il rientro nei ranghi da parte di Matt, un ulteriore demo fu registrato nella camera da letto di quest'ultimo: il sound tornava alle origini iper veloci, ma ormai l'interesse da parte dei componenti era scemato e la band cess\u00f2 definitivamente di esistere.\nLa Relapse Records ha ristampato su un doppio CD intitolato \"Horrified\" tutto il materiale prodotto dalla band."}
{"id": "550811", "revid": "38120", "url": "https://it.wikipedia.org/wiki?curid=550811", "title": "Micene di sagitter", "text": ""}
{"id": "550815", "revid": "767487", "url": "https://it.wikipedia.org/wiki?curid=550815", "title": "Coppa UEFA 1973-1974", "text": "La Coppa UEFA 1973-1974 \u00e8 stata la 3\u00aa edizione dell'omonima competizione. Venne vinta dal Feyenoord che sconfisse il nella doppia finale.\nFormula.\nPer questa edizione la UEFA revoc\u00f2 il terzo club a Francia, Portogallo e Jugoslavia, concedendolo invece alla Scozia, oltre al Belgio per supplire alla rinuncia albanese.\nFinale.\nRitorno.\n "}
{"id": "550821", "revid": "22475", "url": "https://it.wikipedia.org/wiki?curid=550821", "title": "Francesco Ciampi", "text": "Della vita di Ciampi si conosce poco. Si sa che prest\u00f2 servizio come violinista e maestro di cappella alla corte del duca di Massa Alderamo Cybo-Malaspina. Il 3 luglio 1719 divent\u00f2 membro dell'Accademia Filarmonica di Bologna. Nel 1735 si rec\u00f2 a Roma, dove divent\u00f2 maestro di cappella della Chiesa Sant'Angelo Custode. Dopo il 1764 si perdono le sue notizie.\nOpere.\n\"Sono note 10 opere di Ciampi. L'anno e la citt\u00e0 si riferiscono alla prima rappresentazione.\""}
{"id": "550823", "revid": "1684799", "url": "https://it.wikipedia.org/wiki?curid=550823", "title": "Stola", "text": ""}
{"id": "550827", "revid": "109143172", "url": "https://it.wikipedia.org/wiki?curid=550827", "title": "Batcave", "text": "Il Batcave \u00e8 un \"music club\" di Londra, famoso per aver ospitato numerosi artisti di genere gothic rock. Prende nome dal rifugio di Batman, la batcaverna.\nStoria.\nIl locale si trova a Soho, ed \u00e8 attivo dal luglio del 1982. Inizialmente vi suonavano soprattutto gruppi glamour e new wave; in seguito, il Batcave si afferm\u00f2 gradualmente come \"tempio\" del gothic rock. L'influenza di questo locale fu tale da giustificare l'uso dell'aggettivo \"batcaver\" per riferirsi agli artisti appartenenti al primo filone (alla \"vecchia scuola\") del \"goth\".\nFra i nomi che sono tipicamente associati al Batcave si possono citare Alien Sex Fiend, Specimen, Sex Gang Children, Skeletal Family, Robert Smith (leader dei The Cure), Siouxsie Sioux (dei Siouxsie and The Banshees)."}
{"id": "550831", "revid": "765341", "url": "https://it.wikipedia.org/wiki?curid=550831", "title": "Giuseppe Giannini (medico)", "text": "Famiglia e studi.\nNato a Parabiago da Michele Giannini, originario di Canegrate, e Giuseppa (o Giuseppina) Cazzaniga. Il padre era fattore alle dipendenze del Marchese Carlo Maria Crivelli de' Cavalli, e in seguito del Conte Giovanni Cesare Giulini, podest\u00e0 di Milano; religiosissimo, lo avvi\u00f2 al sacerdozio, prima presso i Seminari di Arona e Monza, successivamente al Collegio di Gorla e al Seminario Maggiore in Milano. Giuseppe per\u00f2 era attratto ad altri studi, cos\u00ec pi\u00f9 avanti si iscrisse alla facolt\u00e0 di Medicina dell'Universit\u00e0 di Pavia, ove nel 1796, a soli 22 anni, consegu\u00ec la Laurea a pieni voti.\nCarriera.\nCominci\u00f2 a professare nel paese natio, dove conquist\u00f2 subito la stima e la simpatia dei suoi compaesani, e fond\u00f2 le basi della sua esperienza, scrivendo nel frattempo la sua prima opera \"Saggio sulle diagnosi delle malattie nervose ed infiammatorie\": una confutazione delle teorie del Medico inglese Brown. Intanto la sua fama si estendeva, divenne cos\u00ec medico di famiglia presso le dinastie aristocratiche di Parabiago e dei borghi vicini, come Nerviano, Lainate, Legnano e Busto. Il suddetto saggio, scritto ad appena 26 anni, meravigli\u00f2 il Primario dell'Ospedale Maggiore di Milano, che gli scrisse una lettera, invitandolo a prender parte del corpo medico della \"Ca' Granda\".\nQuando Edward Jenner ufficializz\u00f2 la scoperta della vaccinazione anti-vaiolo, Giannini entusiasta pubblic\u00f2 alcune monografie, tanto da poter partecipare alla Commissione Jenneriana.\nNel 1805 scrisse il \"primo volume\" della sua principale opera: \"Dalla natura delle febbri e del miglior modo di curarle\".\nNel 1810 venne eletto \"Medico della Casa Vicereale\", ma malato di tisi, dovette ben presto lasciare tutti i suoi importanti incarichi.\nAll'et\u00e0 di 44 anni mor\u00ec, lasciando incompiuta la sua ultima opera \"Elementi di Medicina\"; era il 18 dicembre 1818 e fu sepolto nel \"Cimitero di Porta Ticinese\" a Milano."}
{"id": "550832", "revid": "154893", "url": "https://it.wikipedia.org/wiki?curid=550832", "title": "Olio extravergine di oliva", "text": ""}
{"id": "550834", "revid": "287204", "url": "https://it.wikipedia.org/wiki?curid=550834", "title": "Cristiano De Andr\u00e8", "text": ""}
{"id": "550841", "revid": "951587", "url": "https://it.wikipedia.org/wiki?curid=550841", "title": "Museo di Castelvecchio", "text": "Il Museo di Castelvecchio \u00e8 uno dei pi\u00f9 importanti musei della citt\u00e0 di Verona, dedicato soprattutto all'arte italiana ed europea. Il museo venne restaurato e allestito con criteri moderni tra il 1958 e il 1974 da Carlo Scarpa, di cui divenne uno degli interventi pi\u00f9 completi e meglio conservati. Esso si trova all'interno del complesso della fortezza scaligera di Castelvecchio, distribuendosi in circa trenta sale ed in relativi settori: scultura, pittura italiana e straniera, armi antiche, ceramiche, oreficerie, miniature e le antiche campane cittadine.\nStoria.\nIl castello scaligero.\nIl castello fu costruito tra il 1354 e il 1356 per disposizione di Cangrande II della Scala con ragione difensiva, ma per un breve periodo fu anche luogo di residenza dei Della Scala. La sua destinazione d'uso rimase militare, ma venne alterato e modificato a seconda degli utilizzi di cui se ne fece nelle epoche che si susseguirono, diventando pure deposito di munizioni, mentre durante la dominazione della Serenissima ospit\u00f2 l'accademia di ingegneria militare. In epoca napoleonica sub\u00ec vari danneggiamenti: le torri vennero abbassate, eliminando la merlatura, e tra il 1801 e il 1806 venne edificato il lato settentrionale e orientale (che oggi ospita la Galleria) per ospitare una caserma francese.\nLa nascita del museo civico.\nDopo il passaggio allo stato italiano rimase caserma, fino a quando, nel 1924, grazie ad Antonio Avena, direttore dei civici musei, e a Ferdinando Forlati, architetto della Sovrintendenza, venne realizzato un restauro in stile medievale e divenne sede delle collezioni civiche di arte veronese, con opere che andavano dall'alto medioevo al Settecento. Con il restauro in stile vennero rialzate le torri, ripristinati i camminamenti di ronda e decorati gli interni in stile medievale e rinascimentale.\nDurante la seconda guerra mondiale Verona fu una delle citt\u00e0 pi\u00f9 bombardate in Italia per via la sua posizione strategica e per la presenza di molti ministeri della Repubblica Sociale Italiana, e durante una tra le numerose incursioni alleate, il 4 gennaio 1945, venne gravemente danneggiato pure Castelvecchio, e solo pochi mesi pi\u00f9 tardi i tedeschi in fuga fecero saltare tutti i ponti di Verona, compreso il ponte di Castelvecchio. Successivamente il restauro del castello venne commissionato a Carlo Scarpa e il restauro del ponte a Libero Cecchini con il soprintendente Piero Gazzola.\nIl restauro di Carlo Scarpa.\nCarlo Scarpa consider\u00f2 Castelvecchio un organismo unitario su cui intervenire, senza fare distinzioni tra il restauro dell'edificio e l'allestimento museografico, metodo che us\u00f2 anche in importanti lavori precedenti, come per le Gallerie dell'Accademia a Venezia, palazzo Abatellis a Palermo, la Gipsoteca Canoviana a Possagno. L'intervento dell'architetto veneto and\u00f2 a insinuarsi tra le preesistenze proponendo ampliamenti, soluzioni distributive inedite e nuovi percorsi.\nProgettisti.\nAl restauro e allestimento del museo, opera principalmente di Carlo Scarpa, collaborarono anche l'architetto Arrigo Rudi e l'ingegnere Carlo Maschietto, ma il lavoro finale fu il risultato di un concerto tra numerose voci: il progettista, i collaboratori, lo staff del museo (il dottor Angelo Aldrighetti, il geometra Angelo Rudella e il falegname Fulvio Don), gli amministratori (in particolare il sindaco Giorgio Zanotto e l'assessore alla cultura Alberto De Mori), l'ufficio tecnico del comune (con a capo l'ingegnere Rocco Nicol\u00f2), le sopraintendenze (in particolare l'architetto Pietro Gazzola) e gli artigiani che lavorarono al restauro, collaborarono tutti attivamente per arrivare al pregevole risultato finale. Particolarmente proficuo fu soprattutto il dialogo tra Carlo Scarpa e il direttore del museo Licisco Magagnato, che con le loro riflessioni sui temi del restauro e sulle conformazioni assunte dal monumento nel corso del tempo scaturirono le modifiche di maggior rilievo.\nNumerosi artigiani lavorarono per Carlo Scarpa nel cantiere di Castelvecchio, e tra i pi\u00f9 presenti si ricordano l'impresa Castellani, che esegu\u00ec tutti i lavori di cantiere e gli intonaci, e la ditta Mario ed Eugenio De Luigi di Venezia, che esegu\u00ec gli stucchi.\nPrimo intervento: il restauro della Reggia.\nNel 1955 divenne direttore dei civici musei Licisco Magagnato, che focalizz\u00f2 il suo lavoro sul rinnovamento e la sistemazione delle numerose sedi museali cittadine, e fulcro del suo lavoro diviene l'intervento di Carlo Scarpa, divenuto famoso in seguito ad allestimenti di prestigiose mostre e musei, a Castelvecchio. L'incarico all'architetto veneto venne affidato in occasione della mostra \"Da Altichiero a Pisanello\" del 1956. Scarpa decise di impostare la sua opera di restauro e la realizzazione dell'allestimento con criteri moderni che hanno fondamento nelle teorie del restauro del dopoguerra. Il primo corpo ad essere restaurato fu la cosiddetta ala della Reggia, cio\u00e8 la residenza scaligera: durante i lavori vennero alla luce nuove scoperte archeologiche, furono pensati i percorsi di visita del pubblico, vennero realizzati i solai, i pavimenti, le scale, il sistema di illuminazione, e fu steso intonaco di calce grezza.\nL'esposizione della pinacoteca nell'ala della Reggia, in cui sono presenti opere venete dal Duecento al Cinquecento, prevede un allestimento innovativo sia per la scelta delle opere sia per i sistemi espositivi:\nIl restauro della Reggia si concluse in tempo per l'esposizione del 1958, ma il percorso di quest'ala venne collegata al secondo piano del Mastio (e quindi alla Galleria) solamente nel 1964 tramite un passaggio sospeso.\nSecondo intervento: il restauro della Galleria.\nSuccessivamente i lavori proseguirono nell'edificio ottocentesco presente nella Corte d'Armi, che da allora viene chiamato ala della Galleria. Al suo interno \u00e8 presente un'infilata di sette grandi sale, che vengono illuminate da grandi finestre bifore e trifore in stile gotico, che furono inserite durante i restauri degli anni venti, e che sono collegate tra loro da passaggi a volta. Una prima fase del restauro della Galleria vide l'eliminazione dei falsi affreschi e l'intonacatura sobria degli interni, ma gi\u00e0 durante questa prima fase, mentre ancora erano presenti i pavimenti alla veneziana e i soffitti a cassettoni in legno realizzati negli anni Venti, Carlo Scarpa, in accordo con il direttore del museo, simul\u00f2 la collocazione delle grandi sculture medievali del Maestro di Sant'Anastasia e della sua scuola poggiandole su sottili supporti in pietra di Prun, e solo quando venne deciso definitivamente quali opere collocare e dove, vennero definiti gli interventi strutturali.\nLa parte pi\u00f9 corposa del restauro, di cui il progetto nel settembre 1959 era ormai in buona parte definito, inizi\u00f2 nel 1958. Gi\u00e0 nel 1962 le numerose scoperte archeologiche e storiche costrinsero per\u00f2 l'architetto a modificare tale progetto mano a mano che venivano alla luce nuovi elementi o problematiche, tanto che dovette chiedere una variante di progetto. I lavori pi\u00f9 consistenti finirono nel 1964, mentre tra 1968 e 1969 venne realizzata la biblioteca e tra 1973 e 1975 venne completata la sala Avena, che avrebbe contenuto dipinti del Settecento. Nell'intervento si decise di rendere facilmente leggibili le modifiche apportate al monumento nel corso dei secoli, anche differenziando il nuovo intervento rispetto alle caratteristiche dell'architettura medievale.\n\u00c8 con questo restauro/allestimento che Carlo Scarpa giunge alla sua maturazione artistica, in particolare \u00e8 l'ala della Galleria che vede il concentrarsi di soluzioni spaziali, architettoniche ed espositive assolutamente innovative. Coraggiosa \u00e8 la scelta delle opere del piano terra della Galleria, per la quale l'architetto veneto scelse sculture non famose ma particolarmente espressive del mondo veronese, come una vasca, un sarcofago e un frammento mutilati, la cui vitalit\u00e0 \u00e8 data dalla materia color rosa e avorio, e che assumono nella loro collocazione museografica un risalto storico preminente. Altre scelte innovativa furono il modo in cui decise di porgere al pubblico la \"Madonna col Bambino\" su uno sfondo color \"rosso Mondrian\", posta nella sala centrale e sorretta da una semplice mensola in ferro non trattato, oppure la collocazione della \"Santa Cecilia\" e della \"Crocefissione\", oltre all'allestimento di piccoli oggetti di oreficeria nel sacello. Magistrale inoltre la sistemazione della statua equestre di Cangrande I, che precedentemente si trovava presso le arche scaligere, sopra la chiesa di Santa Maria Antica, dove fu sostituita da una copia. Cangrande \u00e8 per la storia di Verona fondamentale, si tratta infatti dell'esponente pi\u00f9 amato e famoso della dinastia scaligera e grazie alle sue conquiste divenne guida della fazione ghibellina dell'alta Italia, ma \u00e8 noto anche perch\u00e9 fu amico e protettore del sommo poeta Dante Alighieri: \u00e8 per questo motivo che la sua statua venne situata in un punto nodale del percorso del museo e in un luogo che gli scavi archeologici hanno rivelato essere un importante brano della storia cittadina, collocata in posizione araldica e dominante sulla citt\u00e0. Posta sulla sommit\u00e0 di un supporto di calcestruzzo, la cui forma a foglio ripiegato ricorda quella di un origami, \u00e8 possibile ammirarla dal percorso museale, avendo come sfondo la trama delle mura del castello, oppure dal giardino avendo come sfondo il tetto ligneo, che ha come riferimento l'architettura di Frank Lloyd Wright e le tradizionali abitazioni lignee giapponesi.\nTerzo intervento: il giardino.\nIl giardino, che venne sistemato solo pochi giorni prima dell'apertura del museo, \u00e8 un preludio al museo semplice ma di grande effetto. Si tratta di un prato di forma rettangolare delimitato verso sud da due siepi che formano un diaframma per chi si avvia in leggera salita verso l'ingresso del museo. Il percorso verso l'ingresso \u00e8 affiancato da due vasche d'acqua poco profonde che in alcune ore del giorno riflettono il castello, come succede nei giardini giapponesi. L'idea delle due vasche d'acqua giunse inaspettatamente durante i lavori, quando Scarpa osserv\u00f2 due teli di nylon nel cortile sopra i quali si erano formate due pozzanghere.\nMateriali.\nCarlo Scarpa possedeva l'abilit\u00e0 di accostare materiali tradizionali propri dell'architettura medievale, quali ciottoli, tufo e mattoni, ai materiali propri dell'architettura moderna, come il cemento armato lasciato a vista oppure martellinato per rendere pi\u00f9 vibrante la superficie. Grande lavoro qualitativo svolse nel trattamento esterno del sacello, realizzato nella locale pietra di Prun, e per il quale trov\u00f2 riferimento nei rivestimenti del Palazzo Ducale di Venezia e della Basilica Palladiana di Vicenza, rivisitati per\u00f2 in chiave di lettura sensibile alla pittura moderna, che viene resa volumetricamente in questo spazio architettonico. Sono numerosi gli spunti presi dalla pittura moderna, in particolare a quella del movimento De Stijl e soprattutto del maggiore suo esponente Piet Mondrian: da Mondrian prese sicuramente spunto per le scelte cromatiche degli stucchi veneziani e nel design di elementi come le finestre, mentre il De Stijl si ritrova nell'ortogonalit\u00e0 degli elementi strutturali (nei pavimenti in calcestruzzo riquadrati nella pietra di Prun, nella crociera dei solai, nel segno della trave di ferro che attraversa tutta la Galleria) e nel posizionamento delle sculture su piastre quadrate e rettangolari.\nLe collezioni.\nScultura.\nLe collezioni del museo si aprono con una collezione di scultura romanica, ancora debitrice dello stile romano desunto da modelli di cui sempre Verona ebbe abbondanza, i cui pezzi provengono da edifici religiosi crollati o distrutti nel corso dei secoli. Tra le opere pi\u00f9 significative si menzionano:\nPittura.\nLe collezioni si snodano negli articolati ambienti del castello, dentro e fuori suggestivi cortili, saloni, mura altomedioevali, camminamenti di ronda.\nNell'ala residenziale del castello, costruito per difendere la famiglia dalle minacce sia esterne alla citt\u00e0 sia interne, trovano collocazione le collezioni pittoriche di scuola veronese e veneta: la sezione di pittura gotica, che a Verona visse una stagione entusiasmante grazie a maestri come Pisanello (con la celebre \"Madonna della Quaglia\"), Altichiero, Michelino da Besozzo (con la \"Madonna del roseto\", gi\u00e0 attribuita a Stefano da Verona), o i meno conosciuti Turone da Maxio e Michele Giambono.\nSi passa poi alle opere della Verona a cavallo del Rinascimento, con i primi tentativi pre-mantegneschi di imitare il nuovo stile nelle opere di Antonio Badile e alcuni capolavori della scuola veneziana come il grande crocifisso di Jacopo Bellini, per poi arrivare al pieno rinascimento con le opere di Domenico e Francesco Morone, padre e figlio, e Liberale da Verona. Non mancano i capolavori di grandi maestri come una \"Madonna col Bambino in piedi su un parapetto\" di Giovanni Bellini, il \"Cristo in piet\u00e0\" di Filippo Lippi, una \"Madonna della Passione\" di Carlo Crivelli e la \"Sacra Famiglia e un Santa\" di Andrea Mantegna. Girolamo dai Libri \u00e8 il pittore veronese che maggiormente recepisce la lezione di Mantegna applicandola nei suoi capolavori. Paolo Morando e Francesco Caroto, con il celeberrimo \"Giovane con disegno di pupazzo\", di chiara influenza leonardesca, tradisce la sua singolare ricerca sui rapporti tra osservato e osservante, tra ritraente, ritratto e spettatore.\nSi arriva quindi al Cinquecento e al Seicento, passando per alcune opere giovanili di Paolo Caliari detto il \"Veronese (\"come la \"Pala Bevilacqua-Lazise\" e il \"Compianto sul Cristo morto\" che ne sancirono la fama), Jacopo Tintoretto, Paolo Farinati e Alessandro Turchi detto l\"'Orbetto\", autore di grande fortuna a Verona come a Roma, sua seconda patria.\nDel Settecento \u00e8 presente uno dei protagonisti, il Tiepolo, con un quadro quale \"Eliodoro saccheggia il tempio.\"\nDisegni.\nNel 1974 il direttore dei musei civici Licisco Magagnato provvide ad acquisire tutti i 662 disegni di progetto di Carlo Scarpa direttamente da lui, cos\u00ec oggi si ha, nell'archivio del museo, la documentazione completa della progettazione del restauro e dell'allestimento opera del famoso architetto veneto. Si hanno sia planimetrie generali che schizzi con le diverse soluzioni, sia disegni esecutivi che fogli con numerose annotazioni dell'architetto.\nArmi.\nIl Museo di Castelvecchio possiede inoltre un'interessante collezione di armi e armature medievali e rinascimentali, tra cui la spada di Cangrande recuperata dal suo sarcofago in occasione della prima apertura negli anni venti del XX secolo.\nIl furto del 2015.\nLa sera del 19 novembre 2015 tre rapinatori hanno rubato 17 opere d'arte.\nL'elenco completo delle opere rubate \u00e8 il seguente:\nLo storico dell'arte Vittorio Sgarbi ha definito il latrocinio come \"uno dei furti pi\u00f9 gravi della storia dell'arte italiana\" e la direttrice Paola Marini ha parlato di una \"ferita profondissima\". Le indagini sono affidate al nucleo operativo dell'Arma dei Carabinieri del Comando Carabinieri per la Tutela del Patrimonio Culturale.\nIl 15 marzo 2016 i Carabinieri hanno arrestato 12 persone tra la Moldavia e Verona, tra cui la guardia giurata in servizio la sera della rapina ritenuta il basista nel museo. I quadri sono stati ritrovati il 6 maggio successivo nella regione di Odessa, in Ucraina, quando stavano per essere portati in Moldavia, per essere riconsegnati a Kiev, alla presenza del Presidente dell\u2019Ucraina Petro Poro\u0161enko e del Ministro dei Beni e delle Attivit\u00e0 Culturali e del Turismo Dario Franceschini, il 21 dicembre dello stesso anno."}
{"id": "550844", "revid": "125852005", "url": "https://it.wikipedia.org/wiki?curid=550844", "title": "Bestie di Satana", "text": "Le Bestie di Satana furono un gruppo di satanisti della provincia di Varese, responsabili di induzione al suicidio e di vari omicidi. Anche all'estero venne dato risalto al caso, tanto che i crimini del gruppo vennero definiti tra i peggiori commessi in Italia.\nLa sentenza definitiva del 2007 ha ritenuto i membri del gruppo responsabili degli omicidi di Mariangela Pezzotta, Chiara Marino, Fabio Tollis e del relativo occultamento di cadavere, cos\u00ec come del suicidio indotto di Andrea Bontade e di altri giovani che avevano rapporti con l'organizzazione.\nSuccessivamente si sono rivelati collegamenti con altri omicidi rimasti irrisolti commessi nella stessa zona arrivando a ipotizzare altri diciotto collegamenti con casi di omicidio e di suicidio sospetti, tra i quali quelli di Andrea Bontade e Christian Frigerio, ma non \u00e8 stata aperta nessuna nuova inchiesta, e gli imputati sono ritenuti responsabili dei soli crimini sopraccitati.\nStoria.\nIl gruppo si ispirava al cosiddetto satanismo acido, anche se la vocazione satanista era alquanto confusa, limitandosi allo sfoggio di simboli esoterici quali pentacoli, croci rovesciate e il numero 666, il \"numero della Bestia\" dell\"'Apocalisse di Giovanni\". Nato nella seconda met\u00e0 degli anni novanta, il gruppo era pi\u00f9 che altro dedito all'uso di sostanze stupefacenti, come ammesso anche dagli stessi membri nel corso dei processi. Alcuni membri del gruppo erano noti nel circondario come spacciatori di droghe. I luoghi abituali di ritrovo del gruppo erano il parco Sempione e la fiera di Sinigallia a Milano. Il clima di esaltazione dovuto alle droghe e la connotazione simil-satanica del luogo facevano s\u00ec che le pratiche degli aderenti al gruppo fossero delle \u201cprove di coraggio\u201d che venivano eseguite a cuor leggero a causa dello stordimento (come durante i riti d'affiliazione) oppure, in un ambito che era pi\u00f9 o meno consapevolmente nichilista, le sedute consistevano nell'infliggere dolore fisico.\nDalla testimonianza di Andrea Volpe, emerge, ad esempio, che una volta al giovane Fabio Tollis vennero spenti mozziconi di sigaretta sul corpo, mentre un altro membro, Eros Monterosso, lo mordeva sul collo. In un'altra occasione, Paolo Leoni, capo carismatico del gruppo, venne fermato dalla polizia e accompagnato a casa dopo essere stato sorpreso a camminare sui binari della metropolitana, completamente ubriaco e sotto l'effetto di stupefacenti, mentre gridava frasi sconnesse. Nel corso di un'intervista rilasciata in carcere, il giovane, ricordando l'episodio, raccont\u00f2 che in realt\u00e0 fu un tentativo di suicidio a seguito della perdita, a pochi mesi di distanza l'uno dall'altra, del padre e della sorella. I riti di affiliazione si svolgevano tramite il superamento di prove di coraggio, suggellate nel momento della riuscita da un patto di sangue, una volta compiuto il quale si sarebbe potuti uscire dal gruppo soltanto da morti.\nSecondo quanto ricostruito dagli inquirenti, i membri di pi\u00f9 vecchia data erano Nicola Sapone e Paolo Leoni, conosciutisi casualmente durante una visita di leva. Nicola Sapone, idraulico e incensurato, di origine calabrese, ma da anni residente a Dairago, aveva condotto fino ad allora una vita normale, mentre Leoni, commesso in un ipermercato di Corsico, era figlio di un ex-detenuto per omicidio, noto nella zona come satanista. \nLe attivit\u00e0 criminali del gruppo vennero scoperte il 24 gennaio 2004, quando Andrea Volpe ricevette l'ordine da Nicola Sapone di assassinare Mariangela Pezzotta, ex-ragazza di Volpe, in quanto conosceva troppi dettagli sulla scomparsa di Fabio Tollis e Chiara Marino, due ex membri del gruppo dei quali si erano perse le tracce nel gennaio del 1998. Con il pretesto di una videocassetta da farsi restituire, Volpe invit\u00f2 a cena la Pezzotta nella baita di Golasecca. Mentre Elisabetta Ballarin, la sua nuova fidanzata, era in cucina a preparare due dosi di speedball, egli, dopo una violenta discussione con la sua ex compagna, le spar\u00f2 due colpi al volto, senza per\u00f2 ucciderla. Volpe e la Ballarin, in condizioni alterate a causa delle droghe assunte, chiamarono in aiuto Sapone, il quale fin\u00ec l'agonizzante vittima a colpi di badile nella serra antistante lo chalet e, subito dopo, torn\u00f2 a casa propria a Dairago, presso Legnano. Prima di andarsene, ordin\u00f2 di lavare via ogni traccia di sangue, di seppellire la Pezzotta nel giardino e di spingere nel fiume la sua automobile. Sapone dir\u00e0 poi di non essere stato lui a commettere quel delitto, ma di essere stato chiamato da Volpe a omicidio gi\u00e0 commesso.\nUna volta seppellita la Pezzotta, la Ballarin guid\u00f2 l'auto della vittima per farla scivolare nel canale Villoresi vicino alla diga di Panperduto a Somma Lombardo, con Volpe che la segu\u00ec con la sua auto. La ragazza, per\u00f2, a causa delle condizioni psicofisiche alterate per l'assunzione di cocaina ed eroina, non riusc\u00ec a condurre nel fiume la macchina e and\u00f2 a incastrarsi su un muretto. Volpe scese dalla sua auto, si accorse delle condizioni della Ballarin ormai prossima al collasso, e si rec\u00f2 verso un parcheggio poco distante, invocando soccorso e dando in escandescenze.\nA una pattuglia dei carabinieri accorsa sul posto inizialmente dichiar\u00f2 che lui e la fidanzata erano stati aggrediti da alcuni balordi, mentre si trovavano appartati in auto, ma i carabinieri si resero velocemente conto che in realt\u00e0 la coppia aveva avuto un incidente d'auto causato dall'assunzione di stupefacenti e alcol e fece trasportare entrambi i giovani in ospedale. Qui Elisabetta, ancora sotto l'effetto della droga, cominci\u00f2 a mugugnare e ripetere frasi, apparentemente sconnesse, riguardanti la morte di una certa \"Mariangela\". A questo punto i carabinieri, assieme alla procura, iniziarono a indagare e il giorno successivo venne ritrovato il corpo della Pezzotta nella serra dello chalet dei Ballarin, dove era stata sepolta che ancora respirava - come dichiarato da Volpe durante gli interrogatori.\nLe indagini.\nOmicidio Pezzotta.\nDopo il ritrovamento del cadavere della Pezzotta, dalla confessione di Volpe emerse che egli fu costretto ad agire sotto ricatto da Sapone, che lo aveva minacciato \u00abse non lo fai tu lo facciamo noi\u00bb, lasciandogli intendere che anche lui e la Ballarin sarebbero stati uccisi qualora non si fossero liberati della vittima. Inizialmente Volpe sostenne davanti agli investigatori di aver sparato a Mariangela durante una lite degenerata a causa della droga e la pista satanica non venne inizialmente presa in considerazione.\nMichele Tollis, padre dello scomparso Fabio (amico di vecchia data di Volpe), da anni cercava di capire dove fosse finito suo figlio e aveva cominciato a frequentare l'ambiente per farsi un'idea; port\u00f2 il caso alla trasmissione di Rai 3 \"Chi l'ha visto?\" partecipando a numerose puntate nel corso degli anni; sin dal principio, non si fid\u00f2 degli affiliati alle \u201cbestie di Satana\u201d, i quali sostenevano che Fabio fosse scappato con Chiara per ragioni sentimentali.\nQuando Michele Tollis seppe dell'arresto di Volpe, ipotizz\u00f2 agli inquirenti che la scomparsa del figlio avrebbe potuto essere collegata col delitto Pezzotta. Durante un interrogatorio Volpe decise di collaborare e confess\u00f2 gli omicidi di Mariangela Pezzotta, per il quale era gi\u00e0 trattenuto, ma anche quelli di Chiara Marino, amica di Fabio Tollis, di Fabio Tollis stesso e di Andrea Bontade.\nIl primo tentativo di omicidio di Fabio Tollis e Chiara Marino.\nLa diciannovenne Chiara Marino, amica di Paolo Leoni, era innamorata di lui ed era l'unica ragazza stabilmente affiliata al gruppo, mentre altre giovani si allontanarono in quanto turbate dai rituali, dalle violenze e dalle minacce subite. Una ex-fidanzata di Leoni, amica della Marino, dichiar\u00f2 che in diverse occasioni Leoni l'aveva aggredita e percossa, ferendola al collo, e aveva descritto il giovane come una persona esaltata, pericolosa e del tutto inaffidabile.\nUno dei membri, Mario Maccione, dichiar\u00f2 agli altri membri che la Marino \u00abincarnava la Madonna\u00bb, generando ulteriori ritorsioni contro di lei. Ci\u00f2 provoc\u00f2 nella ragazza un trauma psicologico e l'intenzione di uscire dal gruppo. A seguito di questo, gli altri, una volta che ne furono al corrente, decisero di ucciderla. Nel primo tentativo Sapone e gli altri la stordirono con una dose di tranquillanti, la portarono in un posto frequentato da tossicodipendenti per drogarla e simulare una morte per overdose di eroina ma l'arrivo di una volante li fece desistere e scappare.\nNel frattempo, il sedicenne Fabio Tollis si era reso conto della piega che stava prendendo il gruppo e manifest\u00f2 l'intenzione di andarsene, cosicch\u00e9 il gruppo decise di eliminare anche lui. Tollis, il membro pi\u00f9 giovane del gruppo, era cantante e bassista di un gruppo chiamato \"Infliction\"; si un\u00ec al gruppo soprattutto in virt\u00f9 dell'interesse per l'heavy metal e aveva pi\u00f9 volte lasciato intendere di non prendere sul serio i rituali satanici, giungendo anche a imitare per gioco gli stati di presunta trance in cui cadeva Maccione. La notte del 31 dicembre 1997 i componenti del gruppo fecero in modo che Tollis e la Marino si ritrovassero da soli in un'auto messa a disposizione da Pietro Guerrieri, uno dei membri. Gli altri posizionarono un petardo nel tubo di scappamento e la vettura esplose e prese fuoco molto lentamente, in modo che i due poterono allontanarsi senza nemmeno avvedersi dello scampato pericolo e credendo di aver inavvertitamente provocato loro stessi l'incendio, lasciando a bordo un mozzicone di sigaretta acceso mentre facevano l'amore.\nIl duplice omicidio di Fabio Tollis e Chiara Marino.\nNel gennaio 1998 il gruppo decise di ritentare l'omicidio e, col pretesto di un rito, Sapone, Volpe e Maccione attirarono i due ragazzi in una trappola, conducendoli nottetempo nei boschi di Mezzana Superiore, dove li aspettava una fossa profonda quasi due metri, scavata giorni prima da Sapone e Volpe, unitamente a Pietro Guerrieri e Andrea Bontade. Quest'ultimo doveva farsi trovare sul posto per fare da palo, ma non ne ebbe il coraggio e non si present\u00f2 sul luogo; \nUna volta giunti sul luogo, la Marino venne uccisa a pugnalate da Sapone, mentre Volpe e Maccione si avventarono sul Tollis che, forte della sua prestanza fisica, tent\u00f2 invano di difendere l'amica. Tollis venne sopraffatto a coltellate da Maccione e poi colpito ripetutamente sul capo con una mazzetta da muratore; Sapone gli infil\u00f2 in bocca un riccio di castagno per soffocare le sue urla e gli inflisse una coltellata alla gola. Al termine le due vittime vennero gettate nella fossa. Due settimane dopo Sapone e Bontade si recarono nuovamente nel bosco per far sparire le tracce dell'assassinio, rimuovendo il fogliame macchiato di sangue e versando ammoniaca sulla fossa, per evitare che qualche animale fiutasse l'odore dei cadaveri. I corpi di Tollis e della Marino, ormai mummificati, saranno ritrovati dai carabinieri il 18 maggio 2004, a seguito delle indagini relative all'omicidio di Mariangela Pezzotta.\nPoco prima di allontanarsi con gli amici verso Somma Lombardo, Fabio Tollis fu costretto da Sapone a telefonare a casa per avvisare il padre che non sarebbe rientrato a dormire, ma avrebbe trascorso la notte in casa dell'amica Chiara Marino. Il padre del giovane si insospett\u00ec e si diresse verso un locale abitualmente frequentato dalla compagnia di amici, arrivando per\u00f2 troppo tardi, quando il figlio era gi\u00e0 partito con gli amici. Michele Tollis in seguito dichiarer\u00e0 che Leoni aveva tentato di tranquillizzarlo, asserendo che Fabio si era appartato per flirtare con la Marino, che sarebbe tornato presto e non era assolutamente il caso di preoccuparsi.\nNei giorni successivi i membri del gruppo collaborarono attivamente alle indagini, distribuendo volantini con le fotografie degli amici da loro stessi uccisi, lasciandosi intervistare dal programma televisivo \"Chi l'ha visto?\" e dichiarandosi molto preoccupati per la sorte degli amici, facendo anche appelli televisivi perch\u00e9 tornassero a casa. Qualche mese dopo alle ricerche inizi\u00f2 a contribuire anche la rivista \"Metal Shock\" nel numero 261 del 16-30 aprile 1998, che inser\u00ec in seconda copertina una foto di Tollis. Leoni sugger\u00ec che la Marino e Tollis potessero essere fuggiti insieme in Spagna, dove la ragazza aveva stretto diverse amicizie nel corso di una vacanza.\nIl suicidio indotto di Andrea Bontade.\nAndrea Bontade, colpevole di non essersi presentato la sera dell'omicidio di Tollis e della Marino, fu vittima di vari tentativi degli altri membri di stordirlo con un cocktail a base di droghe pesanti con lo scopo di indurlo al suicidio. Infine, una sera gli intimarono: \u00abSe non lo fai tu lo facciamo noi\u00bb. Il 21 settembre 1998 Bontade, al termine di una serata trascorsa in un locale con gli altri membri, durante la quale aveva bevuto parecchi alcolici e assunto stupefacenti, prese la sua auto e si schiant\u00f2 contro un muro ad alta velocit\u00e0, morendo sul colpo.\nAltri sospetti.\nIl coinvolgimento delle \"bestie di Satana\" \u00e8 stato sospettato in altri casi di omicidi, scomparse e morti sospette di persone legate in vario modo a membri del gruppo, fino a quattordici. tra di essi:\nIn nessuno di questi casi, tuttavia, \u00e8 mai stato dimostrato il coinvolgimento del gruppo; le morti di Ballarin, Dennis Carullo, Colombo, Lombardo, Molla e Scaramuzzino sono state archiviate come suicidi. Mario Maccione ha accusato altri membri del gruppo (Sapone, Volpe, Leoni, Zampollo e Monterosso) della responsabilit\u00e0 di tali delitti, accuse tuttavia da essi respinte e mai dimostrate.\nAlberto Ballarin si spense a Milano il 26 agosto 2005, era ricoverato da due settimane a causa di un infarto. Annunci\u00f2 a Varesenews una futura pubblicazione di \u201cSatanisti della mutua\u201d, dove venivano svelati molti nuovi particolari sulla vicenda.\nLa madre di Molla mor\u00ec suicida nel 2011, poco tempo dopo l'archiviazione del caso da parte della Procura di Busto Arsizio.\nTre anni pi\u00f9 tardi, anche la madre di Elisabetta Ballarin fu trovata nella propria abitazione, morta a causa di un malfunzionamento della caldaia.\nProcessi.\nLe vittime certe sono state:\nPer gli omicidi di Chiara Marino, Fabio Tollis e Mariangela Pezzotta, il 31 gennaio 2006 la Corte d'assise di Busto Arsizio condann\u00f2 Nicola Sapone a due ergastoli e all'isolamento diurno per tre anni; Paolo Leoni e Marco Zampollo a 26 anni, Elisabetta Ballarin (nonostante non facesse parte del gruppo, non fosse a conoscenza degli altri omicidi e fosse stata solo testimone, sotto effetto di stupefacenti, dell'omicidio di Mariangela) a 24 anni e tre mesi ed Eros Monterosso a 24 anni.\nNel giugno 2006, la Corte d'Assise d'Appello di Milano ridusse la pena per Andrea Volpe (gi\u00e0 condannato in primo grado a 30 anni per gli omicidi commessi alla guida del gruppo) a 20 anni di carcere, e a 12 anni e 8 mesi la pena di Pietro Guerrieri, in precedenza condannato a 16 anni.\nIl 15 maggio 2007 la Corte d'Assise d'Appello di Milano condann\u00f2 Nicola Sapone a un doppio ergastolo e isolamento diurno per 18 mesi; Paolo Leoni all'ergastolo e isolamento diurno per 9 mesi; Elisabetta Ballarin a 23 anni di carcere; Eros Monterosso a 27 anni e 3 mesi e Marco Zampollo a 29 anni e 3 mesi. Andrea Volpe a 20 anni per aver collaborato con la giustizia alla risoluzione del caso.\nIl 25 ottobre 2007 la Corte di Cassazione conferm\u00f2 le condanne. Il 9 novembre 2007 la Corte d'Assise d'Appello di Brescia condann\u00f2 a 19 anni e mezzo Mario Maccione, all'epoca dei fatti contestati minorenne, inasprendo la precedente condanna a 16 anni di reclusione.\nSviluppi successivi\nDopo sette anni dall'arresto, a Elisabetta Ballarin \u00e8 stata concessa la semilibert\u00e0 per motivi di studio: la ragazza pu\u00f2 uscire dal carcere per frequentare le lezioni universitarie al di fuori del carcere di Verziano. Dopo una laurea triennale in Didattica dell'arte presso l'Accademia di Santa Giulia di Brescia, ha intrapreso il biennio specialistico in grafica e comunicazione e alla ragazza \u00e8 stata consegnata una borsa di studio nel febbraio 2013. Lo stesso anno ha lavorato come guida turistica nel Comune di Monte Isola. Successivamente ha chiesto la grazia al Presidente della Repubblica, sottoscritta anche dal sindaco di Brescia Adriano Paroli. Il 12 maggio 2017, usufruendo dell'affidamento in prova, ottiene l'autorizzazione a non soggiornare pi\u00f9 in carcere.\nRiconoscimenti.\nL'8 giugno 2005, a seguito della Giornata nazionale dell'Arma dei Carabinieri, il comandante dell'Arma riconobbe pubblicamente l'operato dei pubblici ministeri Antonio Pizzi e Tiziano Masini e degli ufficiali coinvolti nelle indagini per gli omicidi delle Bestie di Satana: il tenente Enzo Molinari, il comandante della stazione dei carabinieri di Somma Lombardo luogotenente Michelangelo Segreto e i marescialli Attilio Quaranta, Giuseppe Notaro e Paolo Marcolli. I loro encomi dei 48 militari premiati furono riconosciuti dal generale Girone, Comandante Regionale dell'Arma, e conferiti per mano dei magistrati varesini.\nNella cultura di massa.\nSulle vicende del gruppo criminale \u00e8 incentrato il film \"In nomine Satan\" (2014) diretto da Emanuele Cerman."}
{"id": "550845", "revid": "92723", "url": "https://it.wikipedia.org/wiki?curid=550845", "title": "Paul Lafargue", "text": "Biografia.\nPaul Lafargue nacque a Santiago di Cuba da un'agiata famiglia creola di origini miste francesi, indo-giamaicane, haitiano-mulatte ed ebraico-francesi, trasferitasi, durante la sua adolescenza, da Cuba ad Haiti, dove visse in condizioni agiate, grazie al reddito procurato dalla coltivazione del caff\u00e8. Lafargue inizi\u00f2 i propri studi in un collegio, proseguendoli, a seguito del definitivo stabilimento della famiglia in Francia, nel 1851, dapprima presso il liceo di Bordeaux, poi a Tolosa, dove si diploma nel 1859, e quindi a Parigi, dove si iscrive alla facolt\u00e0 di medicina.\nPresto si mostra interessato ai problemi politici del momento, opponendosi a Napoleone III e avvicinandosi alle teorie mutualiste del socialista libertario Pierre-Joseph Proudhon, che ritiene, come scrive, il liberatore della \u00abmorale e della scienza economica da ogni elemento soprannaturale\u00bb.\nAderisce alla Massoneria, dove conosce seguaci di Auguste Blanqui, e all'Associazione internazionale dei lavoratori - International Workingmen's Association (conosciuta anche come Prima Internazionale), presentando nel febbraio 1865, al Consiglio Generale londinese, una relazione sulla situazione del movimento operaio francese; in questa occasione incontra per la prima volta Karl Marx, che per\u00f2 non apprezza le sue posizioni di socialista proudhoniano, tanto da scrivere alla figlia Laura che \u00abquesto maledetto Lafargue mi annoia con il suo proudhonismo e certamente non mi lascer\u00e0 tranquillo finch\u00e9 non gli avr\u00f2 rotto quella sua testa di creolo\u00bb.\nNell'inverno dello stesso anno \u00e8 delegato al Congresso internazionale degli studenti, che si tiene in Belgio, a Liegi; in questa occasione conosce Blanqui, ricevendone una forte impressione. I discorsi tenuti in quella occasione, in cui afferma, tra l'altro, che \u00abla scienza non nega Dio: lo rende inutile\u00bb e \u00abGuerra a Dio: in ci\u00f2 consiste il progresso!\u00bb gli valgono l'espulsione, per due anni, dall'universit\u00e0 parigina. Membro del Consiglio Generale dell'Internazionale, ottiene l'incarico di segretario corrispondente per la Spagna.\nUna maggiore impressione Lafargue riceve sicuramente da Laura Marx, bella, alta, bionda con occhi azzurri, elegante, che egli conosce frequentando la casa del padre a Londra; il padre di Paul, nell'agosto del 1866, chiede a Marx, per conto del figlio, la mano di Laura. Ottenuto il consenso, i due giovani si sposano, testimone Engels, il 2 aprile 1868. Avranno tre figli che moriranno tutti nella primissima infanzia; sembra che in seguito a questa drammatica esperienza Lafargue, che si era laureato in medicina nel 1869, prefer\u00ec abbandonare la professione medica per avviare uno studio di fotolitografia a Londra, anche grazie al contributo finanziario di Engels.\nA Parigi fa parte della redazione del quotidiano repubblicano \"La Marseillaise\" e, nell'autunno del 1870, \u00e8 direttore de \"La D\u00e9fense nationale\" di Bordeaux, che propone, dopo la sconfitta nella guerra contro la Prussia e la conseguente occupazione, la confisca dei beni dei deputati bonapartisti, responsabili di aver provocato la guerra, la soppressione delle imposte indirette, benefici statali per le famiglie dei soldati e il pagamento del salario agli operai arruolati nella Guardia nazionale.\nRicostituisce nel gennaio 1871 la gi\u00e0 soppressa sezione dell'Internazionale a Bordeaux; nell'aprile, con l'instaurazione della Comune di Parigi, \u00e8 nella capitale, dove \u00e8 incaricato di collaborare agli sviluppi della rivoluzione nella provincia; con la sconfitta della Comune nel maggio, Lafargue sfugge all'arresto: \u00e8 nei Pirenei, prima a Saint-Gaudens e a Luchon, poi in Spagna, a Huesca, dove viene arrestato su segnalazione del governo francese l'11 agosto. Liberato il 21 agosto, si stabilisce a Madrid con Laura, che d\u00e0 lezioni d'inglese e tedesco, e insieme si occupano ancora dell'Internazionale, curano traduzioni in francese dell\"'Antid\u00fchring\" di Engels e l'edizione spagnola del I volume de \"Il Capitale\" di Marx.\nRappresenta la Spagna e il Portogallo al Congresso dell'Internazionale che si tiene a L'Aia nel settembre del 1872 e torna in ottobre a Londra. Nel luglio del 1880 viene amnistiato dal governo francese e quello stesso anno pubblica, sotto forma di articoli, quello che sar\u00e0 il suo libro pi\u00f9 noto, \"Il diritto all'ozio\", scritto in prigione.\nRientra a Parigi nel 1882: insieme con Jules Guesde e Gabriel Deville, fonda il Partito Operaio Francese, combattendo le frazioni anarchiche, giacobine e blanquiste. Nel 1891, per quanto fosse in prigione, fu eletto, primo di ogni altro appartenente al Partito socialista francese, al Parlamento francese, come candidato nella circoscrizione di Lilla, difendendo l'ortodossia marxista sia contro il revisionismo di origine bernsteiniana che contro le tendenze anarco-sindacaliste teorizzate da Jean Jaur\u00e8s, un atteggiamento che mantiene anche nel 1908, nel Congresso socialista tenuto a Tolosa, nel quale avviene l'unificazione delle diverse anime socialiste francesi in un unico partito.\nRitiratosi a Draveil, non lontano da Parigi, continua a contribuire con propri articoli e saggi al dibattito teorico e politico socialista, avendo anche contatti con esponenti rilevanti del socialismo europeo, come il tedesco Karl Liebknecht e il russo Vladimir Lenin.\nIl duplice suicidio.\nLa sera del 26 novembre 1911 i coniugi Lafargue rientrano in casa da Parigi; salutano il giardiniere e si intrattengono cordialmente con la sua famiglia: raccontano del film che avevano visto in un locale della capitale. La mattina dopo, una domenica, sono trovati morti: Paul sdraiato sul letto, vestito, e nella stanza vicina, Laura, seduta in poltrona; la morte era stata provocata da un'iniezione di acido cianidrico.\nNel testamento, rinvenuto insieme ad altre ultime lettere, Lafargue aveva scritto:\nIl funerale si svolse al cimitero parigino del P\u00e8re-Lachaise, presenti i maggiori esponenti socialisti del tempo, compreso Lenin. I loro corpi, cremati, sono sepolti presso il \"Muro dei Federati\", di fronte al quale, il 28 maggio 1871, durante la repressione della Comune, centinaia di appartenenti alla Comune di Parigi furono fucilati e sepolti in una fossa comune ai suoi piedi."}
{"id": "550848", "revid": "38120", "url": "https://it.wikipedia.org/wiki?curid=550848", "title": "Pretty woman", "text": ""}
{"id": "550861", "revid": "1870773", "url": "https://it.wikipedia.org/wiki?curid=550861", "title": "Micropalo", "text": "Il micropalo, con riferimento all'ingegneria civile, \u00e8 un palo di fondazione avente dimensioni comprese tra 90 ed 250\u00a0mm di diametro e lunghezze fino a 12 - 15 metri.\nLa realizzazione dei pali richiede spazi di lavoro e di deposito abbastanza considerevoli, in ambito urbano queste condizioni non sempre sono rispettate, soprattutto in vicinanza di edifici esistenti o di sporgenze quali balconi, gronde, ecc.; in questo caso, pur con un leggero aumento dei costi, i micropali diventano la soluzione tecnologica di bonifica del terreno pi\u00f9 adeguata.\nSebbene il singolo micropalo abbia una capacit\u00e0 portante inferiore ad un palo di medio (da 250 a 800\u00a0mm) o grande diametro (oltre 800\u00a0mm), impiegando diversi micropali \u00e8 possibile ottenere un appoggio di sottofondazione stabile e poco cedevole.\nIn tale direzione la soluzione pi\u00f9 utilizzata \u00e8 quella di realizzare sottofondazioni costituite da gruppi di micropali disposti a formare una maglia regolare su cui appoggiare superiormente una fondazione a piastra.\nIl collegamento alla fondazione deve avvenire mediante inglobamento della testa del micropalo entro la struttura di fondazione superficiale permettendo cos\u00ec l'assorbimento di eventuali azioni di momento.\nApplicazioni.\nLe molteplici applicazioni di questa fondazione indiretta fanno s\u00ec che venga utilizzata e richiesta in svariate situazioni:\nApplicazioni differenti del micropalo, ma molto utilizzate in ambiente urbano viste le modeste dimensioni delle attrezzature necessarie alla loro realizzazione, le ritroviamo nelle paratie e/o diaframmi definite \"berlinesi\".\nQueste paratie sono costituite da una serie di micropali di opportuna lunghezza disposti lungo una linea retta (o a maglia sfalsata detta \"quinconce\"), realizzati a interassi variabili (da 30 fino a 70\u00a0cm) in funzione delle caratteristiche dei terreni e delle altezze di scavo.\nConsentono inoltre il sostegno del fronte di scavo potendo operare in sicurezza e salvaguardando le propriet\u00e0 altrui.\nSono soluzioni analoghe, ma alternative, ai diaframmi in calcestruzzo, alle palancole metalliche, ai diaframmi jet grouting, alle paratie in prefabbricati.\nLe berlinesi sono molto utilizzate in ambiente urbano perch\u00e9 durante la loro realizzazione e la perforazione dei micropali:\nGeneralmente i micropali vengono realizzati in opera (cio\u00e8 non prefabbricati), con attrezzature anche di dimensioni ridotte (sonde oleodinamiche, perforatrici) che ne consentono anche l'esecuzione all'interno di edifici.\nPer i cantieri all'aperto e con ampi spazi si utilizzano perforatrici di dimensioni notevoli e del peso fino a 300 quintali.\nL'evoluzione della tecnologia ha permesso la nascita di nuovi brevetti, oggi un micropalo molto apprezzato \u00e8 il micropalo prefabbricato in cemento armato centrifugato, dai ridotti tempi di esecuzione.\nFasi esecutive.\nLe fasi esecutive del micropalo possono essere cos\u00ec schematizzate:\nMediante iniezione a differente pressione \u00e8 possibile realizzare un allargamento locale della base del palo (bulbo) per ottenere una maggiore portanza ai carichi verticali.\nPortanza.\nIl micropalo, impiegato con funzione di \"fondazione indiretta\" pu\u00f2 fornire la portanza richiesta (dalle 10 alle 100 tonnellate) in due modi e con la combinazione tra essi:\nGli algoritmi (procedure) di calcolo o gli abachi e grafici necessari in fase progettuale variano a seconda delle tipologie di terreno da attraversare col palo: casi limite terreni fortemente argillosi (terreni coesivi) e terreni di tipo incoerente o granulari (terreni non coesivi).\nLe su dette formule tecniche di calcolo (cos\u00ec come l'uso di abachi e di grafici) chiamano in causa differenti parametri geotecnici fra cui ad esempio angolo di attrito e coesione del terreno, angolo di attrito interfaccia terra/palo, peso specifico del terreno, rapporto K fra tensione orizzontale e verticale.\nImportantissima la cura realizzativa in cantiere: la perforazione del terreno (a semplice rotazione o a rotopercussione) ha l'effetto di indebolimento delle caratteristiche meccaniche dello stesso (fra tutte la pi\u00f9 importante \u00e8 la densit\u00e0 direttamente connessa all'attrito e alla coesione), cosa questa parzialmente \"recuperata\" dal getto in pressione del calcestruzzo: in genere viene utilizzato microcalcestruzzo (calcestruzzo a inerti sottili) a elevate dosature di cemento (500 \u2013 800\u00a0kg/m3) e le iniezioni avvengono a pressioni elevate da 6 a 30 bar: questi livelli pressori sono necessari per poter mobilitare una elevata rugosit\u00e0 laterale e/o la creazione di bulbi di piede o di base, zone di immorsamento nel substrato roccioso se esistente ecc.\nOccorre anche sottolineare le varie possibilit\u00e0 di orientamento di tali micropali, capacit\u00e0 sfruttata per coinvolgere pi\u00f9 vaste aree di terreno profondo e la possibilit\u00e0 di sollecitare anche a trazione il micropalo stesso (con forze fino a 1000\u00a0kN).\nPunto debole del micropalo \u00e8 la resistenza a sforzi taglianti come ad esempio le forze comunicate orizzontalmente alla testa dei pali all'atto di scosse sismiche ondulatorie dalle strutture in elevazione che su di essi si ergono.\nFra gli studiosi si citano Dorr e Berezantez.\nLe armature possono essere realizzate a mezzo di ferri longitudinali staffati o spirallati, ma pi\u00f9 spesso si utilizzano veri e propri tubi in acciaio dotati di valvole di non ritorno che permettono l'iniezione dei betoncini e il corrugamento laterale anche a mezzo di manicotti a pressione (in alcune fasi realizzative impediscono la risalita del getto lungo l'asse del tubo e al suo interno).\nProgettazione.\nPer la progettazione ed esecuzione dei micropali e delle fondazioni indirette viene solitamente impiegato personale altamente specializzato.\n\u00c8 opportuno che la bont\u00e0 delle scelte progettuali e la corretta esecuzione del micropalo di fondazione venga sempre verificata mediante accurate prove di carico di collaudo (effettuate su un adeguato numero di micropali).\nDurante la prova di carico si simula l'azione verticale alla quale il micropalo verr\u00e0 sottoposto in fase di esercizio. Il micropalo di prova viene monitorato e se ne misurano i cedimenti assoluti.\nVantaggi.\nI principali vantaggi dell'uso dei micropali sono cos\u00ec elencabili:"}
{"id": "550866", "revid": "411198", "url": "https://it.wikipedia.org/wiki?curid=550866", "title": "Quadro fessurativo", "text": "Il quadro fessurativo, con riferimento alle opere di ingegneria civile, \u00e8 l'insieme di fessure visibili ed invisibili su un'opera o un elemento strutturale esistente, derivante da uno stato di dissesto o di degrado.\nCause.\nLa fessura \u00e8 generata da azioni di trazione, che vincono la resistenza a trazione del materiale, slabbrandolo in maniera pi\u00f9 o meno evidente, con forme, inclinazioni e tipologie che permettono di risalire alle cause, fornendo indicazioni talvolta precise ed inequivocabili, talvolta di difficile comprensione.\nLa presenza di un quadro fessurativo in una struttura d\u00e0 origine ad una possibile diminuzione nel tempo dei margini di sicurezza globali o locali dovuti a fenomeni fisiologici oppure patologici.\nDissesto.\nPer dissesto di un elemento strutturale si intende la condizione statica per mezzo della quale un insieme di forze genera crisi in un manufatto. \nTali forze possono essere sostanzialmente di tre tipi: \nLe sollecitazioni esterne sono generate da cause indipendenti dalla struttura del fabbricato (o del manufatto in generale), quali un evento sismico, l'eccessiva spinta del vento ecc.\nLe sollecitazioni interne, invece, derivano nella migliore delle ipotesi, da un \"assestamento\" degli elementi strutturali sottoposti al carico della costruzione o, nell'ipotesi peggiore, da sovraccarichi non calcolati in sede di progetto.\nL'ultimo caso, ossia la redistribuzione dei carichi, rientra nell'ipotesi appena accennata delle tensioni interne.\nIn effetti tale condizione dipende da un uso non consono degli elementi costruttivi o da modifiche. Un tipico esempio \u00e8 rappresentato dall'apertura di vani (porte o finestre) su murature portanti, le quali, trovandosi a dover comunque sopportare il carico sovrastate e non avendo pi\u00f9 la possibilit\u00e0 di trasmetterlo in maniera continuativa al terreno, ridistribuiscono lo stesso sulle porzioni di muratura rimanenti creando, talvolta, situazioni di \"crisi\" che generalmente si manifestano con delle lesioni, varimante inclinate, agli angoli superiori delle aperture.\nDegrado.\nIl degrado deriva da una situazione di incuria o di vetust\u00e0 degli elementi strutturali. Tale condizione riporta, direttamente o indirettamente, alle ipotesi sopra esaminate.\nA voler chiarire il concetto si prenda ad esempio il caso della malta, materiale che assolve la doppia funzione sia di legante che di distributore dei carichi, se non adeguatamente protetta la malta con il passare del tempo tende a deteriorarsi perdendo coesione.\nLa manifestazione esterna di questo stato \u00e8 rappresentata da uno \"sbriciolamento\", facilmente verificabile con l'uso di un oggetto metallico, ad esempio una comune chiave, raschiato fra le connessure fra i laterizi.\nQuando questo avviene ci si trova in presenza di un doppio danno:\nAnalisi.\nTenendo presente che gli esempi sopra riportati rappresentano solo alcune delle possibili cause che inducono un manufatto a lesionarsi, corre l'obbligo di chiarire che spesso una struttura pu\u00f2 risentire contemporaneamente di tutte le cause finora esposte.\nPertanto l'analisi di un quadro fessurativo appare di estrema complessit\u00e0 e solo la competenza di un tecnico esperto nel settore pu\u00f2 aiutare a risolvere il problema. \nIl professionista, per buona norma, dovrebbe iniziare con un esame preliminare della struttura da sottoporre a monitoraggio, attraverso un ampio ed esaustivo esame visivo e fotografico, per poi passare ad una puntuale ricostruzione delle sue vicissitudini storiche (in tal caso risulter\u00e0 utile il reperimento della documentazione di progetto, l'acquisizione di notizie relative alla costruzione ed alle eventuali successive modifiche apportate all'impianto strutturale, ed infine passare all'acquisizione dei metodi costruttivi e delle tecniche in uso all'epoca della realizzazione dell'opera oggetto di indagine), della situazione \"in situ\" sia tramite un attento rilievo fotografico che tramite un puntuale rilievo geometrico ed infine una mappatura dei materiali utilizzati. Si passer\u00e0 poi al monitoraggio costante della lesione (o le lesioni) tramite un deformometro centesimale o millesimale, che potr\u00e0 essere di tipo meccanico oppure di tipo elettronico, riportando quindi i risultati di tale monitoraggio in un grafico cartesiano dove sulle ascisse si posizioner\u00e0 il periodo della misura e sulle ordinate verranno appuntati i valori della misura letta sul display dello strumento.\nDi corredo al monitoraggio, \u00e8 di buona norma annotare anche la temperatura dei luoghi dove vengono effettuate dette misure.\nL'utilizzo di deformometri permettono notevolmente di migliorare la sensibilit\u00e0 della misura rispetto a quelle misurabili tramite fessurimetri in policarbonato o semplici calibri.\nInoltre si possono eseguire due differenti tipologie di monitoraggio:\nAlla fine dello studio di un quadro fessurativo con la tecnica sopra descritta, possiamo trovarci innanzi a quattro diverse tipologie di andamento (facendo riferimento ai grafici cartesiani sopra descritti):\nLe progressioni possono essere legate da effetti termici giornalieri e/o stagioanali. Studiando la forma delle lesioni \u00e8 possibile fare un'ipotesi delle cause che le hanno generate, tra cui si distinguono:\nLesioni dovute a cedimento delle fondazioni.\nLa fondazione \u00e8 quella parte del manufatto edilizio che assolve il compito di trasmettere i carichi della costruzione al terreno. Nei vecchi edifici, soprattutto quelli rurali, la parte fondale spesso \u00e8 assente, sottodimensionata o addirittura inadeguata. Per assolvere correttamente il suo compito, la fondazione deve essere dimensionata in modo che il carico di forze scaricato per ogni centimetro quadrato deve essere inferiore al carico ultimo sopportabile (ammissibile) del terreno.\nQuando ci\u00f2 non avviene, o intervengono nel manufatto edilizio o nel sottuosuolo modifiche sostanziali di carico oppure modifiche della posizione della falda freatica, si verificano dei cedimenti che interessano parte o tutta la fondazione. Tali cedimenti vengono quindi definiti differenziali o assoluti. Un cedimento assoluto coinvolge l'intero corpo di fabbrica, il quale si muove \"rigidamente\" senza mutare la sua conformazione e, se non in casi estremi, i danni sono sempre lievissimi. Il cedimento differenziale si manifesta invece quando il movimento \u00e8 relativo ed interessa solo parte della struttura. Fondamentalmente si possono distinguere sei tipi di movimenti possibili:\nConclusioni.\nCosa importante \u00e8 tenere sotto attenta osservazione l'evoluzione del quadro fessurativo sviluppatosi in una fabbrica edilizia tramite i metodi sopra descritti sinteticamente.\nDopo che il tecnico ha identificato le cause per le quali il quadro fessurativo insiste, dovr\u00e0 proseguire il suo lavoro individuando gli interventi che meglio si inseriscono nel contesto posto sotto osservazione, stando attenti all'interazione dei diversi materiali ed alle diverse tecniche costruttive utilizzate, il tutto seguito con scrupolosa cura seguendo la regola dell'arte e le imposizioni normative vigenti al momento dell'intervenendo, facendo una preventiva valutazione attraverso (invece) le normative vigenti al tempo della costruzione e/o ristrutturazione del fabbricato.\nUn caso classico, frequente e ben documentato nella letteratura, \u00e8 l'insorgere di fessurazioni in antiche chiese. A contorno di questo lo sviluppo tecnologico e l'esperienza via via crescente dell'uomo, contrapposta al peggioramento dello stato di degrado dei secoli.\nIn Italia, per meglio individuare le cause e le varie tipologie di rottura degli edifici, vengono messi a disposizione diversi mezzi dalle amministrazioni regionali, detti \"abachi dei meccanismi di danno\", come ad esempio il \"Repertorio dei Meccanismi di Danno\" emanato attraverso il Bollettino Ufficiale Regione Marche, subito dopo il sisma del 1997."}
{"id": "550870", "revid": "30610", "url": "https://it.wikipedia.org/wiki?curid=550870", "title": "Artaferne", "text": "Biografia.\nArtaferne, figlio di Istaspe e quindi fratellastro di Dario I, nel 513 a.C. fu nominato satrapo della Lidia.\nNel 505 a.C., quando gli Ateniesi gli mandarono un'ambasciata per chiedere la protezione della Persia contro Sparta, Artaferne rispose che quest'alleanza sarebbe stata possibile solo se loro avessero riconosciuto la superiorit\u00e0 del re Dario.\nQuando Ippia, cacciato da Atene, venne a chiedere ad Artaferne di sostenerlo contro la sua patria, gli Ateniesi mandarono un'altra ambasciata in Persia per chiedergli di non intromettersi negli affari ateniesi, Artaferne rispose che Atene non avrebbe subito alcun danno solo se avesse richiamato Ippia.\nNel 501 a.C. il tiranno di Mileto Aristagora riusc\u00ec a convincere Artaferne ad assegnargli il comando di 200 navi da usare per far rientrare in patria gli esuli di Nasso; ma Aristagora, dopo aver fallito, per paura di subire rappresaglie diede inizio ad una rivolta degli Ioni contro i Persiani.\nNel 499 a.C. gli Ioni e dei loro alleati ateniesi assalirono Sardi, la residenza di Artaferne, che essendo stato colto impreparato fu costretto a ritirarsi nella cittadella, mentre il resto della citt\u00e0 fu bruciato dai ribelli.\nNel 497 a.C., per\u00f2, Artaferne e Otane passarono al contrattacco, cominciando ad assalire varie citt\u00e0 ionie ed eolie: presero cos\u00ec Clazomene e Cyme.\nArtaferne inoltre, esprimendo a Sardi i suoi sospetti nei confronti di Istieo, riusc\u00ec a spaventarlo tanto da farlo fuggire. Artaferne riusc\u00ec anche ad intercettare alcune sue lettere mandate a dei complici persiani, che furono tutti da lui uccisi, cos\u00ec come lo stesso Istieo quando fu catturato. Dopo la fine della rivolta Artaferne fiss\u00f2 per la Ionia una nuova tassazione, pressoch\u00e9 uguale a quella in vigore prima del 499 e ancora in vigore all'epoca in cui scriveva Erodoto.\nSuo figlio, che portava lo stesso nome, assieme a Dati fu a capo della spedizione persiana conclusasi con la sconfitta subita a Maratona ad opera degli Ateniesi e dei Plateesi (490 a.C.)."}
{"id": "550871", "revid": "123457006", "url": "https://it.wikipedia.org/wiki?curid=550871", "title": "Coppa Bernocchi", "text": "La Coppa Bernocchi \u00e8 una corsa in linea maschile di ciclismo su strada che si svolge tra l'Alto Milanese e il Varesotto, in Lombardia. Intitolata ad Antonio Bernocchi e organizzata dall'Unione Sportiva Legnanese, fa parte del calendario dell'UCI Europe Tour come prova di classe 1.1. Insieme alla Tre Valli Varesine e alla Coppa Agostoni forma il \"Trittico Lombardo\"; \u00e8 altres\u00ec una delle \"Classiche d'Autunno\" italiane.\nLe uniche due edizioni della Coppa Bernocchi disputate non in linea furono quelle del 1954 e del 1956, che vennero organizzate a cronometro. La partenza e l'arrivo sono stati quasi sempre situati a Legnano, comune della citt\u00e0 metropolitana di Milano.\nLa Coppa Bernocchi \u00e8 stata prova unica del campionato italiano di ciclismo su strada nel 1961, nel 1976 e nel 1984 e una delle prove del campionato tricolore a punti nel 1935, nel 1947, nel 1952, nel 1954, nel 1956 e nel 1962. Il ciclista che ha il record di vittorie alla Coppa Bernocchi \u00e8 Danilo Napolitano, che si \u00e8 imposto in tre edizioni (2005, 2006 e 2007).\nPercorso.\nLa competizione, che si disputa tra l'Alto Milanese e il Varesotto, in Lombardia, prevede un circuito da ripetere 5 volte nella zona di Gornate Olona e Castelseprio lungo i saliscendi della Valle Olona con un passaggio da Castiglione Olona a Morazzone in quello che viene denominato il \"Piccolo Stelvio\": quest'ultimo \u00e8 chiamato in questo modo perch\u00e9 \u00e8 presente un dislivello di circa 153 metri.\nLa partenza e l'arrivo della Coppa Bernocchi sono stati quasi sempre situati a Legnano, comune della citt\u00e0 metropolitana di Milano: le uniche eccezioni sono state le edizioni del 1980, 1981, 1982, 1983 e 1985, il cui arrivo era posizionato a Lonate Ceppino (VA), l'edizione del 1986, il cui traguardo era situato a Turbigo (MI), e l'edizione del 1987, il cui arrivo era situato a Busto Arsizio (VA).\nLa Coppa Bernocchi ha un traguardo volante a Parabiago in memoria del ciclista Libero Ferrario, morto nel 1930 all'et\u00e0 di 29 anni non ancora compiuti a causa della tubercolosi.\nStoria.\nLe premesse alla nascita della Coppa Bernocchi si ebbero nel 1911, quando Legnano fu scelta dall'Unione Velocipedista Italiana quale sede di uno dei campionati italiani professionisti dell'epoca, quello che prevedeva l'utilizzo di un solo tipo di biciclette, che nacque qualche anno prima, nel 1906. La scelta su Legnano non fu casuale: gi\u00e0 da tempo era cospicuo l'interesse per il Giro della Valle Olona, che si correva poco distante. Questa edizione dei campionati italiani venne poi vinta da Dario Beni. \nSulla scia di questo successo inizi\u00f2 a circolare l'idea di creare una corsa ciclistica che avesse come riferimento Legnano, con la volont\u00e0 portarla con il tempo a competere con le classiche del ciclismo che gi\u00e0 esistevano in Piemonte, Romagna, Veneto ed Emilia. Il progetto ebbe la sua realizzazione pratica nel 1919 con l'organizzazione, da parte della neonata Unione Sportiva Legnanese, della prima edizione della Coppa Bernocchi. Probabilmente l'evento si sarebbe potuto realizzare prima se non ci fossero stati gli eventi bellici legati alla prima guerra mondiale che dur\u00f2, per l'Italia, dal 1915 al 1918. La Coppa Bernocchi fu quindi organizzata in un contesto storico che era caratterizzato dal desiderio di tornare alla normalit\u00e0 dopo i quattro anni di privazioni causati dal primo conflitto mondiale.\nNell'organizzazione della corsa ciclistica fu fondamentale il lavoro del presidente dell'Unione Sportiva Legnanese Pino Cozzi, che volle fortemente la Coppa Bernocchi, e l'apporto economico del senatore Antonio Bernocchi, imprenditore, filantropo e proprietario dell'omonimo cotonificio, a cui poi la corsa fu dedicata, che don\u00f2 la coppa e i premi. Le prime edizioni della Coppa Bernocchi furono aperte solamente ai corridori dilettanti: per volere dell'Unione Velocipedista Italiana vennero infatti organizzate delle edizioni di \"rodaggio\" in vista di una sua possibile promozione a corsa professionistica.\nLa svolta si ebbe nel biennio 1922-1923, quando la Coppa Bernocchi fu vinta due volte consecutive dal ciclista Libero Ferrario, non ancora professionista, che poco dopo si impose nel campionato del mondo di ciclismo su strada 1923. In seguito alle vittorie di Ferrario per la Coppa Bernocchi venne coniato lo slogan: \"Bernocchi, la corsa che rivela i campioni\". \nLe novit\u00e0 non si fecero attendere: nel 1925 la Coppa Bernocchi venne promossa a gara professionistica, quando fu anche una prova del campionato italiano juniores. Con questi cambiamenti aument\u00f2 anche la distanza del percorso: dai 130 km dell'edizione del 1919 si pass\u00f2 ai 235 km dell'edizione del 1925. Uno dei pregi della Coppa Bernocchi, che fece crescere costantemente la sua considerazione tra gli addetti ai lavori e tra i corridori, fu l'assenza della ricerca spasmodica e a ogni costo di tracciati impervi la cui conseguenza era spesso l'arrivo di ciclisti (frequentemente con il \"contagocce\") stravolti dalla fatica. A questo si aggiunse il crescente interesse dei produttori di biciclette, che vedevano nella Coppa Bernocchi una vetrina per i propri prodotti: queste ultime, ai ciclisti, assegnavano delle indennit\u00e0 di chilometraggio, che erano dei premi il cui ammontare era proporzionale alla lunghezza del percorso effettuato dai corridori prima dell'eventuale ritiro.\nDegna di nota fu l'edizione del 1928, che venne pesantemente condizionata dal maltempo: a causa degli allagamenti occorsi nella zona, parteciparono alla Coppa Bernocchi solo 18 ciclisti. Di questi anni fu l'allargamento alla partecipazione dei ciclisti dilettanti indipendenti, che si aggiunsero ai professionisti junior, di cui la Coppa Bernocchi rappresentava una prova del loro campionato nazionale. Questo campionato fu soppresso dall'Unione Velocipedista Italiana nel 1930: la Coppa Bernocchi, di conseguenza, ridivent\u00f2 di riferimento per i ciclisti dilettanti oltre che per gli indipendenti. L'edizione del 1934 della Coppa Bernocchi torn\u00f2 ad essere ad appannaggio dei ciclisti professionisti: poco prima la federazione aveva promosso d'autorit\u00e0 tutti i corridori indipendenti ad atleti professionisti con l'obiettivo di aumentare di numero le corse professionistiche, che era stato giudicato insufficiente.\nCaratteristica della Coppa Bernocchi era quella di non facilitare nessun corridore particolare e di non fornire \"chances\" maggiori a categorie specifiche di ciclisti (scalatori, velocisti, ecc.) dando la possibilit\u00e0 di vittoria a un vasto numero di atleti, tant'\u00e8 che il vincitore della Coppa Bernocchi era quasi sempre differente ed era raro che un corridore dominasse pi\u00f9 edizioni: questo pregio venne riconosciuto da molti direttori sportivi delle squadre ciclistiche e da taluni esperti del settore. A tal proposito Pino Cozzi dichiar\u00f2, dalle colonne de \"La Gazzetta dello Sport\":\nNel 1931, complice alcune irregolarit\u00e0 avvenute durante la gara, la vittoria di Alfredo Bovet venne revocata, mentre l'edizione del 1935 la Coppa Bernocchi divent\u00f2 per la prima volta una delle prove del campionato italiano di ciclismo su strada: in particolare fu la settima ed ultima prova gara del Giro di Lombardia, che avrebbe assegnato la maglia tricolore e il titolo di campione d'Italia. Con questa promozione la Coppa Bernocchi conquist\u00f2 ufficialmente il crisma di \"classica\" del ciclismo italiano. L'afflusso di pubblico fu notevole tanto era l'interesse di vedere i pi\u00f9 grandi campioni dell'epoca. Alla Coppa Bernocchi del 1935 parteciparono Costante Girardengo, Learco Guerra e Gino Bartali, che vinse poi la gara. Sull'edizione che si disput\u00f2 nel 1938 Bruno Roghi, direttore de \"La Gazzetta dello Sport\" dal 1936 al 1943 e dal 1945 al 1947, dalle colonne del suo giornale, scrisse:\nL'edizione del 1939, la ventesima, fu invece valida per l'assegnazione del contro Gran Premio della Federazione Ciclistica Italiana.\nNel 1939 iniziarono a soffiare i venti guerra, che preannunciarono lo scoppio del secondo conflitto mondiale. In particolare i campionati del mondo di ciclismo su pista 1939, che in quell'anno vennero disputati al Velodromo Vigorelli di Milano, furono interrotti e non terminati a causa dello scoppio della guerra. Il conflitto non tocc\u00f2, almeno all'inizio, l'Italia, e quindi la Coppa Bernocchi ebbe regolarmente luogo l'8 ottobre di quell'anno anche se ne fu ridotta la lunghezza del percorso. Per questa sua caratteristica i tifosi riuscirono a vedere i ciclisti da molto vicino, vista la compattezza del tracciato: il successo di pubblico fu grande, dato che vi assistettero circa 50.000 persone.\nA questa edizione partecip\u00f2 Fausto Coppi, che giunse secondo dietro ad Adolfo Leoni dopo una volata tra i due. Per Coppi la Coppa Bernocchi del 1939 fu l'occasione di conoscere Eberardo Pavesi, che gli propose di entrare a far parte della squadra ciclistica Legnano. La proposta ebbe poi seguito e Fausto Coppi fu assunto alla Legnano, dove trov\u00f2 Gino Bartali come capo squadra. Degna di nota fu anche l'edizione del 1942: a causa delle ristrettezze causate dalla seconda guerra mondiale, con molti ciclisti partiti per il fronte, alla Coppa Bernocchi parteciparono solamente 52 atleti.\nCon la fine della guerra, la Coppa Bernocchi torn\u00f2 al risalto di un tempo, vista la fine delle ristrettezze e delle limitazioni che tanto avevano condizionato le edizioni disputate dal 1939 al 1944. Con la graduale ripresa di tutte le attivit\u00e0 civili prebelliche, anche il ciclismo europeo conobbe un'importante fase di rilancio grazie ai cospicui investimenti elargiti da parte degli organizzatori degli eventi ciclistici. Nel 1947 ci fu un'importante novit\u00e0: la Coppa Bernocchi torn\u00f2, per quell'anno, prova del campionato italiano. Nella fattispecie fu la quinta e ultima prova del calendario, quella che assegnava il titolo tricolore. La Coppa Bernocchi ebbe lo stesso ruolo anche nell'edizione del 1952, quando fu la quinta e ultima gara del calendario del campionato italiano.\nDegna di nota, per motivi differenti, fu l'edizione successiva: nella corsa del 1953 i vincitori furono due. La doppia vittoria fu assegnata dalla giuria perch\u00e9 i due ciclisti giunsero a traguardo perfettamente appaiati: questa fu tra i pochissimi casi di doppia vittoria in una corsa ciclistica di rilievo nazionale. L'anno successivo la Coppa Bernocchi torn\u00f2 a essere una gara parte del calendario del campionato italiano. Disputata questa volta a cronometro, vide l'affermarsi di Fausto Coppi. L'edizione del 1956 della Coppa Bernocchi torn\u00f2 a essere una delle prove del campionato italiano, disputata ancora una volta a cronometro.\nUna nuova svolta per la Coppa Bernocchi si ebbe nell'edizione del 1961, quando venne promossa a prova unica del campionato italiano: la gara fu poi vinta da Arturo Sabbadin. L'anno successivo il campionato torn\u00f2 ad essere organizzato a prove multiple e la Coppa Bernocchi fu riproposta nel calendario tricolore. Per quanto riguarda i ciclisti, negli anni sessanta, furono degne di nota le vittorie di Rik Van Looy, Felice Gimondi e Francesco Moser. Van Looy, a proposito della Coppa Bernocchi, dichiar\u00f2:\nL'edizione del 1976 della Coppa Bernocchi, dieci anni esatti dopo l'abbandono definito della formula delle prove multiple per l'assegnazione del titolo italiano, torn\u00f2 ad essere nuovamente la gara unica per i campionati italiani di ciclismo su strada. In questo caso la gara venne vinta da Franco Bitossi. Degli anni ottanta degna di nota fu la vittoria di Giuseppe Saronni. A tal proposito Saronni dichiar\u00f2:\nL'edizione del 1984 della Coppa Bernocchi torn\u00f2 nuovamente ad essere la gara unica per l'assegnazione dei campionati italiani di ciclismo su strada: questa volta a imporsi e a conquistare la maglia tricolore fu Vittorio Algeri. Nei decenni successivi degni di nota sono stati i successi, nell'edizione del 2015, di Vincenzo Nibali, i tre successi (2005, 2006 e 2007) di Danilo Napolitano, che ha cos\u00ec stabilito il record di numero di vittorie alla Coppa Bernocchi per un singolo ciclista, la vittoria di Gianluca Bortolami, che \u00e8 giunto primo alla Coppa Bernocchi nell'edizione del 1997, e la vittoria nell'edizione del 2000 di Rom\u0101ns Vain\u0161teins.\nNel 2020 Tre Valli Varesine, Coppa Agostoni e Coppa Bernocchi vennero annullate a causa della pandemia di COVID-19 e, vista l'impossibilit\u00e0 di recuperare le tre corse per via del calendario saturo nella seconda parte della stagione, si decise di correre un'unica prova, denominata Gran Trittico Lombardo, la quale percorse i luoghi pi\u00f9 significativi delle tre manifestazioni.\nAlbo d'oro.\n\"Aggiornato all'edizione 2019.\""}
{"id": "550881", "revid": "767487", "url": "https://it.wikipedia.org/wiki?curid=550881", "title": "Alessandro Piazza (vescovo)", "text": "Biografia.\nStudi\u00f2 presso il Seminario Arcivescovile Minore e successivamente nel Seminario Arcivescovile Maggiore della sua citt\u00e0 natale. L'11 giugno 1938, all'et\u00e0 di 22 anni, fu ordinato sacerdote nella Cattedrale di San Lorenzo in Genova. Successivamente, il Cardinale Arcivescovo, Pietro Boetto, lo invi\u00f2 a proseguire gli studi in Sacra Scrittura e teologia al Pontificio Istituto Biblico in Roma.\nConseguito il grado accademico di licenza fu assegnato quale insegnante di Ebraico e Sacra Scrittura presso il Seminario Arcivescovile Maggiore.\nIl 18 maggio 1965 fu eletto vescovo di Albenga e consacrato nella Cattedrale di Genova il successivo 24 giugno per mano del cardinale Giuseppe Siri. Cur\u00f2 il restauro integrale della chiesa Cattedrale di San Michele di Albenga, riportandola all'originale stile romanico; fond\u00f2 l'Istituto Superiore di Scienze Religiose diocesano e favor\u00ec l'aggiornamento culturale del clero e del laicato alla luce degli insegnamenti del Concilio Vaticano II, di cui fu membro e partecipe dell'ultima sessione. Nella sua attivit\u00e0 di biblista, fu segretario del comitato episcopale e fece parte dell'\u00e9quipe redazionale della Bibbia CEI, testo ufficiale per l'uso liturgico in lingua italiana, pubblicata nel 1971. Insieme con il biblista Enrico Galbiati, scrisse il libro \"Pagine difficili della Bibbia. Antico Testamento\"\nche ebbe numerose edizioni italiane e fu tradotto in inglese, spagnolo, polacco, russo.\nIl 1\u00ba dicembre 1973 la diocesi di Albenga (V secolo), immutata nella sua configurazione, mut\u00f2 il titolo, assumendo quello di \"Albenga-Imperia\" per valorizzare la realt\u00e0 del capoluogo provinciale dell'estremo ponente ligure, da sempre compreso nel territorio diocesano.\nIl 6 ottobre 1990 Giovanni Paolo II accett\u00f2 le sue dimissioni dal governo pastorale della diocesi per raggiunti limiti di et\u00e0, nominando quale suo successore monsignor Mario Oliveri. Ritiratosi presso il Seminario Vescovile di Albenga, collabor\u00f2 con il suo successore sino al 10 settembre 1995, data del suo decesso.\n\u00c8 sepolto nella navata di destra, sotto l'Altare del Santissimo, della Cattedrale di San Michele Arcangelo in Albenga.\nGenealogia episcopale.\nLa genealogia episcopale \u00e8:"}
{"id": "550882", "revid": "1833487", "url": "https://it.wikipedia.org/wiki?curid=550882", "title": "Santo Stefano in Vairano", "text": "Santo Stefano in Vairano \u00e8 una frazione del comune di Crema (CR) con 980 abitanti, che si trova a nord del capoluogo comunale.\nComprende diverse cascine e cascinali raggruppati in modo non uniforme.\nLa chiesa parrocchiale dedicata a Santo Stefano protomartire, da cui la frazione ha preso il nome, sorge invece in prossimit\u00e0 di un gruppo di case.\nStoria.\nLa localit\u00e0 sembra essere nominata per la prima volta in un documento notarile, che cita un \"\"palazzo grande di Vairano\" con le sue dipendenze (25 aprile 924)..\nTale indicazione sembra potersi riferire ai toponimi \"Cast\u00e8l\" o \"Castel\u00e8t\" (oggi via Quartiere). Qui erano presenti quelli che forse erano antichi fossati di un luogo fortificato (\"Senna\" o \"Sena\" \"dalle Valdroghe\"\" e \"Senna \"Bovina\"\" o \"Buina\", con il significato di \"\"campagnola\"\"). Nella zona sembra inoltre anticamente essere stato presente un mulino.\nNel 1361 un documento sulla manutenzione di vie, ponti e strade del territorio, lo cita tra le ville del contado di Crema sotto la responsabilit\u00e0 del \"console del comune della Porta di Pianengo\".\nNel 1385 la chiesa di Vairano era soggetta alla pieve di Fornovo (diocesi di Cremona). Nel XV secolo la chiesa pass\u00f2 ad alcuni terziari francescani, provenienti da Piazzano (Rubbiano), che vi fondarono un piccolo convento..\nLa chiesa \u00e8 riportata nei documenti con i titoli di \"Santa Maria\" o di \"San Bernardo\", di cui il primo \u00e8 probabilmente la denominazione pi\u00f9 antica. Il culto era assicurato dal clero della chiesa di Santa Maria di Crema (duomo), la quale apparteneva alla diocesi di Piacenza e la situazione della chiesa, divisa tra due diocesi, rimase a lungo incerta, nonostante l'istituzione nel 1580 della nuova diocesi di Crema.\nNel 1685 Vairano \u00e8 nuovamente citata come dipendente dalla citt\u00e0 di Crema (all'epoca appartenente ai Veneziani), inserita nella suddivisione amministrativa di Porta Nuova.\nDurante l'occupazione napoleonica, nel 1805 venne istituito il comune di Santo Stefano e Vairano, con 511 abitanti. Il comune era classificato come \"di III classe\" e apparteneva al cantone I di Crema, nel distretto II di Crema, nel dipartimento dell'Alto Po e nel 1807 entr\u00f2 a far parte del \"comune denominativo\" di Crema.\nCon l'istituzione del Regno Lombardo-Veneto, il comune fece parte del distretto IX di Crema della provincia di Lodi e Crema. Nel 1844 Vairano con Santo Stefano fu \"comune con convocato\" e nel 1853, con 716 abitanti, pass\u00f2 al distretto V di Crema.\nCon l'annessione al regno di Sardegna nel 1859, il comune di Vairano (707 abitanti) fu compreso nel mandamento I di Crema, circondario II di Crema, provincia di Cremona e nel censimento del 1861, dopo l'istituzione del regno d'Italia, risult\u00f2 avere una popolazione residente di 775 abitanti e di 852 nel successivo censimento del 1871. Nel 1862 assunse la denominazione ufficiale di \"Vairano Cremasco\" (per distinguersi da altre localit\u00e0 omonime) e fu abolito nel 1875 e il territorio venne ripartito tra i comuni di Crema e di Santa Maria della Croce.\nCollegamenti esterni.\nwww.santostefanoinvairano.it"}
{"id": "550883", "revid": "960053", "url": "https://it.wikipedia.org/wiki?curid=550883", "title": "Le avventure della dolce Kati", "text": " (letteralmente \"Katri, la bambina della fattoria\"), \u00e8 un anime tratto dal romanzo breve \"Paimen, piika ja em\u00e4nt\u00e4\", scritto nel 1938 dalla scrittrice finlandese Auni Nuolivaara e prodotto in 49 episodi dalla Nippon Animation nel 1984 per il progetto World Masterpiece Theater (Sekai Meisaku Gekijo).\nLa serie \u00e8 stata trasmessa per la prima volta dal network Fuji TV a partire da gennaio 1984 e in Italia da Rete 4 nel 1985.\nTrama.\nLa storia narra le vicende di Katy, una bambina finlandese che a sei anni, dopo la morte del padre e la conseguente partenza della madre per la Germania al seguito delle persone presso cui prestava servizio, rimane a vivere in campagna con i nonni.\nTre anni dopo scoppia la prima guerra mondiale: Germania e Finlandia sono su fronti opposti e le comunicazioni tra i due Paesi si fanno saltuarie. I pochi soldi che la madre mandava alla famiglia improvvisamente cessano di arrivare e di lei non si hanno pi\u00f9 notizie. Per sollevare le magre finanze della famiglia, Katy che ormai ha nove anni, contro il parere dei nonni decide di andare a lavorare come mandriana presso alcuni possidenti della zona. Da quel momento la bimba avr\u00e0 un gran da fare con la vita ed il lavoro di campagna, sempre accompagnata da Giona, il suo piccolo cane bassotto, che con il suo indispensabile apporto come cane pastore, l'aiuter\u00e0 e la far\u00e0 apprezzare nel suo lavoro.\nNel corso degli anni Katy passer\u00e0 da un padrone all'altro, maturando tante esperienze: diventer\u00e0 una mandriana provetta, imparer\u00e0 a raccogliere e a filare la canapa e parteciper\u00e0 alla tosatura delle pecore, ma comincer\u00e0 anche ad apprezzare i racconti della sua terra che durante il lavoro nelle lunghe giornate invernali venivano raccontati da Gunilla la vecchia cantastorie. Inoltre la sua acuta intelligenza le permetter\u00e0 di imparare a leggere e a scrivere da autodidatta e di scoprire\nil \"Kalevala\", il grande poema epico nazionale finlandese alla cui lettura dedicher\u00e0 tutto il suo impegno nonostante l'estrema difficolt\u00e0 dell'opera. Tutto questo avr\u00e0 una grande influenza nella sua vita futura.\nAttraverso le proprie vicende personali Katy viene in contatto con i grandi rivolgimenti che modificarono la storia della sua nazione (e dell'Europa) dal 1914 in poi, come la nascita di un sentimento indipendentista finlandese, la Prima Guerra Mondiale, la Rivoluzione Russa (che decreter\u00e0 la fine del protettorato russo sul paese), il passaggio di Lenin per la Finlandia citato in un episodio.\nMa la svolta della vita di Katy si ha quando va a lavorare per una padrona con un figlio piccolo che ha bisogno di una babysitter. La giovane donna prender\u00e0 subito in simpatia la piccola Katy, la tratter\u00e0 come una figlia e quando si trasferir\u00e0 a Turku le far\u00e0 frequentare la scuola dove sorprendentemente, grazie ai lunghi studi che la ragazzina aveva fatto da sola durante il duro lavoro in campagna, Katy si ritrova a primeggiare.\nAlla fine della storia Katy ritrover\u00e0 finalmente la madre e da adulta diventer\u00e0 una grande scrittrice di racconti per ragazzi.\nIl nome della protagonista.\nIl nome originale della protagonista \u00e8 \"Katri\", ma a causa della difficolt\u00e0 dei giapponesi di pronunciare la \"R\", nelle edizioni doppiate nelle lingue di alcuni paesi europei si \u00e8 trasformato in \"Katli\" o \"Katoli\", come in Spagna e Germania. Nelle edizioni di altri paesi il nome \u00e8 stato invece modificato leggermente in \"Katy\" (o \"Kati\") come in Italia, oppure cambiato totalmente come in Olanda, dove la protagonista e la serie si chiamano \"Nathalie\".\nColonna sonora.\nLa colonna sonora della serie, composta da Hideki Fuyuki \u00e8 ispirata al lavoro di Jean Sibelius, uno dei maggiori artisti della tradizione musicale finlandese. Si ritrovano brevi estratti da Karelia (op. 11), Leminka\u00efnen suite (op. 22) e Finlandia (op. 26 n\u00ba7). Soprattutto quest'ultimo pezzo, che \u00e8 diventato il simbolo della lotta del popolo finlandese per la sua indipendenza, \u00e8 parte del tema principale della serie.\nDoppiaggio.\nIl doppiaggio italiano \u00e8 stato effettuato presso lo Studio P.V. di Milano sotto la direzione di Enrico Carabelli.\nEpisodi.\nOriginalmente la serie \u00e8 stata prodotta in 49 episodi, ma per motivi mai chiariti l'episodio 48 (letteralmente \"L'ammissione a scuola\"\"), nel quale Kati affronta un duro esame di ammissione alla scuola sbalordendo la commissione per le sue profonde conoscenze di matematica e di lingua e letteratura finlandese, nella prima trasmissione italiana del 1984 non \u00e8 andato in onda ed \u00e8 stato trasmesso per la prima volta solamente durante la replica del 2009."}
{"id": "550888", "revid": "484362", "url": "https://it.wikipedia.org/wiki?curid=550888", "title": "Kordofan", "text": "Il Kordofan (, pronuncia araba moderna ), \u00e8 una ex provincia nel centro del Sudan. Nel 1994 \u00e8 stata divisa in tre nuovi stati federali: Kordofan Settentrionale, Kordofan Meridionale e Kordofan Occidentale. Nel 2005 il Kordofan Occidentale venne amministrativamente suddiviso tra Kordofan Settentrionale e Kordofan Meridionale. \nGeografia.\nIl Kordofan ha una superficie di circa 146.932 km\u00b2 (56.730 miglia\u00b2), con una popolazione stimata nel 2000 di 3,6 milioni (3 milioni nel 1983). \u00c8 in gran parte una pianura ondulata, con i monti Nuba al suo sud-est. Durante la stagione delle piogge, da giugno a settembre, la regione \u00e8 fertile, ma nella stagione asciutta diventa come un deserto. La citt\u00e0 principale della regione \u00e8 Al-Ubayyid.\nEconomia e demografia.\nTradizionalmente la regione \u00e8 nota per la produzione della gomma arabica. Altre coltivazioni sono le arachidi, il cotone e il miglio. I principali gruppi etnici sono Nuba, Scilluc e Dinka. Le grandi aree da pascolo sono usate da popolazioni di lingua araba, i semi-nomadi Baqq\u0101ra e gli allevatori di dromedari Kab\u0101b\u012bsh.\nLe lingue autoctone del Kordofan sono parlate da una piccola minoranza nel Kordofan Meridionale e sono tipiche della regione, cos\u00ec come le lingue kadu.\nStoria.\nPrima del 1840.\nSecondo quanto scrive Ignaz Pallme (Steinsch\u00f6nau, 1\u00ba febbraio 1807 \u2013 Hainburg, presso Vienna, 11 giugno 1877) nel suo libro \"Kordofan\" (pubblicato nel 1843), il Re del Sinn\u0101r invi\u00f2 nel 1779 lo sceicco Nas\u012bb con duemila cavalieri a prendere possesso del Kordofan. La regione rimase per circa cinque anni sotto il governo del Sinn\u0101r. Durante questo periodo si ebbe un'immigrazione consistente di arabi e nativi locali dal Sinn\u0101r e da Dongala, inoltre l'agricoltura ed il commercio incominciarono a fiorire.\nIn seguito il Sultano del Darfur incominci\u00f2 a prestare attenzione al Kordofan ed organizz\u00f2 una campagna militare che estromise per sempre il Sinn\u0101r dalla regione. Il Kordofan rimase sotto il Sultano del Darfur fino al 1821. Durante questi anni la regione rimase prospera; gli abitanti vissero in pace e non soggetti a tasse; i mercanti furono esentati da ogni imposizione ed il tributo pagato era un omaggio volontario al Sultano del D\u0101r F\u016br (Darfur). In questo periodo fu costruita B\u0101r\u0101, la seconda citt\u00e0 commerciale per importanza, dai Dongalavi e il commercio si estese in ogni direzione dall'Abissinia e dall'Egitto verso El Obeyd (al-Ubayyid) e B\u0101r\u0101 e da qui verso altri paesi dell'Africa.\nQuesto stato di prosperit\u00e0 cess\u00f2 nel 1821 quando Mehmet Ali, vicer\u00e9 ottomano d'Egitto, invi\u00f2 suo genero, il \"Daftardar\" Muhammad Bey Khusraw, con circa 4.500 soldati e otto cannoni a conquistare il Kordofan. Il monopolio sul commercio e le tasse, imposte dai nuovi governanti, impedirono il commercio in generale e ogni libera iniziativa imprenditoriale.\nDopo il 1840.\nNel 1883 il Mahdi conquist\u00f2 Al-Ubayyid. Il governo egiziano invi\u00f2 un esercito dal Cairo sotto il comando del generale britannico William Hicks, che cadde in un'imboscata e fu annientato nei pressi di Shayk\u0101n a sud di El Obeid. In seguito alla riconquista britannica del 1898, il Kordofan fu annesso alle altre province del Sudan.\nEsplorazioni.\nIgnaz Pallme, mercante tedesco-boemo, intraprese un viaggio esplorativo nel Kordofan alla fine del 1837, su mandato di una ditta commerciale del Cairo, nella speranza di scoprire nuove vie di comunicazione e possibilit\u00e0 di scambi commerciali con l'Africa centrale. \nPer realizzare questa esplorazione, trascorse nella regione un periodo (1837-1839) pi\u00f9 lungo di ogni altro europeo prima di lui; le informazioni che raccolse in merito allo stato di questa regione in particolare, e del Sudan in generale, possono essere considerate le pi\u00f9 attendibili per quel tempo. Prima di Ignaz Pallme solo pochi viaggiatori avevano visitato questa regione e dato alle stampe le informazioni da loro raccolte. Infatti, meno della met\u00e0 dei luoghi menzionati nel libro scritto da Pallme \u00e8 rintracciabile nelle mappe geografiche dell'epoca. \nIl libro \"Kordofan\" di Ignaz Pallme \u00e8 a disposizione degli studiosi presso la Biblioteca nazionale austriaca a Vienna. Scritto sulla base delle note raccolte durante il soggiorno in Kordofan, il libro descrive questa provincia ed alcune delle aree confinanti, con un'analisi della situazione commerciale, delle abitudine ed usanze degli abitanti, cos\u00ec come un resoconto della cattura di schiavi come avveniva sotto il governo di Mehmet Ali."}
{"id": "550889", "revid": "121819439", "url": "https://it.wikipedia.org/wiki?curid=550889", "title": "Edoardo De Albertis", "text": "Molte sue opere si trovano all'interno del cimitero monumentale di Staglieno. Un suo pregiato bassorilievo \u00e8 esposto alla Wolfsoniana di Nervi. La Coppa intitolata a James Spensley destinata alla squadra vincitrice del Campionato Italiano del 1904 da lui realizzata, \u00e8 esposta al Museo della Storia del Genoa in Via Al Porto Antico.\nBiografia.\nDiplomatosi all'Accademia Ligustica di Belle Arti, non ancora ventenne inizi\u00f2 a frequentare lo studio di colui che diverr\u00e0 il suo maestro, lo scultore Giovanni Scanzi. Ai primi del Novecento fu fra i protagonisti - assieme al pittore Plinio Nomellini e ai poeti Edoardo Firpo e Ceccardo Roccatagliata Ceccardi - della scena culturale genovese.\nFra i maggiori esponenti della corrente che segn\u00f2 il passaggio dal florealismo liberty al Dec\u00f2 e al Novecentismo, De Albertis partecip\u00f2 a numerose mostre sia in Italia che all'estero. Alla VII Biennale di Venezia del 1907 cur\u00f2, assieme a Nomellini e a Gaetano Previati, l'allestimento della sala \"Arte del Sogno\".\nImponente la sua attivit\u00e0 di scultore nell'ambito della necropoli di Staglieno: oltre trenta sono i monumenti funebri da lui realizzati nell'arco di circa trent'anni, tra il 1902 e il 1935.\nDi particolare rilievo sono la Cappella Volpi, portata a termine nel 1911, la Tomba Ammirato (1917), e le tombe Caprile e Scorza (rispettivamente del 1924 e del 1931.\nDe Albertis fu un artista \"non allineato\" e spesso in aperto disaccordo con il fascismo. Pur tuttavia, nel 1939 ricevette dal Comune di Genova l'incarico di allestire le decorazioni scultoree del cosiddetto \"Viale delle Vittorie\", ovvero il percorso dalla stazione ferroviaria di Genova Brignole al podio di piazza della Vittoria da cui il duce Benito Mussolini, in visita nel capoluogo ligure, avrebbe tenuto un discorso.\nA piazza della Vittoria, De Albertis aveva contribuito gi\u00e0 ad inizio degli anni trenta, assieme a Francesco Messina e ad Arturo Dazzi, alla realizzazione dell'Arco di trionfo dedicato ai Caduti della prima guerra mondiale. In particolare si era occupato della scultura di un crocifisso per la cripta.\nParenti genovesi del De Albertis asseriscono che la commessa di allestire le decorazioni scultoree del cosiddetto \"Viale delle Vittorie\" fu accettata per due ordini di motivi; il primo fu una visita di squadristi fascisti che distrussero il laboratorio del De Albertis, il secondo l'impossibilit\u00e0, o quasi, di aver lavoro, e quindi sostentamento, non solo per lui ma anche per la sua compagna che spesso gli faceva da modella. Donna rappresentata, con tutta probabilit\u00e0, nelle statue che ornano ancora adesso le due fontane di Piazza Verdi, secondo le fonti sopracitate."}
{"id": "550891", "revid": "466539", "url": "https://it.wikipedia.org/wiki?curid=550891", "title": "Paolo Liguori", "text": "Biografia.\nStudente universitario alla facolt\u00e0 di Architettura \u201cValle Giulia\u201d di Roma, \u00e8 uno degli animatori del gruppo extraparlamentare degli \"Uccelli\", colorati disturbatori di assemblee studentesche e convegni di intellettuali. All'epoca \u00e8 conosciuto con il soprannome di \"Straccio\". Entra poi nel gruppo di Lotta Continua, di cui \u00e8 uno degli esponenti pi\u00f9 radicali. Dal 1978 al 1980 lavora come giornalista al quotidiano del movimento \"Lotta Continua\" e diventa giornalista professionista. Dal 1981 lavora presso la redazione del quotidiano \"Bresciaoggi\", edito da una societ\u00e0 cooperativa. Dal 1984 lavora presso la redazione romana del \"Giornale di Sicilia\". Nel 1985 viene assunto da Indro Montanelli al \"Giornale\": nella redazione romana si occupa prima di economia e poi di politica.\nNel 1988 contribuisce per \"Il Giornale\" ad una delle molte inchieste che in quegli anni la stampa faceva sulle inefficienze, il malcostume e gli abusi seguiti al terremoto dell'Irpinia del 1980.\nNel 1989 diventa inviato. Successivamente, dal 1989 al 1992 \u00e8 direttore del settimanale \"Il Sabato\", vicino a Comunione e Liberazione. \u00c8 la sua prima direzione.\nNel 1992 \u00e8 nominato direttore del quotidiano \"Il Giorno\" fino al 16 settembre del 1993 quando assume la direzione di \"Studio Aperto\", telegiornale di Italia 1 (gruppo Fininvest poi Mediaset). Suo vice a \"Studio Aperto\" \u00e8 il giornalista siciliano Giuseppe Sottile. Sulla stessa emittente conduce dal febbraio 1994 anche \"Fatti e misfatti\", programma di approfondimento sull'attualit\u00e0 politica. Dal 5 ottobre 1997 all'8 febbraio 1998 conduce ogni domenica in seconda serata, su Canale 5, la parte introduttiva in studio del ciclo cinematografico \"Cattivi Maestri\", costituito da alcune pellicole significative per l'epoca della contestazione studentesca.\nNel 1998 presta la sua voce doppiando il vero direttore Seymour Skinner nella serie I Simpson nell'episodio \"Il direttore e il povero\". Dal 4 aprile 2000 \u00e8 stato sostituito alla direzione del Tg di Italia 1 da Mario Giordano e diventa direttore della testata Videonews, che comprende anche la redazione sportiva; nella stagione 2002/2003 ha condotto \"Senza rete\", programma di sport in onda su Rete 4 e dal 16 giugno 2003 al 28 novembre 2011 \u00e8 stato direttore di \"TGcom\" (gruppo Mediaset). il 17 giugno 2002 viene nominato direttore di Rai Educational 2, carica che ricopre fino al 1\u00ba febbraio 2009 con il cambiamento in Rai Storia. Dal 20 novembre 2007 ha aperto un suo blog, riprendendo il titolo di una sua vecchia rubrica denominata \"Fatti e misfatti\" (vedi \"sopra\"). \u00c8 direttore del laboratorio della scuola di giornalismo del Master Campus Multimedia, consorzio creato dall'Universit\u00e0 IULM e Mediaset.\nInsegna anche Editoria Multimediale presso la Universit\u00e0 Lumsa di Roma nel corso di laurea specialistica in Editoria e giornalismo. Dal luned\u00ec al venerd\u00ec tiene una rubrica di commento su Radio 101 chiamata \"Graffi quotidiani\". \u00c8 un grande tifoso della Roma e ha partecipato per tanti anni in qualit\u00e0 di opinionista al programma calcistico \"Controcampo\", prima condotto da Sandro Piccinini e poi da Alberto Brandi. La sua collocazione politica ha subito nel tempo un mutamento del tutto simile a quello concretizzato da Carlo Panella, Giuliano Ferrara e Giovanni Lindo Ferretti, che partendo da posizioni di estrema sinistra sono arrivati ad essere sostenitori del centro-destra. Attualmente \u00e8 direttore editoriale dei nuovi media del gruppo Mediaset. A partire dal 18 giugno 2013 conduce ogni giorno, alle ore 13.00, su TGcom24 \"Fatti e misfatti\" (il nome della rubrica riprende l'omonimo programma andato in onda a partire dal 1993 su Italia 1).\nDal 1\u00ba novembre 2015 al 16 giugno 2019 \u00e8 stato direttore di TGcom24.\nProcedimenti giudiziari.\nNel 2009 la Cassazione lo condanna per diffamazione a mezzo stampa ai danni dei tre giudici torinesi che nel 1995 avevano disposto l'arresto dell'allora presidente di Publitalia Marcello Dell'Utri: Paolo Liguori nel corso della trasmissione \"Studio Aperto\" aveva paragonato l'operato dei giudici a quello dei militari serbi in Bosnia ed Erzegovina.\nTifoso romanista, l'11 febbraio 2016, a seguito di alcune dichiarazioni polemiche contro l'arbitro Nicola Rizzoli in vista della partita - nel corso della trasmissione \"Tiki Taka\", in cui aveva pronosticato un suo errore in mala fede a favore dei bianconeri, viene querelato dall'Associazione Italiana Arbitri e dallo stesso Nicola Rizzoli (per la cronaca, Nicola Rizzoli salt\u00f2 quella partita a causa di un infortunio occorso pochi giorni prima, venendo sostituito da Daniele Orsato)."}
{"id": "550892", "revid": "1272592", "url": "https://it.wikipedia.org/wiki?curid=550892", "title": "Eggi", "text": "Eggi \u00e8 una frazione del comune di Spoleto, in provincia di Perugia.\nIl paese si trova sulla sommit\u00e0 di un piccolo colle (325 ) antistante i monti che separano la Valnerina dalla Valle Umbra, a circa 5\u00a0km a nord di Spoleto. \u00c8 abitato da 481 residenti (dati Istat, 2001).\nStoria.\nIl nome del paese sembra derivare da quello di una famiglia romana che aveva i propri possedimenti in zona; pur se non testimoniata da grandi monumenti, la presenza romana \u00e8 certa per via del gran numero di parti di tombe e sarcofagi, rinvenute nel territorio ed in particolare lungo la via che unisce Eggi a Bazzano (chiamata localmente \"la fraschetta\"). Altri resti della presenza romana sono visibili in localit\u00e0 Collemarozzo, vicino alla chiesa di San Beroto e nel territorio vicino alla Chiesa di San Giovanni.\nUn primo borgo si form\u00f2 sul Monte N'Garvellu ad est del paese, distrutto nel bassomedioevo; la popolazione si diffuse al borgo e costru\u00ec alle pendici del colle detto Giove o Giovo una villa con fortilizio, circa alla fine del XIV secolo, del quale rimangono tracce molto visibili. Nel 1507, gli abitanti di Eggi aiutarono il Comune di Spoleto a riscattare una la Rocca di Ponte occupata dai perugini, contribuendo con una notevole somma, ricevendo in cambio la cittadinanza rustica, con l'esenzione da una parte delle tasse comunali: gi\u00e0 a quel tempo, dunque, il paese era abbastanza florido.\nNel XVI secolo il castello era feudo dei Racani, che finanziarono l'abbellimento delle chiese paesane con un gran numero di opere. In questo periodo, parecchie famiglie borghesi e nobili costruirono ville monumentali nei pressi del piccolo borgo.\nNel XVII e XVIII secolo Eggi si espanse parecchio fuori dalle mura, sia verso il monte che verso valle.\nNel XIX secolo perse lo status di comune rurale (in seguito all'occupazione napoleonica) e continu\u00f2 ad essere parte del Comune di Spoleto.\nEconomia e manifestazioni.\nL'agricoltura \u00e8 sviluppata soprattutto per la presenza di ampie coltivazioni di olivo, da cui si estrae un olio estremamente pregiato. A ci\u00f2 si coniuga sempre pi\u00f9 spesso lo sviluppo turistico dei luoghi, con un discreto numero di aziende agrituristiche presenti in zona.\nTra le manifestazioni di carattere culinario, si pu\u00f2 annoverare la \"Sagra degli Asparagi\", mentre a livello culturale possiamo citare il festival di musica rock \"RockEggiando\".\nSport.\nOgni anno si tiene la corsa podistica \"STRAEGGI\" su un percorso competitivo di 7,2\u00a0km, aperta anche agli amatori."}
{"id": "550897", "revid": "1719883", "url": "https://it.wikipedia.org/wiki?curid=550897", "title": "Mazar\u00f2l", "text": "Il Mazar\u00f2l \u00e8 un personaggio fantastico tipico del folklore delle Dolomiti.\nGeneralmente, ha le fattezze di un vecchio di corporatura robusta, vestito di rosso, un grande cappellaccio e un mantellone nero. La sua indole \u00e8 di solito benevola, ma burbera e selvaggia, essendo inoltre suscettibile e vendicativo nei confronti di chi tradisce la sua fiducia (nascondeva sotto il mantello i bambini disobbedienti).\nChi metteva il piede su un'orma da lui lasciata era costretto per forza d'incantesimo a seguirne le impronte fino a giungere alla sua caverna; ivi beveva il latte di una capretta nera e dimenticava subito tutto di s\u00e9 stesso.\nLa ragazza del Primiero.\nSecondo una leggenda, il Mazar\u00f2l talvolta rapisce le persone per trasformarle in suoi schiavi. Un episodio narrato frequentemente riguarda una ragazza del Primiero che si sarebbe ritrovata al cospetto del Mazar\u00f2l subito dopo averne calpestato le impronte. La creatura le alit\u00f2 in viso e lei dimentic\u00f2 tutta la sua vita passata, trascorrendo gli anni successivi al suo servizio.\nIl Mazar\u00f2l le insegn\u00f2 a fare il burro, il formaggio e la tos\u00e8la e le aveva promesso che le avrebbe insegnato a ricavare la cera dal siero, tuttavia non ne ebbe il tempo. Infatti, un giorno, un cacciatore riconobbe la ragazza e la riport\u00f2 in paese. Si fecero molti tentativi per far tornare la memoria alla sventurata; alla fine, ci\u00f2 che funzion\u00f2 da antidoto fu il latte di una capretta bianca, offertole da una vecchina. Per la felicit\u00e0 di essere tornata a casa, la ragazza insegn\u00f2 a tutto il paese a fare il burro, il formaggio e la tosella; ma in Primiero ancora non si sa ricavare la cera del siero."}
{"id": "550900", "revid": "1291766", "url": "https://it.wikipedia.org/wiki?curid=550900", "title": "Triade Capitolina", "text": "La Triade Capitolina \u00e8 una triade costituita da Giove, Giunone e Minerva. Questa definizione non \u00e8 antica come si potrebbe pensare, ma \u00e8 un termine creato dalla storiografia del XIX secolo.\nStoria.\nLa precisa volont\u00e0 politica di definire un gruppo di divinit\u00e0 superiori, per identificare la grandezza di Roma anche da un punto di vista religioso, \u00e8 stata la causa della nascita e diffusione del culto della Triade, tanto da far costruire templi dedicati alle tre divinit\u00e0 anche in molte colonie.\nIl culto deriva certamente da quello di Giove Capitolino con gli epiteti di Optimus e Maximus per differenziarlo da qualsiasi altro Giove definito in modi diversi e venerato dalle comunit\u00e0 latine confinanti. Successivamente vengono aggiunte al culto anche Giunone Regina e Minerva, protettrice delle arti, con l'epiteto di Augusta datole nel II secolo d.C.\nIl tempio dedicato alla Triade, edificato sul Campidoglio, \u00e8 fornito di tre celle parallele nelle quali sono poste le statue delle tre divinit\u00e0: Giove al centro, seduto in trono e con i fulmini nella mano, Minerva alla sua destra e Giunone a sinistra. L'importanza del tempio \u00e8 anche testimoniata dalle cronache risalenti all'invasione di Roma da parte dei Galli nel 390 a.C. Sembra infatti che in quell'occasione i nemici abbiano risparmiato il Campidoglio e il tempio, a riprova della potenza di Giove Capitolino. Inoltre il Senato, sconfitti i Galli, istituisce i ludi Capitolini.\nTriade Capitolina dell'Inviolata.\nL'unica Triade Capitolina completa \u00e8 stata ritrovata a Guidonia nel 1992 nel Parco dell'Inviolata, ed \u00e8 conservata nel Museo Archeologico \u201cRodolfo Lanciani\u201d, in viale XXV Aprile, piazza Jean Coste (ex convento S. Michele) a Guidonia Montecelio. \nIl gruppo scultoreo, in marmo lunense, rappresenta Giove, Giunone e Minerva seduti su un unico trono. Giove, al centro, con lo scettro nella sinistra ed un fascio di fulmini nella mano destra; alla sua sinistra Giunone diademata e velata con scettro nella sinistra e patera nella destra; alla sua destra Minerva con elmo corinzio, il braccio destro, mancante, doveva essere sollevato per sostenere l'elmo. Tre piccole Vittorie alate incoronano le divinit\u00e0, Giove con una corona di quercia, Giunone di petali di rosa, Minerva di alloro. Ai loro piedi gli animali tradizionalmente sacri: l'aquila, il pavone e la civetta. L'opera dovrebbe appartenere al periodo antoniniano."}
{"id": "550904", "revid": "124693867", "url": "https://it.wikipedia.org/wiki?curid=550904", "title": "Fabio Moro", "text": "Carriera.\nDifensore scuola , che non lo ha mai utilizzato in prima squadra, ha giocato con la maglia del Ravenna in Serie C1 1994-1995 collezionando 25 presenze con l'aggiunta di un gol, e nel Torino in Serie A 1995-1996 dove ha disputato 8 partite.\nIn seguito ha collezionato 22 presenze con la in Serie B 1996-1997 e nell'ottobre del 1997 \u00e8 stato acquistato dal , in Serie B, dove ha giocato due stagioni (1997-1998 e 1998-1999) mettendo insieme 52 presenze.\nNell'aprile del 1999 viene perfezionato il suo trasferimento al sodalizio ducale dal 1\u00ba luglio, ma un infortunio al ginocchio, rimediato nel maggio di quello stesso anno ancora con la maglia del Monza, lo estromette per lungo tempo mettendo a rischio la sua stessa carriera e senza inanellare alcuna presenza nel Parma di Malesani.\nChievo.\nNel febbraio 2000, passa in compropriet\u00e0 al Chievo Verona. Nella prima stagione ha collezionato solo 8 presenze per colpa dell'infortunio.\nPoi \u00e8 stato promosso titolare (2000-2001) e ha contribuito alla promozione della squadra in Serie A realizzando anche un gol, ripetendosi nei successivi cinque campionati; \u00e8 uno degli autori principali della cosiddetta: Favola Chievo, rivelandosi uno dei terzini pi\u00f9 forti della massima serie.\nCon la maglia del Chievo totalizza in totale 232 presenze in Serie A oltre a 13 presenze in Coppa Italia, 3 in Coppa Uefa (2 vs Stella Rossa di Belgrado ,1 vs Sporting Braga) ,1 nel preliminare Champions League a Sofia contro il Levski e 62 nel campionato cadetto, realizzando di testa proprio con la maglia \"giallo-blu\" il suo primo gol ed unico in massima serie contro il nella stagione 2001-2002, rete che valse il pareggio del Chievo nell'incontro giocato al Bentegodi e finito per 1-1.\nCon la compagine clivense fa il suo esordio in una partita europea ufficiale nel 2002, in occasione della gara del Primo turno contro la . Avr\u00e0 occasione di esordire anche nel turno preliminare di Champions League nel 2006, scendendo in campo nella gara di andata contro i bulgari del , esordio assoluto della squadra veronese nella massima competizione continentale.\nAl termine della stagione 2006-07 Moro segue il Chievo in Serie B, aiutando il club a conquistare la promozione nella massima categoria dopo solo un anno e totalizzando 20 presenze, segnando due reti.\nGioca la sua ultima partita rientrando dopo un lungo infortunio al ginocchio sx nel maggio 2010 in casa contro la con la fascia di capitano.\nStatistiche.\nPresenze e reti nei club.\n\"Statistiche aggiornate al 16 maggio 2010.\""}
{"id": "550906", "revid": "889336", "url": "https://it.wikipedia.org/wiki?curid=550906", "title": "Nazionale di calcio dell'Oman", "text": "La nazionale di calcio dell'Oman \u00e8 la squadra di calcio nazionale dell'omonima nazione ed \u00e8 controllata dalla rispettiva federazione calcistica omanita.\nFondata solo nel 1978, tale federazione \u00e8 affiliata alla FIFA dal 1980. La nazionale ha ottenuto successi a livello giovanile: \u00e8 riuscita per due volte ad aggiudicarsi la Coppa d'Asia per squadre Under-17 (1996 e 2000) e ha rappresentato il continente asiatico al mondiale Under-17 in Ecuador nel 1995, raggiungendo il quarto posto finale. La nazionale maggiore \u00e8 invece giunta seconda per due volte consecutive nella Coppa delle Nazioni del Golfo, prima alle spalle del e poi degli , per poi vincere il trofeo per la prima volta nel 2009 in casa e per la seconda volta nel 2017-2018, prevalendo sempre ai tiri di rigore (nel primo caso contro l', nel secondo contro gli ).\nPer quanto concerne la Coppa d'Asia, la nazionale omanita si \u00e8 qualificata per quattro volte alla fase finale (2004, 2007, 2015, 2019), raggiungendo gli ottavi di finale nel 2019.\nNella classifica mondiale della FIFA, istituita nell'agosto 1993, il miglior piazzamento dell'Oman \u00e8 il 50\u00ba posto occupato da agosto ad ottobre 2004, mentre il peggiore \u00e8 il 129\u00ba posto occupato nell'ottobre 2016. Occupa attualmente l'80\u00ba posto della graduatoria.\nRosa attuale.\nLista dei giocatori convocati per le partite di qualificazione al Campionato mondiale di calcio 2022 del 7, 11 e 15 giugno 2021\n\"Presenze e reti aggiornate al 29 maggio 2021.\"\n! colspan=\"9\" align=\"left\" |\n! colspan=\"9\" align=\"left\" |\n! colspan=\"9\" align=\"left\" |"}
{"id": "550910", "revid": "547034", "url": "https://it.wikipedia.org/wiki?curid=550910", "title": "Marcello Albano", "text": "Biografia.\nDopo aver conosciuto Andrea Pazienza, esord\u00ec nel 1983 sulla rivista \"Frigidaire\". Con Alessandro Raffini e Giorgio Lavagna fond\u00f2 nel 1988 una societ\u00e0 di produzione, \"Rock and Roll Suicide Production\" con la quale realizzarono una rivista, \"Souper\", che venne pubblicata da Mongolfiera. Nello stesso periodo Albano ottiene i primi incarichi commerciali. Hanno realizzato storie in un registro sotterraneo per Mondo Mongo, pubblicato da Eden. negli anni novanta collabora con fantascientifici con altri giovani autori come Giorgio Lavagna e Gianmaria Liani con produzioni indipendenti italiane di fumetti fantasy e fantascentifici. Collabora poi la rivista \"Cyborg\" dal 1991 al 1993 e \"Asimov Magazine\", realizzando illustrazioni ma continuando a produrre storie per \"Frigidaire\". Ripreso anche un vecchio personaggio dei fumetti italiani degli anni '60, Radar, per il quale scrisse alcune storie disegnarte da Stefano Natali. Nel 1993 con Lavagna si trasfer\u00ec a Los Angeles, in California, dove hanno realizzato progetti e storyboard per un film di fantascienza della 20th Century Fox, \"Alcatraz 2000\" e per video musicali come \"\"Sister of Pain\" (1993) di Vince Neil dei M\u00f6tley Cr\u00fce ed \"Heroin\"\" (1993) di Billy Idol con lo studio SuperFluo di Los Angeles. Nel 1995, tornati in Italia iniziarono entrambi a lavorare con la Phoenix Enterprises alla collana \"Italia XXII secolo\" con diverse miniserie come \"Triade\", \"Nautilo\" e \"Motormike\" . Nel 1995, con Lavagna e Liani ide\u00f2 la serie \"\"Nukies\" che venne pubblicato sul mensile \"Dinamite\" della Granata Press e, con il disegnatore, Gianmaria Liani la serie \"Le Nuove Avventure di Elvis\" pubblicato sulla rivista musicale \"Rumore\". Nella seconda met\u00e0 degli anni novanta collabror\u00f2 alla Marvel Italia come disegnatore, traduttore e colorista e ha anche realizzato le storie italiane di Conan il barbaro, \"Conan of the Swamps\" e \"The Twilights of the Wizards\" pubblicate poi anche fuori dall'Italia. Dalla fine degli anni '90 \u00e8 stato principalmente coinvolto come illustratore di libri educativi e di attivit\u00e0 per diversi editori italiani. Negli anni successivi \u00e8 attivo come copertinista per libri per ragazzi della casa editrice Mondadori . Nel 2007 ha collaborato nuovamente con Lavagna alla graphic novel \"Dream City\"\". Nel 2008 e nel 2009 ha realizzato le illustrazioni per la minserie Freak scritta da Stefano Ianne e Roberto \"Freak\" Antoni sulla vita di quest'ultimo. Collabor\u00f2 al libro omaggio al fumettista Alan Moore."}
{"id": "550911", "revid": "287204", "url": "https://it.wikipedia.org/wiki?curid=550911", "title": "Claude Marin", "text": "Biografia.\nGi\u00e0 all'et\u00e0 di 14 anni in una mostra di disegno per ragazzi incontra Jacques Dumas, cartoonist pi\u00f9 comunemente conosciuto con lo pseudonimo di \"Marijac\", che lo convince a proseguire la sua attivit\u00e0 artistica. Quindi un anno dopo, nel 1946, gli affida il disegno della serie \"Rouletabousse Reporter\" che appare su \"Coq Hardi\", rivista pubblicata dallo stesso Dumas. Marin vi collaborer\u00e0 fino al 1955, illustrando nel frattempo le serie \"Le P\u00e8re Noel\" e \"Les trois Mousquetaires du Far West\".\nDurante gli anni cinquanta Marin dimostra di cavarsela sia con personaggi umani che con personaggi antropomorfi e realizza la serie \"PinPin le Lapereau\", continuando con altre serie che vedranno la luce negli anni sessanta in altre riviste dirette da Dumas.\nGi\u00e0 nel 1949 (3 anni dopo aver iniziato a disegnare) Marin collabora con riviste extra-francesi creando per il Belgio storie che verranno pubblicate su periodici come \"Spirou\". Nel 1966 inizia a lavorare nel campo pubblicitario e dal 1970 al 1975 lavorer\u00e0 solo in questo settore. \u00c8 in questo periodo che cura la pubblicazione, per conto di una ditta di abiti per bambini, di \"Bambino Magazine\" e nel frattempo realizza illustrazioni per una serie di mini-libri distribuiti con delle confezioni del formaggino \"Junior\".\nNel periodo 1975-1976 torna a scrivere storie a fumetti: \"Fr\u00e8re Boudin\" e \"Ancestralemment votre\", rispettivamente per \"Achille Talon Magazine\" e per \"Schtroumpfanzine\".\nNel 1979 Marin viene contattato da Pierre Nicolas che ha l'incarico, da parte del settimanale \"Le Journal de Mickey\", di selezionare un nuovo staff creativo e Marin \u00e8 tra i due cartoonist francesi scelti (l'altro \u00e8 Chebille, alias Glen-Clo). Marin accett\u00f2 molto volentieri l'incarico perch\u00e9 gi\u00e0 da ragazzo avrebbe voluto disegnare personaggi Disney.\nDebutta cos\u00ec sul numero 1461 del settimanale come autore disneyano a tutti gli effetti, con serie di storie che hanno come protagonista Pippo in veste di tedoforo olimpico che tra l'altro saranno sceneggiate anche da Fran\u00e7ois Corteggiani.\nDurante tutti gli anni ottanta Marin scrive numerose storie con protagonisti i topi tra le quali Mickey complice di Fantome Noir nella quale il cattivo di turno \u00e8 Macchia Nera. Nonostante ci\u00f2 Marin riesce a cavarsela anche con i paperi, ad esempio in \"Ciccio in Complotto sul pianeta verde\", pubblicata sul numero 199 di Zio Paperone. Il personaggio che nella storia veste i panni del principe Sombrido \u00e8 in realt\u00e0 chiaramente ispirato al coccodrillo di Fantasia (1940) della danza delle ore.\nPer i lettori extra-francesi resta per\u00f2 sempre e soprattutto il disegnatore di Disney Babies cio\u00e8 delle storie con protagonisti Topolino e co. in versione neonati. Marin li disegner\u00e0 per la prima volta nel 1986 pubblicandoli sul numero 1769 del le Journal de Mickey e in tutto realizza 558 tavole singole.\nLa serie verr\u00e0 pubblicata fino al 1997 anno in cui Marin si ammaler\u00e0 di ictus e lascer\u00e0 alla redazione il compito di completare la storia che stava disegnando Mickey Le mille et une enuis. Marin sembra riprendersi, ma ha invece una ricaduta e muore il 31 agosto 2001."}
{"id": "550912", "revid": "1833487", "url": "https://it.wikipedia.org/wiki?curid=550912", "title": "Ca' Onorai", "text": " \nCa' Onorai \u00e8 una frazione di Cittadella, comune all'estremo nord della provincia di Padova.\nPosta nella parte nord-est del comune, confina a ovest con Pozzetto, altra frazione di Cittadella, a nord con il comune di Rossano Veneto (Vicenza), a est con Galliera Veneta, Mottinello Vecchio e Mottinello Nuovo. Conta poco pi\u00f9 di mille abitanti.\nStoria.\nDall'archivio della Pretura, secondo un catalogo delle aziende agricole del 1548, il nome del paese deriva dall'antica famiglia veneziana degli \"Honorai\", i quali nel 1400 possedevano la propria villa lungo la via Postumia. Il palazzo fu abbattuto nella notte tra il 20 e il 21 maggio 1976 nel timore che potesse sfasciarsi su s\u00e9 stesso. \nNel passato gli abitanti basavano la propria vita esclusivamente sull'agricoltura finch\u00e9 nel 1880 costruirono un oratorio dedicato alla Madonna della Salute. L'opera nacque da un sentimento di riconoscenza a seguito del passaggio di una mortale epidemia di colera asiatico virulento, che colp\u00ec molti abitanti della zona tra il 1856 e il 1883. All'interno dell'oratorio fu collocato un dipinto che ritraeva la Madonna con un volto sofferente per ricordare gli eventi drammatici che avevano colpito gli abitanti in quegli anni. Il quadro \u00e8 stato successivamente trasferito all'interno della Chiesa parrocchiale sorta nel 1956. \nLa costruzione della Chiesa fu un processo lungo ma fortemente voluto dai capi contrada del paese. I lavori iniziarono il 6 dicembre 1933 ma furono sospesi nel 1937. Furono in seguito ripresi e definitivamente ultimati il 12 agosto 1939. Mai come allora la popolazione locale mostr\u00f2 grande spirito di collaborazione e aggregazione. Tutti i capifamiglia, conosciuti attraverso le proprie mende (come Biso, Cioi o Iona), si ritrovarono armati di badili e tanto entusiasmo per costruire quello che \u00e8 il luogo simbolo della comunit\u00e0. L\u2019impegno dimostrato dai cittadini and\u00f2 al di l\u00e0 dell\u2019aspetto economico, visto che essi organizzarono numerose commedie teatrali e lotterie pur di guadagnare denaro da reinvestire i questi lavori.\nL'inaugurazione della Chiesa avvenne il 26 novembre 1939. \nAttivit\u00e0 della comunit\u00e0.\nAttualmente la comunit\u00e0 \u00e8 notevolmente cresciuta grazie alle numerose iniziative rivolte ai giovani, su tutti l'ACR e il Grest. Tuttavia, l'evento chiave per la comunit\u00e0 \u00e8 la Sagra, che ogni anno si tiene nel mese di luglio. \nGrest.\nIl mese di luglio del 1999 fu una data storica per la parrocchia di Ca\u2019 Onorai, dal momento che per la prima volta venne organizzato il Grest (Gruppo Estivo). Le prime attivit\u00e0 furono possibili grazie ad alcuni giovani del paese che decisero di mettere a disposizione il loro tempo estivo per organizzare dei giochi e dei momenti di svago per i bambini pi\u00f9 piccoli. Fautore principale della nascita del Grest fu, assieme al corpo di educatori, il parroco Don Gianluigi. L'iniziativa ebbe subito grande successo e si arricch\u00ec di anno in anno, insieme alla partecipazione di un numero sempre maggiore di iscritti. All'inizio le attivit\u00e0 si svolgevano presso il vecchio campo di calcio e sotto il tendone dei Tigli. Immancabili erano le scenette e i laboratori, come cucina, uncinetto, decoupage o murales, e i giochi d\u2019acqua, in particolar modo il calcio saponato."}
{"id": "550917", "revid": "767487", "url": "https://it.wikipedia.org/wiki?curid=550917", "title": "Guantanamera (film)", "text": "Guantanamera \u00e8 un film del 1995 diretto da Tom\u00e1s Guti\u00e9rrez Alea e Juan Carlos Tab\u00edo.\nTratto liberamente dalla celebre canzone, il film \u00e8 un ritratto divertente e scanzonato della realt\u00e0 cubana.\nFu presentato in concorso alla 52\u00aa Mostra internazionale d'arte cinematografica di Venezia.\nTrama.\nCuba: Adolfo, proprietario di pompe funebri, \u00e8 sposato con la bella Gina. La morte di una zia gli suggerisce di tentare un piano mirabolante: una staffetta delle pompe funebri per consegnare feretri da una parte all'altra dell'isola. \nMolte le avventure e le disavventure di un viaggio rivelatore della vita, della morte e dell'incredibile vitalit\u00e0 e filosofia della Cuba di oggi, strozzata dall'embargo e da una burocrazia spesso disumana e molesta."}
{"id": "550918", "revid": "76655", "url": "https://it.wikipedia.org/wiki?curid=550918", "title": "Social-riformismo", "text": ""}
{"id": "550919", "revid": "287204", "url": "https://it.wikipedia.org/wiki?curid=550919", "title": "Decreti Bersani (2006-2007)", "text": ""}
{"id": "550920", "revid": "1305772", "url": "https://it.wikipedia.org/wiki?curid=550920", "title": "The Killing Fields", "text": ""}
{"id": "550921", "revid": "39017", "url": "https://it.wikipedia.org/wiki?curid=550921", "title": "Decreto Liberalizzazioni", "text": ""}
{"id": "550929", "revid": "767487", "url": "https://it.wikipedia.org/wiki?curid=550929", "title": "Enugu (stato)", "text": "L'Enugu \u00e8 uno Stato della federazione nigeriana; confina a nord con il Kogi e il Benue, a sud con l'Abia, a est con l'Eboniy, a ovest con l'Anambra.\nLa capitale Enugu \u00e8 il maggior centro dell'est nigeriano. Altra citt\u00e0 importante \u00e8 Nsukka.\nIn passato il territorio che ora comprende l'Enugu era conosciuto come Biafra. Il 15 gennaio 1966 un gruppo di Igbo, originari di Enugu e Calabar, assassinarono il primo ministro del governo federale nigeriano e molti governatori di stati settentrionali ed occidentali, con l'accusa di maltrattare i gruppi Igbo che vivono nei loro territori.\nDopo ci\u00f2 in Nigeria sal\u00ec al governo il Generale Aguyi Ironsi, il quale non riusc\u00ec ad evitare la vendetta degli Hausa che uccisero migliaia di cittadini Igbo del nord. Questo fatto suscit\u00f2 nel cuore degli Igbo un sentimento secessionista che condizioner\u00e0 la storia nigeriana.\nIl 29 maggio 1967 il Luogotenente Colonnello Emeka Ojukwu dichiar\u00f2 indipendente il sud-est nigeriano con il nome di Repubblica del Biafra, con capitale Enugu. La guerra che segu\u00ec fu una delle pi\u00f9 sanguinose guerre africane e termin\u00f2 con la sconfitta del Biafra e lo sterminio di migliaia di Igbo nel 1970. Gli Igbo ancora oggi sono perseguitati nelle periferie delle grandi citt\u00e0 (Lagos su tutte) ma hanno riacquistato la fiducia e la credibilit\u00e0 delle altre etnie dopo le elezioni di Olusegun Obasanjo.\nAttualmente l'Enugu \u00e8 lo Stato Igbo pi\u00f9 evoluto culturalmente ed ha sviluppato una dignitosa struttura sociale. Le religioni praticate sono cristiana (97%) e animista (3%)\nSuddivisioni.\nLo stato di Enugu \u00e8 suddiviso in diciassette aree a governo locale (\"local government area\"):"}
{"id": "550930", "revid": "599013", "url": "https://it.wikipedia.org/wiki?curid=550930", "title": "Dipartimento per le politiche giovanili e il servizio civile universale", "text": "Il Dipartimento per le politiche giovanili e il servizio civile universale (fino al 2018 Dipartimento della giovent\u00f9 e del servizio civile nazionale) \u00e8 un dipartimento del governo italiano, incardinato nella Presidenza del Consiglio dei ministri, istituito nel 2012 (DPCM 21 giugno 2012). Il Dipartimento ha compiti di promozione e di raccordo delle azioni del governo volte ad assicurare l'attuazione delle politiche in favore della giovent\u00f9, nonch\u00e9 in materia di servizio civile nazionale e di obiezione di coscienza.\nA capo del dipartimento \u00e8 attualmente posto il ministro senza portafoglio Fabiana Dadone, in carica dal 13 febbraio 2021. Il dipartimento vigila sull'Agenzia nazionale per i giovani, quale ente per la promozione delle attivit\u00e0 giovanili.\nStoria.\nGi\u00e0 nel governo Andreotti II era stato istituito un \"Dipartimento per i problemi della giovent\u00f9\", per poi nascere ufficialmente il 18 maggio 2006 con la formazione del Governo Prodi II, che istituisce il Dipartimento per le politiche giovanili e le attivit\u00e0 sportive, collocandolo al fianco dei ministeri per i giovani e lo sport presenti in quasi tutti i Paesi dell'Unione Europea. L'ufficio faceva capo al ministro senza portafoglio Giovanna Melandri. Nel 2008, il governo Berlusconi IV ne ha modificato nuovamente il nome in \"Dipartimento della giovent\u00f9\", affidandolo come supporto amministrativo al ministro senza portafoglio Giorgia Meloni.\nIl governo Monti ha istituito l'attuale \"Dipartimento della giovent\u00f9 e del servizio civile nazionale\" affidandolo alla responsabilit\u00e0 del ministro per la cooperazione internazionale e l'integrazione Andrea Riccardi. Il governo Letta ha delegato al ministro per le pari opportunit\u00e0, lo sport e le politiche giovanili Josefa Idem le competenze del dipartimento. Dopo le dimissioni di quest'ultima, il 26 giugno 2013 ha riattribuito la delega riguardante le politiche giovanili al ministro per l'integrazione C\u00e9cile Kyenge. Dal 1\u00ba giugno 2018 il governo ha attribuito le deleghe alle pari opportunit\u00e0 e ai giovani a Vincenzo Spadafora, sottosegretario alla presidenza del consiglio, con il successivo d.lgs. 6 marzo 2017, n. 40 il Servizio civile nazionale \u00e8 diventato \"servizio civile universale\", ed il dipartimento modific\u00f2 il proprio nome in \"Dipartimento della giovent\u00f9 e del Servizio Civile Universale\", per poi divenire Dipartimento per le politiche giovanili e il servizio civile universale.\nCompetenze.\nIl Dipartimento, in particolare, provvede agli adempimenti giuridici e amministrativi, allo studio e all'istruttoria degli atti concernenti l'esercizio delle funzioni in materia di giovent\u00f9 con particolare riguardo:\nIl Dipartimento inoltre svolge le funzioni dell'Ufficio nazionale del servizio civile. In particolare:\nOrganizzazione.\nIl Dipartimento opera presso la Presidenza del Consiglio dei ministri. \u00c8 formato da una struttura affidata ad un Capo dipartimento che si articola nei seguenti uffici e servizi:"}
{"id": "550934", "revid": "173469", "url": "https://it.wikipedia.org/wiki?curid=550934", "title": "Fabiola (nome)", "text": "Origine e diffusione.\nContinua il latino \"Fabiola\", che era un diminutivo di Fabia, forma femminile del nome Fabio (che deriva probabilmente dal latino \"faba\", \"fava\").\nLa sua diffusione, recente, \u00e8 dovuta perlopi\u00f9 al romanzo di matrice cattolica, \"Fabiola o la Chiesa delle catacombe\", scritto dal cardinale Nicholas Wiseman nel 1854, e ai due successivi film ad esso ispirati (uno del 1918, e l'altro del 1949); al XX secolo, comunque, il nome era sostanzialmente confinato all'Italia e alla Spagna. \nOnomastico.\nL'onomastico si festeggia il 27 dicembre in memoria di santa Fabiola, donna romana ricordata per la sua carit\u00e0."}
{"id": "550937", "revid": "838137", "url": "https://it.wikipedia.org/wiki?curid=550937", "title": "Conoide ellittico", "text": "il conoide ellittico \u00e8 un tipo di superficie rigata che ha la particolarit\u00e0 di avere:\nEsempi.\n1- Approssimare l'ellisse delta con un numero limitato di cerchi osculatori.\n2- Raccordare tali cerchi osculatori con archi di circonferenza in modo da ottenere nell'insieme una curva continua e simmetrica rispetto a gli assi di delta.\n3- "}
{"id": "550938", "revid": "37568", "url": "https://it.wikipedia.org/wiki?curid=550938", "title": "Sindrome da finestra sciocca", "text": ""}
{"id": "550941", "revid": "1543377", "url": "https://it.wikipedia.org/wiki?curid=550941", "title": "Serinus", "text": "Serinus \u00e8 un genere di uccelli passeriformi della famiglia dei Fringillidi.\nEtimologia.\nIl nome scientifico del genere, \"Serinus\", deriva dal francese \"serin\", vocabolo dall'origine oscura, forse derivato dalla corruzione dei termini latini \"citrinus\" (\"color limone\", dal quale deriva il nome scientifico del venturone) o \"cerinus\" (\"color cera\"), o al provenzale \"serena\" (stante ad indicare un generico piccolo uccello canoro, mutuato dal greco \"\u03c3\u03b5\u03b9\u03c1\u03b7\u03bd\", \"seir\u0113n\", dal medesimo significato).\nDescrizione.\nAl genere vengono ascritte specie di piccola taglia, che va dagli 11 ai 14\u00a0cm di lunghezza, con le razze pi\u00f9 grandi di canarini di forma e posizione (come il Lancashire coppy o l'Arricciato Gigante Italiano) che superano i 20\u00a0cm.\nL'aspetto \u00e8 slanciato, con testa arrotondata, becco corto e conico, ali appuntite e coda dalla punta lievemente forcuta.\nLa colorazione tende ad assumere toni giallo-verdastri su testa, petto e dorso, mentre il resto del piumaggio tende al bruno-grigiastro, pi\u00f9 scuro su dorso, ali e coda: non mancano specie dalla testa nera, come l'alario o il lucherino d'Abissinia. Il dimorfismo sessuale \u00e8 generalmente evidente anche se non spiccatissimo, coi maschi dalla colorazione pi\u00f9 vivace rispetto alle femmine.\nBiologia.\nLe specie ascritte al genere sono uccelletti diurni, vivaci e miti, che all'infuori del periodo riproduttivo si muovono in stormi. La loro dieta si basa perlopi\u00f9 sui semi delle piante erbacee, comprendendo anche insetti durante l'allevamento della prole. Sono tutti uccelli monogami, con le femmine che si occupano di costruire il nido a coppa e di covare le uova, mentre i maschi le nutrono durante queste operazioni e collaborano con esse all'allevamento dei nidiacei.\nDistribuzione e habitat.\nSebbene la maggior parte delle specie ascritte al genere siano diffuse in Africa, se ne trovano esponenti anche in Asia (verzellino fronterossa e verzellino siriano) ed Europa (verzellino e canarino).\nQuesti uccelli si rivelano molto adattabili, mostrando tuttavia in genere una predilezione per le aree cespugliose o boschive con presenza di radure erbose e rocciose, con alcune specie che prediligono gli ambienti montani.\nTassonomia.\nAl genere vengono ascritte otto specie:\nIn passato il genere \"Serinus\" era, assieme a \"Carduelis\", uno dei pi\u00f9 numerosi della famiglia Fringillidae: le analisi del DNA mitocondriale hanno tuttavia certificato la polifilia di entrambi i generi, portando alla segregazione da \"Serinus\" dei generi \"Crithagra\" e \"Chrysocorythus\", oltre al verzellino tibetano che \u00e8 stato spostato in \"Spinus\".\nNell'ambito della trib\u00f9 dei Carduelini, \"Serinus\" occupa un clade proprio assieme a \"Spinus\"."}
{"id": "550945", "revid": "775372", "url": "https://it.wikipedia.org/wiki?curid=550945", "title": "Storia degli Stati Uniti d'America (1945-1964)", "text": "Il periodo della storia statunitense che va dal 1945 al 1964 \u00e8 caratterizzato da una politica estera molto attiva, guidata dal proposito di contenere l'affermazione del comunismo nel mondo. Dal punto di vista interno, dopo un breve periodo di transizione, l'economia inizi\u00f2 a svilupparsi rapidamente. In questo lasso temporale, il paese raggiunse le sue dimensioni attuali nel 1959, quando le Hawaii diventarono il cinquantesimo stato. Dal punto di vista socio-culturale, il periodo \u00e8 stato piuttosto conservatore, dominato dall'ideale della famiglia abitante in aree suburbane. Il tasso d'istruzione crebbe in maniera esplosiva. La Guerra Fredda tra Stati Uniti e Unione Sovietica fu il denominatore comune degli anni cinquanta. All'inizio del decennio, entrambi i paesi disponevano di bombe atomiche e prese il via una corsa in cui le \"superpotenze\" cercavano di superarsi a vicenda, introducendo nuove armi, sempre pi\u00f9 potenti. La minaccia di una devastante guerra nucleare inizi\u00f2 a pesare sul mondo.\nI soldati Alleati vennero inviati in Corea per combattere le forze del comunismo. I sovietici formarono il Patto di Varsavia tra stati comunisti per opporsi all'alleanza NATO guidata dagli Stati Uniti.\nPer molte persone negli USA, le tensioni internazionali erano bilanciate dalle comodit\u00e0 di casa. In particolare dopo il 1955, i cittadini statunitensi godettero di salari alti, grandi automobili e di comodit\u00e0 casalinghe quali aspirapolvere, lavatrici, tostapane, frullatori e ferri da stiro elettrici, i quali erano tutti pensati per risparmiare tempo e fatica nei lavori domestici. Invenzioni familiari all'inizio del XXI secolo comparvero per la prima volta in questo periodo. La governante e cuoca in casa, caratteristica comune delle abitazioni della classe media all'inizio del secolo, era praticamente inesistente negli anni 1950. Le famiglie godevano di abitazioni con riscaldamento centralizzato e acqua corrente. L'arredamento di nuovo stile era scintillante, economico, e leggero e facile da trasportare. La parola chiave delle abitazioni del dopoguerra era efficienza.\nLa guerra Fredda.\nLe origini della Guerra Fredda.\nL'alleanza del tempo di guerra tra Stati Uniti ed Unione Sovietica fu un'aberrazione del normale tenore delle relazioni tra i due paesi. La rivalit\u00e0 strategica tra le due vaste nazioni risale agli anni 1890, quando, dopo un secolo di amicizia, americani e russi divennero rivali nello sviluppo della Manciuria. La Russia zarista, incapace di competere industrialmente, cerc\u00f2 di chiudere e colonizzare parti dell'Asia Orientale, mentre gli americani richiedevano la competizione aperta per i mercati. Nel 1917, la rivalit\u00e0 divenne intensamente ideologica. Gli americani non dimenticarono mai che l'appena costituito governo sovietico, a causa della situazione interna, negozi\u00f2 una pace separata con la Germania nella Prima guerra mondiale, lasciando gli Alleati soli a combattere le Potenze Centrali. La durevole sfiducia sovietica derivava dallo sbarco di truppe statunitensi in Russia nel 1918, le quali furono coinvolte, direttamente o indirettamente, nell'assistere i Bianchi anti-bolscevichi nella guerra civile russa.\nInoltre, i sovietici non dimenticarono le ripetute assicurazioni di Franklin D. Roosevelt che USA e Regno Unito avrebbero aperto un secondo fronte sul continente europeo. Mentre gli USA erano coinvolti nei combattimenti nel Mediterraneo, prestando aiuto ai sovietici e bombardando pesantemente l'Europa Continentale, un'invasione Alleata su vasta scala del continente non avvenne fino al D-Day del giugno 1944, pi\u00f9 di due anni dopo la richiesta dei sovietici. Entro la fine della guerra, l'URSS soffr\u00ec perdite tremende, fino a venti milioni di morti. Per parte loro, le circostanze che circondano la firma e la successiva rottura del Patto di Monaco nel 1938, e la firma e la successiva rottura del Patto Molotov-Ribbentrop nel 1939, contribuirono ad un'eredit\u00e0 di sfiducia nei sovietici da parte degli alleati occidentali.\nQuando la guerra fin\u00ec in Europa, l'8 maggio 1945, le truppe sovietiche e occidentali (USA, Regno Unito e Francia), erano dispiegate in determinate posizioni, essenzialmente lungo una linea al centro dell'Europa che venne chiamata Linea Oder-Neisse. A parte alcuni aggiustamenti minori, questa sarebbe diventata la \"Cortina di ferro\" della Guerra Fredda. In retrospettiva, Jalta signific\u00f2 l'accordo per cui entrambe le parti potevano stare dove si trovavano e nessuna avrebbe usato la forza diretta per cacciar via l'altra. Questo tacito accordo si applicava anche all'Asia, come evidenziato dall'occupazione statunitense del Giappone e dalla divisione della Corea. Con l'avvio della Guerra Fredda, un breve \"status quo\" post-bellico emerse fino alla presa del potere in Cina da parte dei comunisti, nel 1949. L'egemonia sovietica ora regnava su circa un terzo del territorio mondiale, mentre gli Stati Uniti emersero come pi\u00f9 influente superpotenza rispetto agli altri due terzi, dei quali parte era sfidata dai movimenti marxisti.\nCi furono contrasti fondamentali tra le visioni degli Stati Uniti e dell'Unione Sovietica, tra capitalismo e socialismo. Questi contrasti sono stati semplificati e ridefiniti in ideologie nazionali che rappresentavano due stili di vita, ognuno giustificato nel 1945 dai precedenti disastri. I modelli in conflitto, di autarchia contro esportazione, pianificazione statale contro mercati, si sarebbero contesi la fedelt\u00e0 del mondo sviluppato e in via di sviluppo negli anni del dopoguerra.\nGli Stati Uniti, guidati dal presidente Harry S. Truman dall'aprile 1945, erano determinati ad aprire i mercati mondiali al capitalismo e a modellare il mondo del dopoguerra secondo i principi stilati dalla Carta Atlantica: autodeterminazione, pari accesso economico, e un ricostruito capitalismo in Europa, che potesse servire nuovamente come centro degli affari mondiali. Truman non aveva dimenticato l'eccitazione con la quale aveva accolto i principi dell'idealismo Wilsoniano durante la II guerra mondiale, e vide la sua missione negli anni 1940, come quella di portare una pace duratura e una genuina democrazia nel mondo. La sua visione era parimenti una di interesse nazionale. La Seconda guerra mondiale risult\u00f2 in un'enorme distruzione delle infrastrutture e della popolazione in tutta l'Eurasia, dall'Atlantico al Pacifico, che non lasci\u00f2 indenne quasi nessuna nazione. L'unica grande potenza industriale del mondo ad emergere intatta e addirittura molto rafforzata in prospettiva economica, erano gli USA, che si mossero rapidamente per consolidare la loro posizione.\nGli Stati Uniti guidarono anche lo sforzo per asserire la loro visione del mondo presso le nuove agenzie internazionali: la Banca Mondiale e il Fondo Monetario Internazionale, che vennero create per assicurare un'economia internazionale aperta e capitalista. L'Unione Sovietica decise di non prendervi parte.\nAnche i sovietici videro i loro interessi vitali e la loro sicurezza nazionale a rischio nel mondo del dopoguerra. Il che motiva la loro determinazione a modellare l'Europa postbellica. Stalin instaur\u00f2 dei regimi favorevoli a Mosca in Polonia, Romania, Germania Est e Bulgaria, in contraddizione con le sue dichiarazioni di Jalta, quando assicur\u00f2 che \"libere elezioni\" si sarebbero svolte nell'Europa Orientale. Winston Churchill, da lungo tempo un deciso anticomunista, condann\u00f2 Stalin per aver circondato il nuovo impero russo con una \"Cortina di ferro\".\nContenimento ed escalation della Guerra Fredda.\nNegli Stati Uniti, il contenimento dell'Unione Sovietica divenne ben presto una dottrina di politica estera, seguendo i suggerimenti di persone come il funzionario del Dipartimento di Stato George Kennan, che sostenne che l'URSS doveva essere contenuta usando \"un'inalterabile forza di opposizione in ogni punto\", fino a quando si sarebbe verificato il crollo del potere sovietico. Questa politica venne ulteriormente articolata nella Dottrina Truman, enunciata nel discorso al Congresso del marzo 1947, la quale sosteneva che gli USA avrebbero contribuito con 4 miliardi di dollari (in valuta del 2005) agli sforzi per \"contenere\" il comunismo. Ci\u00f2 avvenne nel mezzo della crisi della guerra civile greca (1946-1949), con minacce comuniste percepite in quella nazione, in Turchia e in Iran. Truman insistette che se la Grecia e la Turchia non avessero ricevuto l'aiuto di cui avevano bisogno, sarebbero inevitabilmente cadute davanti al comunismo, con il risultato di un effetto domino di accettazione del comunismo in tutta la regione. Truman trasform\u00f2 in legge la sua dottrina nel maggio 1947, garantendo 400 milioni di dollari in aiuti militari ed economici a Turchia e Grecia.\nGli Stati Uniti capitalizzarono sulle paure della Guerra Fredda per lanciare un massiccio sforzo economico di ricostruzione, prima in Europa Occidentale e quindi in Giappone (oltre che nella Corea del Sud e a Taiwan). Il Piano Marshall inizi\u00f2 a pompare 12 miliardi di dollari in Europa Occidentale. Stalin rispose bloccando l'accesso a Berlino, che era all'interno della zona della Germania sotto il controllo sovietico. Il confronto militare si profilava minaccioso mentre Truman si imbarc\u00f2 in una impressionante e provocatoria mossa che avrebbe umiliato i sovietici a livello internazionale; trasportare per via aerea i rifornimenti per Berlino, sopra la Zona Sovietica, durante il 1948-1949.\nNel 1949 Truman un\u00ec gli USA e altre undici nazioni con la costituzione della NATO, la prima alleanza \"vincolante\" tra USA ed Europa in 170 anni. Stalin si vendic\u00f2 integrando le economie dell'Europa Orientale nella sua versione del Piano Marshall, facendo esplodere la prima atomica sovietica nel 1949, firmando un'alleanza con la Repubblica Popolare Cinese nel febbraio 1950, e formando il Patto di Varsavia, la controparte est-europea della NATO.\nNel 1949, il governo nazionalista cinese di Chiang Kai-shek venne rovesciato dal leader comunista Mao Tse-tung, che proclam\u00f2 la Repubblica Popolare Cinese. Mao viaggi\u00f2 fino a Mosca, dove negozi\u00f2 il Trattato di amicizia sino-sovietico.\nConfrontati con il crescente successo sovietico, i funzionari statunitensi si mossero rapidamente per aumentare ed espandere il \"contenimento\". In un documento segreto del 1950 (NSC-68), proposero di rafforzare i loro sistemi di alleanze, quadruplicare le spese per la difesa, e imbarcarsi in un'elaborata campagna di propaganda per convincere gli americani a combattere questa costosa guerra. Truman ordin\u00f2 lo sviluppo della bomba all'idrogeno; segu\u00ec un similare sviluppo sovietico.\nI primi anni 1950 videro i piani degli USA per formare un esercito della Germania Ovest, e le proposte per un trattato di pace con il Giappone che garantisse basi militari statunitensi a lungo termine, per far avanzare lo sviluppo delle forze armate statunitensi nell'Asia Orientale.\nLa Dottrina Truman contribu\u00ec anche al primo coinvolgimento americano in Vietnam. Truman tent\u00f2 di aiutare la scommessa francese di tenersi strette le proprie colonie in Indocina. Gli USA rifornirono le truppe francesi con equipaggiamento e consiglieri militari, allo scopo di combattere un giovane Ho Chi Minh e i rivoluzionari comunisti nella prima guerra d'Indocina.\nLa guerra di Corea.\nAlcuni consiglieri (compreso George Kennan), credevano che il trattato di pace con il Giappone, e le sue basi USA nel Sol Levante, avesse portato Stalin ad approvare, nel giugno 1950, un piano nordcoreano per invadere la Corea del Sud appoggiata dagli USA. Temendo che una Corea unita e comunista avrebbe neutralizzato il potere statunitense in Giappone e portato ad un'espansione dell'influenza sovietica, Truman impegn\u00f2 le truppe USA in Corea e ottenne l'aiuto delle Nazioni Unite per respingere i nordcoreani. L'Unione Sovietica all'epoca boicottava l'ONU (perch\u00e9 non voleva ammettere la Repubblica Popolare Cinese) e non fu presente per poter mettere il veto alle azioni di Truman.\nDopo i primi giorni di sconfitta e ritirata statunitense, il successo del generale Douglas MacArthur nella Battaglia di Inchon diede una svolta alla guerra. Questo vantaggio venne sprecato quando McArthur ignor\u00f2 i desideri del suo Comandante in Capo e insegu\u00ec i nordcoreani in fuga fino al confine sino-coreano. La Repubblica Popolare Cinese rispose alla minaccia con attacchi di accerchiamento nel novembre 1950, che decimarono le truppe guidate dagli USA. I combattimenti alla fine si stabilizzarono lungo il 38\u00ba parallelo, che inizialmente separava le due Coree, ma Truman aveva ora davanti una Cina ostile, un accordo sino-sovietico, e un budget per la difesa gonfiato, che si era quadruplicato in diciotto mesi. La guerra di Corea fu costosa anche in termini di vite umane, oltre 50.000 soldati americani morti, e quasi un milione di vittime coreane da ambo le parti.\nL'amministrazione Eisenhower e la \"rappresaglia massiccia\".\nNel 1953, Stalin mor\u00ec, e il nuovo presidente statunitense, Dwight D. Eisenhower us\u00f2 l'opportunit\u00e0 per porre fine alla guerra di Corea, continuando per\u00f2 le politiche della Guerra Fredda. Il suo Segretario di Stato, John Foster Dulles, fu la figura dominante nella politica estera della nazione negli anni 1950. Dulles denunci\u00f2 il \"contenimento\" dell'amministrazione Truman e spos\u00f2 un programma attivo di \"liberazione\", che avrebbe portato a una \"ritirata\" del comunismo. La principale di queste dottrine fu la politica della \"rappresaglia massiccia\", che Dulles annunci\u00f2 all'inizio del 1954, evitando le costose forze di terra convenzionali dell'amministrazione Truman, in favore dell'esercitare la vasta superiorit\u00e0 dell'arsenale atomico e dello spionaggio statunitense. Dulles defin\u00ec questo approccio con il termine \"brinksmanship\".\nEntrambe le nazioni continuarono a cercare di espandere le loro sfere di influenza, usando sia mezzi alla luce del sole che nascosti. Il nuovo leader sovietico, Nikita Chru\u0161\u010d\u00ebv, espanse la politica di Mosca di stabilire nuove relazioni con l'India, altre nazioni chiave non allineate e paesi non comunisti del Terzo Mondo. Khrushchev aument\u00f2 anche il potere sovietico sviluppando la bomba all'idrogeno e lanciando il primo satellite artificiale nel 1957.\nNello stesso periodo i sovietici consolidavano la loro presa su molti dei loro alleati. Nel 1953 le truppe sovietiche sedarono la rivolta in Germania Est. A ci\u00f2 segu\u00ec nel 1956 l'intervento sovietico per porre fine alla rivoluzione ungherese.\nI sovietici ottennero una grande vittoria quando Chru\u0161\u010d\u00ebv form\u00f2 un'alleanza con Cuba dopo la riuscita rivoluzione di Fidel Castro del 1959.\nQuesta vittoria non dur\u00f2 molto comunque. Nel 1961 i sovietici e il loro alleati della Germania Est costruirono il Muro di Berlino per impedire la fuga dei tedeschi orientali verso la pi\u00f9 attraente e capitalista Germania Ovest. Fu un grave colpo all'immagine dell'URSS. Inoltre le relazioni sino-sovietiche si stavano deteriorando.\nL'Unione Sovietica non era sola nel suo tentativo di influenzare altre nazioni. Gli Stati Uniti ostacolarono l'intervento sovietico sfoggiando la loro superiorit\u00e0 nucleare e usando la Central Intelligence Agency (CIA) per rovesciare governi non amichevoli come quello dell'Iran. Gli Stati Uniti reagirono allarmati alle azioni di Mohammad Mossadeq, il primo ministro nazionalista iraniano, che nel 1951 nazionalizz\u00f2 i pozzi di petrolio del suo paese fino ad allora dati in concessione ad una compagnia britannica. Convinto che l'Iran, nazione filo-occidentale, stesse spostandosi verso una politica estera filo-sovietica, Eisenhower us\u00f2 la CIA, che un\u00ec le forze con i capi militari iraniani, per rovesciare il governo dell'Iran in quella che divenne nota come \"Operazione Ajax\". Per sostituirlo, gli USA favorirono l'ascesa del giovane Sci\u00e0, Mohammed Reza Pahlevi, che da monarca costituzionale divenne un sovrano assoluto. In cambio lo Sci\u00e0 permise alle compagnie statunitensi di avere una parte nello sfruttamento delle riserve petrolifere nazionali.\nGli Stati Uniti usarono la CIA per rovesciare governi sospettati di avvicinarsi al comunismo, come il Guatemala nel 1954, un altro regime in via di democratizzazione. Nel 1958, gli USA inviarono truppe in Libano per mantenere in piedi il regime filo-statunitense, e tra il 1954 e il 1961, Eisenhower invi\u00f2 aiuti economici e 695 consiglieri militari nel Vietnam del Sud.\nLa prima grande tensione interna all'alleanza NATO si ebbe nel 1956, quando Eisenhower costrinse Regno Unito e Francia a ritirarsi dall'operazione, condotta assieme a Israele, che mirava a riprendere il controllo del Canale di Suez, in Egitto (Si veda: Crisi di Suez). L'amministrazione Eisenhower si oppose all'azione franco-britannica nella regione per motivi di prudenza, temendo che la resistenza del leader egiziano Gamal Abdel Nasser alle vecchie potenze coloniali avrebbe dato una spinta al potere sovietico nella regione.\nKennedy e la crisi dei missili cubani.\nLa Guerra Fredda raggiunse il suo apice durante la crisi dei missili di Cuba, un teso confronto tra l'Unione Sovietica e gli Stati Uniti sul dispiegamento di armi nucleari sovietiche a Cuba. La crisi inizi\u00f2 il 16 ottobre 1962 e dur\u00f2 per tredici giorni. Viene vista da molti come il momento in cui la Guerra Fredda fu pi\u00f9 vicina a esplodere in un devastante conflitto nucleare tra le due superpotenze.\nLa \"societ\u00e0 ricca\" e l'\"Altra America\".\nGli anni immediatamente successivi alla II guerra mondiale furono in generale anni di stabilit\u00e0 e prosperit\u00e0 per la classe media bianca americana. Gli USA riuscirono a trasformare subito la loro macchina da guerra in una cultura consumistica. La crescita del consumismo, dei sobborghi e dell'economia, comunque, oscurarono il fatto che la prosperit\u00e0 non si estendeva a tutti. Molti americani continuarono a vivere in povert\u00e0 durante gli anni di Eisenhower. La retorica di libert\u00e0 e democrazia della Guerra Fredda era particolarmente distante dalla realt\u00e0 di grandi fette della popolazione, come gli afro-americani, che continuarono a soffrire di discriminazioni sociali, economiche e politiche.\nAl centro della cultura della classe media negli anni 1950, stava crescendo l'ossessione per i beni di consumo. Non solo dovuta alla prosperit\u00e0 del dopoguerra, essa produsse l'aumento della variet\u00e0 e disponibilit\u00e0 dei prodotti di consumo, per i quali i pubblicitari erano sempre pi\u00f9 dediti a creare una domanda. Gli statunitensi ricchi degli anni 1950 e 1960, risposero alla frenesia consumistica costituita da automobili, elettrodomestici, tritarifiuti, televisori e impianti stereo. In notevole parte, la prosperit\u00e0 di quei due decenni fu spinta dai consumi (e non dagli investimenti).\nMentre la popolazione dei sobborghi, con la sua accresciuta mobilit\u00e0, arrivava ad assommare a un terzo della popolazione nel 1960, i produttori di auto di Detroit risposero al boom con automobili sempre pi\u00f9 scintillanti, mentre gli USA diventavano sempre pi\u00f9 dipendenti dal petrolio straniero. La crescita dei sobborghi non fu solo un risultato della prosperit\u00e0 del dopoguerra, ma delle innovazioni del mercato immobiliare monofamiliare. William Levitt diede il via a una moda nazionale con il suo uso di tecniche di produzione di massa per costruire una grande area abitativa \"Levittown\" su Long Island. Nel frattempo la popolazione suburbana cresceva grazie al baby boom. I sobborghi fornivano case pi\u00f9 grandi per famiglie pi\u00f9 grandi, sicurezza rispetto alla vita urbana, riservatezza, e spazio per i beni di consumo.\nMolti dei sobborghi erano riservati ai bianchi. Mentre pochi afro-americani potevano permettersi di viverci, anche quelli benestanti e dotati dei mezzi per potersi permettere una casa nei sobborghi, si trovavano di fronte a barriere formali e informali. I pochi afro-americani che si avventurarono nei sobborghi vennero generalmente espulsi sia in modo esplicito che passivo. Propagandati per il loro senso di comunit\u00e0, i sobborghi vennero attaccati da successivi critici per la loro conformit\u00e0 e omogeneit\u00e0. In effetti i sobborghi erano abitati da persone di et\u00e0 e retroterra simile.\nIl movimento per i diritti umani.\nContesto storico.\nDopo la fine della Ricostruzione, molti stati adottarono le restrittive Leggi Jim Crow che attuavano la segregazione delle razze e lo status di cittadini di seconda classe per gli afro-americani. Casi della Corte Suprema come \"Plessy v. Ferguson\", del 1896, accettavano la segregazione come costituzionale.\nLo status degli afro-americani nel profondo sud.\nLa discriminazione sul diritto al voto rimase diffusa nel sud fino a tutti gli anni 1950. I comitati di registrazione dei votanti usavano pratiche come la limitazione del numero di votanti afro-americani eleggibili, vincolandoli ad un pi\u00f9 alto standard di accuratezza rispetto ai bianchi, permettendo ai richiedenti bianchi di registrarsi nelle loro auto o da casa, valutando per ultimi i richiedenti neri, stabilendo uffici di registrazione situati in parti separate del palazzo di giustizia, offrendo assistenza solo ai richiedenti bianchi per il completamento della scheda di registrazione e non notificando agli afro-americani lo stato delle loro richieste.\nI neri del sud che resistevano alla segregazione, in particolare i mezzadri, potevano venire espulsi per aver tentato di registrarsi per il voto, e i neri rurali in particolare, vivevano nella costante paura dei loro datori di lavoro che minacciavano di dargli fuoco; dei \"consigli dei cittadini\" bianchi, che adottavano politiche di repressione economica contro i dimostranti; dei gruppi di vigilanti bianchi, come il Ku Klux Klan, che esercitavano uno spesso incontrollato regno del terrore in tutto il sud, dove il linciaggio di afro-americani era un fatto comune e raramente perseguito dalla legge. Quasi 4.500 afro-americani vennero linciati negli Stati Uniti tra il 1882 e i primi anni 1950.\n\"Brown vs. Board of Education\" e la \"resistenza massiccia\".\nNei primi giorni del movimento per i diritti civili, cause giudiziarie e lobbismo furono il centro dei tentativi di integrazione. La decisione della Corte Suprema nei casi \"Brown v. Board of Education di Topeka\" (1954); \"Powell v. Alabama\" (1932); \"Smith v. Allwright\" (1944); \"Shelley v. Kraemer\" (1948); \"Sweatt v. Painter\" (1950); e \"McLaurin v. Oklahoma State Board of Regents\" (1950) port\u00f2 a un cambiamento di tattica, e dal 1955 al 1965, l'\"azione diretta\" divenne la strategia\u2014principalmente boicottaggio degli autobus, sit-in, marce per la libert\u00e0 e movimenti sociali.\n\"Brown v. Board of Education of Topeka\" (1954) fu un caso miliare della Corte Suprema, che mise esplicitamente fuori legge le strutture educative separate per neri e bianchi, decidendo sulla base del fatto che la dottrina dell'educazione pubblica \"separata ma uguale\" non poteva veramente fornire agli americani di colore delle strutture paragonabili a quelle a disposizione dei bianchi. 101 membri della Camera dei Rappresentanti e 10 senatori firmarono il \"Southern Manifesto\" condannando la decisione della Corte Suprema.\nNel 1951 venne presentata una causa contro il Board of Education della citt\u00e0 di Topeka presso la corte distrettuale del Distretto del Kansas, in favore di Linda Brown, una studentessa di Topeka costretta a camminare per un miglio per raggiungere la sua scuola segregata nera, mentre una scuola bianca era a solo sette isolati dalla sua abitazione. La causa della Brown ebbe il sostegno dell'NAACP, il cui principale legale, Thurgood Marshall, egli stesso nominato alla Corte Suprema nel 1967, argoment\u00f2 il caso. La corte distrettuale si pronunci\u00f2 in favore del Board of Education, citando il precedente stabilito dalla Corte Suprema in \"Plessy v. Ferguson\" (1896), che permetteva alle leggi statali di richiedere carrozze ferroviarie \"separate ma uguali\" per bianchi e neri.\nOrval Eugene Faubus, governatore dell'Arkansas us\u00f2 la Guardia Nazionale dello stato per impedire l'integrazione scolastica alla Little Rock Central High School nel 1957, mentre i governatori Ross Barnett del Mississippi e George Wallace dell'Alabama bloccarono fisicamente i portoni delle rispettive universit\u00e0 statali. E. H. Hurst, un rappresentante del Mississippi, bracc\u00f2 e uccise un contadino nero che aveva partecipato ai corsi per i registratori dei voti. Il commissario alla sicurezza pubblica di Birmingham, Eugene T. \"Bull\" Connor sostenne l'uso della violenza contro i \"freedom riders\" e ordin\u00f2 che idranti e cani poliziotto venissero rivolti contro i dimostranti. Lo sceriffo Jim Clark, di Dallas County (Alabama) scaten\u00f2 i suoi vice sui dimostranti del \"Bloody Sunday\" e ne minacci\u00f2 personalmente altri. La polizia in tutto il sud arrest\u00f2 gli attivisti dei diritti civili con accuse gratuite. Giurie di soli bianchi in diversi stati prosciolsero assassini accertati di afro-americani.\nOrganizzazioni per i diritti civili.\nNonostante avesse simpatizzanti e sostenitori bianchi, il moderno movimento per i diritti civili fu progettato, guidato, organizzato e gestito da afro-americani, che posero se stessi e le loro famiglie in prima linea nella lotta per la libert\u00e0. Il loro eroismo venne portato nella casa di ogni americano attraverso i giornali e in seguito con i notiziari televisivi, mentre le marce e le dimostrazioni pacifiche venivano attaccate dai tutori della legge. Gli agenti usavano manganelli, fruste, idranti, cani poliziotto e arresti in massa per intimidire i dimostranti. La seconda caratteristica del movimento \u00e8 che non fu monolitico, guidato da uno o due uomini. Fu invece una campagna dispersa, di base, che attacc\u00f2 la segregazione in diversi luoghi e con tattiche differenti.\nMentre alcuni gruppi e individui all'interno del movimento per i diritti civili, come Malcolm X, sostenevano il \"Black Power\", il separatismo nero o addirittura la resistenza armata, la maggioranza dei partecipanti rimase impegnata sui principi della nonviolenza, una decisione deliberata da parte di una minoranza oppressa, di astenersi dalla violenza per avere un vantaggio politico. Usando strategie nonviolente, gli attivisti dei diritti civili si avvantaggiarono dell'emergente rete di notiziari, in particolare televisivi, per catturare l'attenzione nazionale, del Congresso e della Casa Bianca.\nIl ruolo guida delle chiese nere nel movimento fu una naturale estensione della loro struttura e funzione. Esse offrivano ai propri membri un'opportunit\u00e0 di esercitare ruoli che gli venivano negati nella societ\u00e0. Nel corso della loro storia, le chiese nere servirono non solo come luogo di culto, ma anche come \"bacheca\", unione di credito, \"tribunale popolare\" per risolvere dispute, gruppo di sostegno e centro di attivismo politico. Queste e altre funzioni aumentarono l'importanza del ministero. La personalit\u00e0 pi\u00f9 importante nel movimento per i diritti civili fu il pastore battista Martin Luther King, uomo dell'anno per Time magazine nel 1964 e uomo del popolo. Il suo instancabile impegno personale verso un forte ruolo di \"leadership\" nella lotta per la libert\u00e0 dei neri gli valse i plausi del mondo intero e un Premio Nobel per la pace.\nStudenti e seminaristi sia al nord che al sud, giocarono ruoli chiave nel movimento per i diritti civili\u2014dal boicottaggio degli autobus ai sit-in, alle marce per la libert\u00e0, ai movimenti sociali. Movimenti guidati da chiese e studenti svilupparono le loro proprie strutture organizzative e di sostegno. La Southern Christian Leadership Conference (SCLC), fondata nel 1957, coordin\u00f2 e raccolse fondi, provenienti principalmente del nord, per proteste locali e addestramento dei leader neri. Lo Student Nonviolent Coordinating Committee (SNCC), fondato nel 1957, svilupp\u00f2 la strategia \"jail-no-bail\". Il ruolo dell'SNCC fu di sviluppare e collegare campagne di sit-in e di aiutare a organizzare le marce della libert\u00e0, l'incitamento alla registrazione dei votanti e altre attivit\u00e0 di protesta. Questi due nuovi gruppi spesso unirono le loro forze con organizzazioni preesistenti come la National Association for the Advancement of Colored People (NAACP), fondata nel 1909, il Congress of Racial Equality (CORE), fondato nel 1942, e la National Urban League. L'NAACP e il suo direttore, Roy Wilkins, fornirono consulenza legale ai dimostranti incarcerati, aiutarono a raccogliere i soldi delle cauzioni e continuarono a mettere alla prova segregazione e discriminazione nei tribunali, come avevano gi\u00e0 fatto per mezzo secolo. Il CORE inizi\u00f2 nel 1961 le marce della libert\u00e0, che coinvolsero molti membri dell'SNCC, e il leader del CORE, James Farmer, divenne in seguito segretario esecutivo dell'SNCC.\nL'amministrazione del presidente John Kennedy fu una mezza fortuna. Kennedy sostenne l'attuazione della desegregazione nelle scuole e nelle strutture pubbliche. Il Procuratore Generale Robert Kennedy port\u00f2 avanti pi\u00f9 di 50 cause legali in quattro stati per assicurare il diritto al voto dei neri americani. Comunque, il direttore dell'FBI, J. Edgar Hoover, preoccupato della possibile influenza comunista sul movimento per i diritti civili e antagonista personale di Martin Luther King, us\u00f2 l'FBI per investigare su King e su altri leader dei diritti civili.\nL'amministrazione Kennedy.\nKennedy fu presidente solo per circa 1.000 giorni. Il suo breve mandato fu segnato da eventi notevoli, tra i quali: l'accelerazione del ruolo statunitense nella corsa allo spazio; l'inizio dell'escalation del ruolo statunitense nella Guerra del Vietnam; la Crisi dei missili di Cuba; la tentata invasione di Cuba nota come affare della Baia dei Porci: eventi che aggravarono la Guerra Fredda con l'Unione Sovietica; attacchi contro le marce per la libert\u00e0(Da parte di persone non qualificate ad autorizzare gli attacchi e non da Kennedy); violenza di massa diretta contro James Meredith durante l'integrazione dell'Universit\u00e0 del Mississippi; l'incarcerazione del reverendo Martin Luther King durante la campagna di Birmingham(Sempre a causa di figure pubbliche non qualificate per attaccare, e non dallo stesso JFK; e la nomina del fratello Robert F. Kennedy nel suo gabinetto come Procuratore Generale.\nIl presidente Kennedy fu assassinato a Dallas, il 22 novembre 1963. Lee Harvey Oswald, sospettato per il crimine, fu a sua volta colpito mortalmente da Jack Ruby prima che potesse essere formalmente accusato e portato in giudizio. Quattro giorni dopo che Kennedy e Oswald furono uccisi, il neo presidente Lyndon Johnson istitu\u00ec la Commissione Warren per investigare sull'assassinio.\nDopo l'uccisione di Kennedy, Lyndon Johnson divenne presidente per il resto del mandato in un modo che sentiva consistente con l'agenda politica di Kennedy. Egli convinse il gabinetto di Kennedy a continuare a servire per il resto del termine, compreso Robert Kennedy (nonostante la relazione acrimoniosa tra questi e Johnson). Us\u00f2 inoltre la sua considerevole cognizione politica, per assicurare l'approvazione del Civil Rights Act del 1964. Queste azioni permisero a Johnson di vincere facilmente le elezioni presidenziali negli Stati Uniti d'America del 1964."}
{"id": "550948", "revid": "24098", "url": "https://it.wikipedia.org/wiki?curid=550948", "title": "Primo piano mongiano", "text": ""}
{"id": "550949", "revid": "188717", "url": "https://it.wikipedia.org/wiki?curid=550949", "title": "Primo piano di proiezione", "text": ""}
{"id": "550950", "revid": "63727", "url": "https://it.wikipedia.org/wiki?curid=550950", "title": "Peugeot 401", "text": "La 401 \u00e8 una vettura di classe alta prodotta nel biennio 1934-35 dalla Casa francese Peugeot.\nProfilo.\nLa 401 nacque per andare a rappresentare il segmento alto di gamma della Casa francese con un modello ben preciso. Questo perch\u00e9 nella seconda met\u00e0 degli anni venti la graduatoria nella gamma Peugeot si era fatta piuttosto approssimativa, con pochi modelli di classe media, e la gamma stessa era spesso piuttosto incompleta. La 401 and\u00f2 a sostituire non uno, ma due modelli che tra l'altro erano fuori produzione gi\u00e0 da alcuni anni: la Peugeot Type 183 dotata di un 2 litri era fuori produzione da un paio di anni, mentre la Type 181 dotata di un motore da 1,6 litri era fuori commercio addirittura da sei anni (dal 1928, per la precisione). La 401 raccolse l'eredit\u00e0 di entrambe le vetture e lo fece presentandosi come vettura dalle linee piuttosto imponenti ed eleganti, sia in configurazione limousine che in configurazione cabriolet.\nLa 401 fece da base anche per la versione \"Eclipse\", dotata di tetto ripiegabile in metallo, prodotta in pochissimi esemplari. La 401 fu prodotta nelle versioni D e DL (a passo lungo).\nLa 401 era equipaggiata da un 4 cilindri in linea da 1720 cm\u00b3 in grado di erogare 44 CV di potenza massima. La scarsa potenza e il peso elevato ne penalizzarono le prestazioni, che non superavano i 100\u00a0km/h. Il cambio era manuale a tre marce. Il telaio era invece di ottima fattura e le doti di tenuta di strada erano pi\u00f9 che buone, grazie all'avantreno a ruote indipendenti, soluzione inaugurata con la Peugeot 201 di 3 anni prima.\nLa 401 ottenne un discreto successo, anche se non eccezionale: ci\u00f2 era da imputare, oltre che alle prestazioni non molto entusiasmanti, anche ad alcuni problemi a livello di meccanica che tendevano a manifestarsi su questa vettura. Perci\u00f2 la 401 fu tolta di produzione dopo neppure due anni di produzione."}
{"id": "550951", "revid": "400694", "url": "https://it.wikipedia.org/wiki?curid=550951", "title": "Battaglia di Wolf 359", "text": "Nell'universo immaginario di Star Trek la Battaglia di Wolf 359 \u00e8 la prima grande battaglia spaziale tra la Flotta Stellare della Federazione Unita dei Pianeti e il collettivo Borg. Lo scontro \u00e8 avvenuto nei pressi di Wolf 359, una stella realmente esistente che si trova a poco meno di 8 anni luce dalla Terra. \u00c8 registrata come una delle battaglie pi\u00f9 distruttive della Federazione prima della guerra del Dominio.\nLa battaglia viene descritta nella serie \"Star Trek - The Next Generation\" durante l'episodio \"\". Il vero combattimento viene mostrato nella puntata della serie \"Star Trek - Deep Space Nine\".\nPreludio alla Battaglia.\nNel giugno del 2366, in data stellare 43989.1, la USS \"Enterprise-D\" \u00e8 stata inviata a Jouret IV, dopo che il contatto con la colonia di New Providence \u00e8 stato perso 12 ore prima. La colonia \u00e8 stata trovata completamente distrutta, letteralmente scomparsa dalla superficie del pianeta.\nL'Ammiraglio J.P. Hanson e il Tenente Comandante Shelby della divisione tattica della Flotta Stellare sono arrivati a indagare sulla scomparsa. Una squadra ha stabilito che la colonia \u00e8 stata spazzata via da armi simili a quelle trovate sul cubo Borg incontrato dall\"Enterprise\" nel sistema J-25. La Flotta Stellare ha immediatamente iniziato i preparativi per una possibile invasione Borg.\nL'Ammiraglio Hanson \u00e8 tornato alla base stellare 324 per discutere della strategia col comando della Flotta Stellare. Il comando di flotta ha imposto alla flotta uno stato permanente di allarme giallo, e messo in guardia tutti gli avamposti della Federazione e quelli degli alleati. Questa sera stessa alle ore 19:00, la USS \"Lalo\" \u00e8 partita da Zeta Alpha II per un trasporto, diretta su Sentinel Minori IV. Alle ore 22:12 la base stellare 157 ha ricevuto una comunicazione dalla \"Lalo\" nella quale si riferiva di un contatto con un oggetto cubico. Il segnale \u00e8 cessato immediatamente e da allora non ci sono pi\u00f9 notizie.\nDopo la ricezione di tali informazioni da parte dell'ammiraglio Hanson, la USS \"Enterprise\" ha deviato la sua rotta verso le ultime coordinate della nave stellare USS \"Lalo\". Con i rinforzi della flotta ad almeno sei giorni di distanza, l\"Enterprise\" \u00e8 rimasta sola ad affrontare l'ignota nave: un cubo Borg. I Borg hanno chiesto che il capitano dell\"Enterprise\", Jean-Luc Picard, fosse portato a bordo della loro nave per uno scopo non specificato. Dopo un breve scambio di fuoco, l\"Enterprise\" si ritir\u00f2 nella nebulosa Paulson, seguita dalla nave Borg.\nNascosti nella nube di polvere, l\"Enterprise\" e il suo equipaggio si preparano per l'inevitabile conflitto e nel tentativo di forzare le azioni della nave stellare, i Borg hanno lanciato siluri magnetometrici guidati nella nebulosa causando lievi danni all\"Enterprise\". Picard ha dato l'ordine di uscire fuori dalla nebulosa e nel conseguente attacco Picard \u00e8 stato catturato dai Borg, che poi si sono allontanati ad alta curvatura, in rotta verso il Settore 001 e il nucleo centrale della Federazione.\nIl Cubo ha mantenuto la sua rotta, con l\"Enterprise\" all'inseguimento. William T. Riker, che agisce come capitano, ha elaborato un piano per forzare il Cubo ad uscire dalla curvatura al fine di permettere all\"Enterprise\" di salvare il capitano: una squadra guidata dal tenente comandante Shelby \u00e8 stata inviata sul cubo dove si \u00e8 scoperto che il capitano Picard era stato assimilato dai Borg e trasformato in un drone, la cui designazione era: Locutus di Borg.\nDopo aver disattivato temporaneamente il cubo, l\"Enterprise\" lo ha colpito con tutto il suo arsenale ma il Cubo ha facilmente respinto l'attacco grazie alle conoscenze tattiche assimilate da Picard e ha ripreso la sua rotta verso il sistema solare, mentre l\"Enterprise\" \u00e8 stata costretta a rimanere indietro a causa dei pesanti danni subiti durante la battaglia.\nNel frattempo, l'ammiraglio Hanson e il comando di flotta avevano assemblato in fretta una flotta di 40 navi stellari nel tentativo di bloccare la strada al cubo Borg. L'Impero Klingon ha inviato un numero imprecisato di falchi da guerra per contribuire alla difesa e la possibilit\u00e0 di chiedere aiuto ai Romulani era stata considerata.\nBattaglia.\nIn data stellare 44002.3, quaranta navi stellari sotto il comando dell'ammiraglio J.P. Hanson si disposero vicino alla stella Wolf 359 per intercettare il Cubo Borg diretto verso la Terra. I Borg avevano precedentemente assimilato il capitano Jean-Luc Picard e quindi avevano appreso tutte le sue conoscenze compresa la sua abilit\u00e0 tattica e la sua ampia conoscenza delle tattiche e tecnologie Federali. Oltre a questo, va segnalato che dei 40 vascelli federali che presero parte alla battaglia, la maggior parte di essi erano progettati per l'esplorazione (come dimostra la presenza di navi di classe Freedom e Oberth), trasportavano famiglie con bambini ed erano, quindi, assolutamente inadeguati a sostenere uno scontro con altre navi, specialmente con un cubo Borg.\nPicard, ormai diventato Locutus, ordin\u00f2 alle navi stellari presenti di abbassare le armi e di condurre il cubo verso il Settore 001 per permettere ai Borg di assimilare la Terra. La flotta rifiut\u00f2 e ingaggi\u00f2 battaglia col cubo, che ebbe termine in pochi minuti. I Borg, forti della loro superiorit\u00e0 tecnologica e delle conoscenze acquisite da Picard, ottennero una vittoria schiacciante e la Flotta Stellare sub\u00ec pi\u00f9 di 11.000 morti e 39 navi stellari distrutte.\nDopo la Battaglia.\nIl cubo Borg prosegu\u00ec la sua corsa ma durante il tragitto verso la Terra fu intercettato dall'USS \"Enterprise\" D che, tentando una missione disperata, riusc\u00ec a salvare il capitano Picard e in seguito riusc\u00ec anche ad indurre il cubo all'autodistruzione. Il capitano Picard soffr\u00ec per molto tempo di un profondo rimorso per le migliaia di persone morte a causa dei Borg e delle sue conoscenze.\nAnche se il risultato dell'invasione sarebbe potuto essere molto peggiore, il risultato della battaglia \u00e8 stata a dir poco un disastro. Con cos\u00ec tante navi stellari impegnate in missioni di esplorazione a lungo raggio, la flotta stellare era rimasta con un minor numero di navi per la difesa dei sistemi principali, indebolendo le loro posizioni con le vicine razze, includendo l'Unione Cardassiana.\nIl comandante Shelby ha preso il comando di una speciale task force per ricostruire le forze della flotta stellare. La costruzione di nuove navi \u00e8 stata accelerata ma ci sono voluti diversi anni per far tornare la flotta al precedente livello di implementazione. Forse ancora pi\u00f9 importante, l'intera filosofia della flotta stellare ha cominciato a cambiare spingendo alla costruzione di vascelli sempre pi\u00f9 offensivi. Progetti precedentemente controversi con armamenti pesanti, come la Classe \"Defiant\", acquistarono maggiore sostegno alla luce della minaccia dei Borg.\nNel 2367, l'ammiraglio Norah Satie ha utilizzato la battaglia come un mezzo per indebolire l'integrit\u00e0 del capitano Jean-Luc Picard durante un'inchiesta per un possibile caso di spionaggio romulano.\nNel 2370, Benjamin Sisko prova dolore ad ogni anniversario della morte di sua moglie, deceduta in una delle navi coinvolte nella battaglia, e questa \u00e8 stata anche la causa della sua incapacit\u00e0 a dormire.\nNel 2371, il Vice Ammiraglio Toddman ha commentato a Sisko che la battaglia della Nebulosa Omarion tra i Dominio e le forze unite della Tal Shiar e dell'Ordine Ossidiano era molto simile alla battaglia di \"Wolf 359\". Sisko ha ammesso che aveva avuto lo stesso pensiero. Come le navi della federazione, pochissime navi Cardassiane o Romulane sono sopravvissute alla battaglia.\nNel 2374, l'alfa Hirogeno, Karr, che aveva preso il controllo della USS \"Voyager\" nello scegliere quali battaglie ricreare sul ponte ologrammi ha ponderato quella di Wolf 359 in quanto era stata una delle pi\u00f9 note battaglie della Federazione.\nSopravvissuti.\nBenjamin Sisko era il primo ufficiale della USS \"Saratoga\" durante la battaglia di Wolf 359. Jennifer, la moglie di Sisko mor\u00ec durante la battaglia ma Sisko e il figlio Jake riuscirono a salvarsi utilizzando una scialuppa di salvataggio prima che il nucleo di curvatura della USS \"Saratoga\" esplodesse. (\"DS9\" \"Emissary\")\nKathryn Janeway nell'episodio \"Scorpion\" del telefilm \"Star Trek - Voyager\" afferm\u00f2 che Amasov, il capitano della USS \"Endeavour\" disse: \u00abI Borg sono la malvagit\u00e0 pura, peggio di qualsiasi altra razza\u00bb. Questo implica che la Endeavour sarebbe stata l'unica astronave Federale a sopravvivere alla battaglia o che il capitano Amasov fosse scampato alla morte a bordo di una scialuppa di salvataggio.\nPersone assimilate a Wolf 359.\nIn \"Star Trek - Voyager\" vengono riportati casi di alcuni individui assimilati nel corso della battaglia a Wolf 359.\nIn \"Unito\" viene mostrata una colonia di individui assimilati dai Borg e poi sconnessi dalla collettivit\u00e0. Una degli ex droni, Riley Frazier, aveva prestato servizio sulla USS \"Roosevelt\" quando era stata assimilata.\nIn \"Regressione infinita\", Sette di Nove comincia a manifestare sintomi di disturbo dissociativo dell'identit\u00e0. Le personalit\u00e0 manifestate erano tutte di persone assimilate dai Borg; una di loro era quella di una donna (non ne viene specificato il nome, ma aveva chiesto notizie del 'figlio' Gregory Bergen) che aveva partecipato alla battaglia. Ignoto cosa sia successo al tenente Bergen, ma a giudicare dalle parole di Sette di Nove i Borg avevano abbordato la USS \"Melbourne\" per assimilarla, e lei aveva cercato di fuggire tramite le capsule di salvataggio finendo per\u00f2 assimilata.\nIn \"Unimatrix Zero\", una degli abitanti del reame virtuale dei Borg \u00e8 una donna umana, di cui viene menzionato il solo nome di battesimo, Laura. Lei dice di essere stata assimilata a \"Wolf 359\", ma non \u00e8 ben chiaro se si riferisca alla battaglia o a un secondo momento.\nIl libro \"Greater than the sum\", per giustificare il fatto che queste persone siano sopravvissute allo scoppio della nave vicino alla Terra, sostiene che il cubo, dopo averle assimilate aveva (un po' come era successo nel film \"Primo contatto\") espulso una sfera avente queste persone assimilate a bordo: erano quindi sopravvissute allo scoppio della nave in quanto erano state portate via dal conflitto e quindi non presenti al momento dello scoppio della nave Borg vicino alla Terra.\nWilliam Shatner nel suo libro \"Il ritorno\" allude alla possibilit\u00e0 che alcune navi stellari e i loro equipaggi siano stati mandati via dal conflitto attraverso un condotto di transcurvatura Borg e fatti dirigere verso un pianeta dove si trovava il mondo natale dei Borg.\nAstronavi partecipanti identificate.\nSebbene non faccia parte del canone di Star Trek, il racconto \"Vendetta\" menziona altre astronavi della classe Galaxy distrutte a Wolf 359."}
{"id": "550959", "revid": "962319", "url": "https://it.wikipedia.org/wiki?curid=550959", "title": "Stadio V\u00e9lodrome", "text": "Lo stadio V\u00e9lodrome () \u00e8 un impianto sportivo multifunzione di Marsiglia.\nInaugurato nel 1937, \u00e8 lo stadio usato dall'Olympique de Marseille. Con una capienza di spettatori, \u00e8 il pi\u00f9 capiente tra gli stadi utilizzati da squadre di calcio francesi. Ha ospitato alcune partite del campionato mondiale di calcio del 1998 e 1938 ed \u00e8 utilizzato regolarmente per le partite della nazionale francese di rugby, nonch\u00e9 dalla nazionale francese di calcio.\nPeriodicamente ospita le partite della fase finale del Top 14 e alcune partite del Tolone.\nStoria.\nPrimo trentennio.\nNel 1935 il design dello stadio fu affidato al gruppo di architetti Pollack Ploquin. A capeggiare questo team vi era Henri Ploquin, che nel 1932 aveva progettato lo Stade Municipal Louis Darragon con Charles Bouhana. Per ragioni economiche fu edificato solo lo Stade V\u00e9lodrome. Il 28 aprile 1935 ci fu la posa della prima pietra alla presenza del sindaco di Marsiglia, Ribot, su un ex sito militare tra la citt\u00e0 e i sobborghi di St. Giniez e Sainte-Marguerite. Lo Stade V\u00e9lodrome apr\u00ec i battenti il 13 giugno 1937 in occasione di una gara amichevole tra l'Olympique de Marseille e il Torino, partita vinta dalla squadra marsigliese per 2-1. Il 29 agosto 1937, per la seconda giornata del campionato francese di calcio, si affrontarono nello stadio l'OM e il : fu il primo match ufficiale giocato nello stadio.\nCome suggerisce il nome, lo Stade V\u00e9lodrome fu usato anche per competizioni ciclistiche, ma queste gare divennero sempre meno frequenti, cos\u00ec che l'area attorno alla pista per i ciclisti fu occupata via via da un numero sempre crescente di seggiolini.\nL'Olympique de Marseille rimase per lungo tempo ostile allo Stade V\u00e9lodrome, chiamandolo \"stadio dell'amministrazione comunale\". Per i tifosi della squadra tra le due guerre il vero stadio del Marsiglia era lo Stade de l'Huveaune, di propriet\u00e0 dell'OM, la cui costruzione era stata in parte finanziata dai sostenitori del club negli anni '20. Dopo la seconda guerra mondiale, per\u00f2, lo Stade de l'Huveaune non era pi\u00f9 di propriet\u00e0 del club marsigliese. Alla ricerca di sostegno da parte della citt\u00e0, il presidente Marcel Leclerc fece giocare la squadra all'Huveaune dal 1945 al 1960. Alla fine il Comune cedette e l'OM pot\u00e9 trasferirsi al V\u00e9lodrome. Negli anni '70 l'OM condivise lo stadio con la squadra di rugby Marseille XIII.\nPrimi rinnovamenti.\nNel 1970 furono apportate le prime sostanziose modifiche al V\u00e9lodrome, con la sostituzione dei riflettori posti a ridosso delle tribune Ganay e Jean Bouin. Nel marzo 1971 la capienza dello stadio fu portata a quasi 60 000 spettatori, con la riduzione della pista ciclistica e la rimozione della pista di atletica. La capienza fu dunque portata a 55 000 posti, inclusi quelli in piedi.\nL'Olympique torn\u00f2 allo Stade de l'Huveaune per la stagione 1982-1983, impossibilitata a giocare allo Stade V\u00e9lodrome, che era sottoposto a lavori di ammodernamento in vista del , in programma in Francia. In questo periodo il terreno di gioco fu completamente sostituito. La semifinale dell'europeo tra e fu seguita da 54 848 spettatori, nuovo record di affluenza nello stadio. La capienza dell'impianto fu in seguito ridotta a 42 000 spettatori per ragioni di sicurezza.\nLa pista ciclistica fu rimossa completamente con la nomina a presidente di Bernard Tapie, nel 1985. Egli decise per la rimozione e per la ridefinizione degli angoli dello stadio, che port\u00f2 la capienza a 48 000 posti. Questo rinnovamento inaugur\u00f2 l'epoca in cui il V\u00e9lodrome sarebbe stato uno stadio multiuso. Anche la zona attorno allo stadio fu trasformata, con la creazione di una seconda linea della metropolitana che serviva direttamente il V\u00e9lodrome partendo da due stazioni e con la costruzione del Palais des Sports.\nMondiale del 1998 e oltre.\nLo Stade V\u00e9lodrome fu completamente ristrutturato in vista del . La capienza fu portata a 60 031 posti e lo stadio ospit\u00f2 il sorteggio dei gironi, che si svolse il 4 dicembre 1997. Nell'estate del 1998 fu teatro di sette partite del mondiale, tra cui la prima della Francia, contro il , il quarto di finale tra e e la semifinale tra e Paesi Bassi.\nIl 6 maggio 2004 fu stabilito il record di affluenza (58 897 spettatori) per una partita tra squadre di club, Olympique Marsiglia- 2-0, semifinale di Coppa UEFA.\nIn occasione del mondiale di rugby del 2007 il V\u00e9lodrome ospit\u00f2 sei partite, inclusi due quarti di finale (Australia-Inghilterra, con 59 120 spettatori, record per lo stadio) e Sudafrica-Figi. Il 16 luglio 2009, durante i preparativi per un concerto di Madonna, il crollo del tetto del palco (60 tonnellate) caus\u00f2 la morte di due operai e il ferimento di altre otto persone.\nCriticato dai sostenitori marsigliesi per l'esposizione ai venti di maestrale e l'acustica insoddisfacente, lo Stade V\u00e9lodrome dal 2003 \u00e8 stato interessato da numerosi progetti di ammodernamento e ampliamento. Nel luglio 2009 fu lanciata una partnership pubblica-privata per risistemare lo stadio. Nel giugno 2010, con l'assegnazione del alla Francia, fu annunciato che l'impianto sarebbe stato rinnovato, con l'aumento di capienza da 60 031 a 67 000 spettatori e il passaggio alla categoria Elite della UEFA. I lavori iniziarono nella primavera del 2011. Dopo tre anni di ristrutturazione, il nuovo Stadio V\u00e9lodrome fu ufficialmente inaugurato il 16 ottobre 2014. Il nuovo impianto ha una capienza maggiorata e una copertura bianca ondulata di 65 000 metri quadrati, progettata per proteggere i tifosi dalle intemperie. Dal 2016 \u00e8 denominato anche Orange V\u00e9lodrome, a seguito dell'accordo di sponsorizzazione con la compagnia di telecomunicazioni Orange S.A. (ex France T\u00e9l\u00e9com).\nIl record di spettatori fu stabilito il 26 febbraio 2017 in occasione di una partita di Ligue 1, il derby di Francia tra l'Olympique Marsiglia e il PSG, con 65 252 presenti.\nNel 2007 il V\u00e9lodrome fu uno degli stadi ospitanti le partite della Coppa del Mondo di rugby 2007, quattro partite dei gironi (tra cui Nuova Zelanda-Italia) e due partite dei quarti di finale.\nNel 2010 fu scelto come sede della finale di European Challenge Cup 2009-2010 giocata tra Cardiff Blues e i francesi del Tolone: nonostante il \"fattore campo\" a favore dei francesi, la vittoria and\u00f2 per la prima volta a Cardiff.\nNel 2017 ospit\u00f2 partenza e arrivo della ventesima tappa a cronometro del Tour de France."}
{"id": "550960", "revid": "33689", "url": "https://it.wikipedia.org/wiki?curid=550960", "title": "Retta proiettante", "text": ""}
{"id": "550962", "revid": "1522738", "url": "https://it.wikipedia.org/wiki?curid=550962", "title": "M/N Anna", "text": ""}
{"id": "550964", "revid": "1718925", "url": "https://it.wikipedia.org/wiki?curid=550964", "title": "Pskov", "text": "Pskov (, \"Pleskava\" in lettone, \"Pleskau\" in tedesco) \u00e8 una citt\u00e0 della Russia europea, centro amministrativo dell'oblast' di Pskov.\nGeografia fisica.\nLa citt\u00e0 \u00e8 situata nel nord-ovest della Russia sulle sponde del fiume Velikaja, all'incirca 20\u00a0km ad est dal confine con l'Estonia.\nStoria.\nOrigini dell'abitato.\nIl nome della citt\u00e0, anticamente chiamata Pleskov, pu\u00f2 essere tradotto dall'antico slavo come \"il paese dalle acque gorgoglianti\". La sua pi\u00f9 antica menzione risale al 903, anno in cui nella Cronaca degli anni passati viene registrato il matrimonio tra Igor di Kiev e una nobile locale, Olga. Gli abitanti della citt\u00e0 ritengono tale data corrispondente a quella della fondazione di Pskov: nel 2003 si sono svolti grandi festeggiamenti in occasione dei 1.100 anni di storia del centro abitato.\nIl primo Principe di Pskov fu Sudislav, il figlio pi\u00f9 giovane di Vladimir I di Kiev. Imprigionato dal fratello Jaroslav, non fu liberato fino alla morte di quest'ultimo, avvenuta alcuni decenni dopo. Nel XII e XIII secolo la citt\u00e0 fece parte integrante della Repubblica di Novgorod. Nel 1241 fu conquistata dai Cavalieri Teutonici, ma Alexander Nevskij la liber\u00f2 pochi mesi dopo durante la leggendaria campagna che ispir\u00f2 l'omonimo film di Sergej Michajlovi\u010d \u0116jzen\u0161tejn nel 1938.\nAl fine di assicurare la sua indipendenza dai Cavalieri nel 1266 gli abitanti di Pskov elessero un Principe lituano convertito alla religione ortodossa, chiamato Dovmont, come loro leader militare e principe. Dopo aver fortificato la citt\u00e0, Dovmont sconfisse l'Ordine Teutonico a Rakovor e sottomise la maggior parte del territorio dell'odierna Estonia. I suoi resti e la sua spada sono conservati nel cremlino locale e il nucleo della cittadella da lui eretta porta ancora il nome di villaggio di Dovmont.\nLa Repubblica di Pskov.\nDal XIV secolo l'insediamento assunse le funzioni di uno Stato di fatto sovrano, la Repubblica di Pskov, il punto di forza della quale fu la sua attiva classe mercantile che permise alla citt\u00e0 di entrare far parte della Lega Anseatica. L'indipendenza di Pskov fu formalmente riconosciuta da Novgorod nel 1348. Alcuni anni dopo l'organo l'assemblea legislativa dello Stato promulg\u00f2 un codice di leggi (anche chiamato la \"Carta di Pskov\") che rappresent\u00f2 una delle fonti principali dal cui nel 1497 attinse il primo corpo di leggi unitario di tutta la Russia.\nPer il resto della Russia la Repubblica di Pskov rappresentava un ponte verso l'Europa, per quest'ultima era un avamposto occidentale russo. A causa della sua posizione lo Stato fu soggetto a numerosi attacchi militari nel corso della sua storia. Solo nel XV secolo il Cremlino (chiamato \"Krom\" dagli abitanti di Pskov) fu sottoposto a ben 26 assedi, tanto che il suo perimetro fu presto dotato di cinque imponenti mura di pietra che resero la citt\u00e0 praticamente inespugnabile. Al suo interno si svilupp\u00f2 una fiorente scuola di pittori di icone, mentre i suoi artigiani furono considerati per lungo tempo i migliori di tutta la Rus'. Molti elementi che nel corso dei secoli sarebbero diventati caratteristici dell'architettura russa furono sviluppati per la prima volta proprio all'interno di Pskov.\nNel 1510, nuovamente attaccata, la citt\u00e0 cadde nelle mani dell'esercito del Granducato di Mosca. La deportazione delle famiglie nobili della citt\u00e0 a Mosca fu oggetto dell'opera lirica La fanciulla di Pskov di Rimskij-Korsakov. Rappresentando la seconda citt\u00e0 pi\u00f9 grande e importante della Moscovia Pskov continu\u00f2 ad attrarre l'attacco degli eserciti nemici: quello pi\u00f9 famoso fu l'assedio di 50.000 uomini dell'esercito polacco durante le fasi conclusive della Guerra di Livonia (1581\u20131582). Il Re polacco Stefan Batory intraprese 31 attacchi al fine di conquistare la citt\u00e0, difesa per larga parte da civili. Persino quando una delle cinque mura cedette gli abitanti riuscirono ugualmente a serrare i ranghi e respingere l'esercito invasore.\nStoria moderna e contemporanea.\nAll'inizio del XVIII secolo le annessioni di Estonia e Lettonia, conseguite da Pietro il Grande, fecero decadere Pskov dal ruolo di vitale baluardo a difesa dei confini russi. Diretta conseguenza fu il drammatico declino dell'importanza strategica ed economica della citt\u00e0 all'interno dell'Impero russo, nonostante nel 1777 fosse stata designata quale capitale dell'omonimo governatorato. La storia della nazione continu\u00f2 comunque ad essere legata a Pskov: qui l'ultimo zar di Russia abdic\u00f2 nel marzo del 1917.\nDurante la I Guerra Mondiale la citt\u00e0 divenne centro della maggior parte delle attivit\u00e0 dietro le linee dell'esercito e, dopo la conferenza di Pace di Brest-Litovsk (22 dicembre 1917 - 3 marzo 1918) nell'inverno tra il 1917 e il 1918 l'esercito tedesco invase l'area.\nFu sede del governo in esilio della Comunit\u00e0 dei lavoratori estoni dal 1919 al 1940.\nLe mura della cittadella medievale, un tempo inespugnabile, non erano di alcuna protezione contro i colpi della moderna artiglieria e durante la II Guerra Mondiale Pskov sub\u00ec danni significativi durante l'invasione nazista dal 9 luglio 1941 fino al 23 luglio 1944, giorno della sua liberazione da parte dell'Armata Rossa. Molti antichi edifici, in particolare le chiese, vennero distrutti dai bombardamenti prima che le truppe della Wehrmacht riuscissero ad occupare la citt\u00e0. Anche se un gran numero dei suoi cittadini mor\u00ec durante il conflitto la citt\u00e0 riusc\u00ec nel dopoguerra a proporsi come uno dei centri industriali e culturali pi\u00f9 importanti dell'Unione Sovietica.\nDal 1991, con l' la citt\u00e0 ha ripreso l'antico ruolo di citt\u00e0 di confine.\nMonumenti e luoghi d'interesse.\nPskov \u00e8 fornita ancora della maggior parte delle sue mura medievali costruite dal XIII secolo in avanti. La Krom, la cittadella fortificata, si erge ancora intatta. All'interno delle sue mura sorge la Cattedrale della Trinit\u00e0, fondata nel 1138 e ricostruita negli anni novanta del XVII secolo, contenente la tomba dei santi principi Vsevolod (morto nel 1138) e Dovmont (morto nel 1299). Altre antiche cattedrali abbelliscono le abbazie di Miro\u017eskij (completata nel 1152), di San Giovanni (completata nel 1243), e il monastero Snetogorskij (costruito nel 1310 e decorato con affreschi nel 1313).\nPskov \u00e8 inoltre ricca di piccole e pittoresche chiese, costruite tra il XV e il XVI secolo. Se ne possono contare almeno una dozzina, le pi\u00f9 caratteristiche delle quali sono San Basilio sulla collina (1413), Santi Cosma e Damiano vicino al ponte (1463), San Giorgio ai piedi della collina (1494), Assunzione presso il traghettatore (1444, 1521), e San Nicola da Usokha (1536). Le architetture residenziali settecentesche sono rappresentate dalle magioni dei mercanti, come la Casa del Sale, le Sale Pogankin, e la Magione Trubinskij.\nNei pressi della citt\u00e0 si trovano Izborsk, dominio di uno dei fratelli di Rurik nel IX secolo nonch\u00e9 una delle fortezze pi\u00f9 imponenti della Russia medievale; il Monastero delle Grotte di Pskov, il pi\u00f9 vecchio monastero russo ad essere ininterrottamente abitato nonch\u00e9 luogo di pellegrinaggio; il seicentesco monastero Krjpetskij; il monastero di Elizarovo, uno dei pi\u00f9 importanti centri culturali e letterari dell'antica Rus'; e la Mikhailovskoe, residenza di Aleksandr Sergeevi\u010d Pu\u0161kin dove il poeta compose alcune delle sue opere pi\u00f9 apprezzate. Il corpo di quest'ultimo \u00e8 seppellito in un chiostro situato nei pressi.\nInfrastrutture e trasporti.\nAereo.\nLa citt\u00e0 \u00e8 servita dall'Aeroporto Internazionale di Pskov con i voli di linea giornalieri effettuati dalle compagnie aeree russe verso la capitale russa Mosca e dalla airBaltic verso la capitale lettone di Riga.Inoltre, l'Aeroporto Internazionale di Pskov \u00e8 uno scalo d'emergenza per i voli diretti verso l'Aeroporto di San Pietroburgo-Pulkovo.\nAmministrazione.\nGemellaggi.\nLa citt\u00e0 \u00e8 gemellata con:"}
{"id": "550970", "revid": "13648", "url": "https://it.wikipedia.org/wiki?curid=550970", "title": "Tetraedro regolare", "text": ""}
{"id": "550971", "revid": "78273", "url": "https://it.wikipedia.org/wiki?curid=550971", "title": "Poliedri regolari", "text": ""}
{"id": "550974", "revid": "1543377", "url": "https://it.wikipedia.org/wiki?curid=550974", "title": "Ingrediente", "text": "Si chiama comunemente ingrediente (dal latino \"ingrediens\", entrare in, incorporarsi) ciascuna delle sostanze o oggetti che vanno mescolati o aggiunti seguendo un particolare ordine al fine di ottenere una miscela unica; si fa uso di questo termine soprattutto in gastronomia, malgrado non manchino altri differenti utilizzi (ad esempio in chimica e in farmaceutica).\nLa normativa sugli ingredienti.\nOgni azienda \u00e8 tenuta, onde preservare la salute dei suoi clienti, ad elencare gli ingredienti che compongono l'oggetto che essa produce: su ogni bibita deve, infatti, essere presente un'etichetta che riporti la quantit\u00e0 di tutti gli ingredienti che compongono il liquido, e la stessa cosa deve essere fatta con le medicine (l\u00ec in particolare deve essere evidenziato l'ingrediente attivo, ovvero quello che fa ottenere l'effetto desiderato). L'elenco degli ingredienti presenti sull'etichetta deve oltretutto seguire la regola dell'ordine discendente, secondo la quale le sostanze ingredienti elencate vanno scritte in ordine decrescente di peso."}
{"id": "550979", "revid": "110157", "url": "https://it.wikipedia.org/wiki?curid=550979", "title": "Analog hole", "text": "In informatica, l'espressione Analog hole indica una fondamentale debolezza insita in ogni sistema anticopia (o, propriamente, di \"Digital rights management\"). Consiste nel fatto che un segnale digitale, una volta convertito in analogico, \u00e8 suscettibile di riconversione digitale in un formato non protetto.\nDal momento che il processo di riproduzione di un'opera protetta produce una versione digitale non protetta, coloro che utilizzano sistemi di DRM per imporre restrizioni all'utilizzo di un'opera lo considerano una \"falla\" (hole) nella protezione o nel controllo offerto dal DRM.\nStoria e protezioni.\nSebbene la tecnologia necessaria per ottenere registrazioni digitali da output analogici esista da diverso tempo, non era considerata una \"falla\" prima dell'utilizzo estensivo del DRM nei tardi anni '90. Il termine \"falla analogica\" fu reso popolare dalla Motion Picture Association of America e da alcuni suoi membri nel 2002; pi\u00f9 tardi questo termine venne rifiutato in favore di espressioni come \"problema della riconversione analogica\".\nTuttavia, questo tipo di copia non \u00e8 una replica digitale diretta e presenter\u00e0 quindi dei difetti. La gravit\u00e0 dei difetti dipende dal metodo di copia utilizzato. Questo tipo di replicazione \u00e8 per molti aspetti simile alla digitalizzazione iniziale di un supporto analogico, con tutte le problematiche annesse. Per esempio, copie pirata di film possono presentare tracce audio di bassa qualit\u00e0 o immagini scolorite. In generale, una conversione da digitale ad analogico, seguita da un'altra conversione da analogico a digitale, comporta un incremento di rumore rispetto al segnale digitale di partenza. Questo rumore pu\u00f2 essere misurato e quantificato; sistemi di registrazione migliori riducono la quantit\u00e0 di rumore introdotta.\nIndipendentemente dal sistema anticopia utilizzato, se della musica pu\u00f2 essere riprodotta da un altoparlante pu\u00f2 essere anche registrata,cos\u00ec come un testo pu\u00f2 essere stampato o visualizzato a monitor e pu\u00f2 anche essere scansionato e riconosciuto da un software OCR.\nTra il 2002 e il 2003, l'industria cinematografica americana prese in esame la possibilit\u00e0 di una legislazione che \"chiudesse la falla analogica\"\u2014probabilmente intervenendo sui dispositivi di riproduzione digitale per limitarne la capacit\u00e0 di registrare segnali video analogici che contengono materiale audiovisivo commerciale. L'industria cinematografica ha inoltre studiato diversi sistemi commerciali per eliminare la falla analogica; questi potrebbero venire introdotti senza apposite leggi.\nVisione ingegneristica contro visioni politiche ed economiche.\nIl concetto di \"tappare la falla analogica\" potrebbe essere basata su un basilare fraintendimento del concetto di analogico e digitale. Esiste una storia di desideri economici e politici combinati a incomprensione della tecnologia, che hanno portato a leggi e a pratiche industriali che sono controproducenti o fondamentalmente errate a livello teorico ingegneristico.\nUn esempio di ci\u00f2 fu una legge approvata in Europa per sostenere il DRM, in risposta ad una voce diffusa riguardante i download illegali di musica che venivano conservati nella memoria cache dei computer. Ragionando apparentemente per analogia con i \"nascondigli di armi\" (cache in inglese pu\u00f2 significare anche nascondiglio), l'uso di memorie cache nei computer venne messo fuori legge. \"Sfortunatamente, lungi all'essere una forma di illegalit\u00e0 specializzata, il caching \u00e8 una tecnica universalmente utilizzata per la gestione della memoria dei computer, il che port\u00f2 a comparare questa legge alla classica storiella della legislazione che approv\u00f2 una legge che definiva pi greco come esattamente pari a tre.\" \nParte della comunit\u00e0 ingegneristica mette le voci riguardanti l'\"analog hole\" nella stessa categoria: una strategia impossibile, basata su un fondamentale fraintendimento da parte di persone che non sono ingegneri e che non risolver\u00e0 il problema dichiarato, ma causer\u00e0 sprechi e confusione. Sia la conversione \"da analogico a digitale\" che quella \"da digitale ad analogico\" sono tecnologie talmente basilari, con cos\u00ec tante implementazioni possibili, che l'idea di essere in grado di bloccare la conversione con questi mezzi \u00e8 considerata irrealistica. Gli ingegneri sono consci dei principi fisici e matematici che spesso iniziano con \"Non \u00e8 possibile...\", che talvolta entrano in conflitto diretto con gli obiettivi politici ed economici. Non bisogna essere ingegneri per comprendere che \u00e8 semplicemente impossibile mostrare e nascondere contemporaneamente un segnale. In particolare un segnale audio dev'essere convertito in analogico per essere riprodotto da un altoparlante.\nOltre a questo principio generale, la teoria dice che la filigranatura digitale e altre restrizioni all'\"analog hole\" possono essere facilmente sconfitte da una variet\u00e0 di tecniche ben note, come il dithering. La risposta \"Bene, metteremo fuori legge anche quello\" (cosa impossibile dato il suo esteso uso legittimo) differenzia il realismo degli ingegneri dai desideri irrealizzabili dei procuratori."}
{"id": "550981", "revid": "599013", "url": "https://it.wikipedia.org/wiki?curid=550981", "title": "Davor Vugrinec", "text": "Carriera.\nClub.\nInizia la carriera nel Varteks, squadra di Vara\u017edin, sua citt\u00e0 natale, nel 1992. Nella seconda stagione con il club diventa titolare e segna oltre 10 gol in tre delle successive quattro stagioni con il club. Nel 1996-1996 segna 17 gol in 31 presenze, contribuendo al quarto posto in campionato e disputando la finale di coppa nazionale. Rimane al Varteks fino al giugno 1997, quando passa ai turchi del Trabzonspor. In due stagioni segna 24 gol in campionato.\nNel giugno 2000 si trasferisce al Lecce, squadra della Serie A italiana. Con i giallorossi gioca per due stagioni e mezzo, con un bilancio di 64 partite e 19 gol in Serie A, 8 partite e 2 gol in Serie B e 6 partite e 3 gol in Coppa Italia. Il 12 novembre 2000 realizza il gol che consente al Lecce di ottenere una storica vittoria a San Siro contro l' (0-1). Nel corso della sua militanza nel Salento \u00e8 stato vicino al trasferimento al e al .\nNel gennaio 2003 viene acquistato dall'Atalanta, con cui gioca per una stagione e mezzo, e nel luglio 2004 dal Catania, di cui veste la maglia per un'altra stagione.\nDopo un lustro in Italia, Vugrinec torna in patria e firma per il Rijeka nell'estate del 2005. Insieme al compagno di squadra Ahmed Sharbini, alla fine della stagione risulta il miglior marcatore del club, con 15 gol in campionato. Vugrinec contribuisce anche alla vittoria della Coppa di Croazia, segnando il gol decisivo nel ritorno della finale contro il Varteks, sua ex squadra. Dopo aver vinto la partita di andata per 4-0 in casa, il Rijeka si trova in svantaggio per 2-0 in trasferta, prima che Vugrinec realizzi il gol del 2-1, marcatura che si riveler\u00e0 fondamentale alla luce del 5-1 finale per il Varteks, in quanto consentir\u00e0 alla sua squadra di aggiudicarsi il trofeo grazie alla regola dei gol fuori casa.\nAi primi di giugno del 2006 si trasferisce alla . Debutta con il club il 19 luglio 2006 nella partita valida per l'assegnazione della Supercoppa croata contro il Rijeka, la sua squadra precedente, fornendo due assist decisivi nella vittoria della Dinamo per 4-1. Segna i primi gol con la sua nuova squadra nei due match del secondo turno preliminare della Champions League 2006-2007 contro l' e alla prima giornata del campionato croato 2006-2007 contro lo Slaven Belupo. Infortunatosi nella seconda partita di campionato, in casa contro l'HNK \u0160ibenik il 4 agosto 2006, quattro giorni dopo prende parte ugualmente al match contro l'Arsenal, valido per il terzo turno preliminare della Champions League. Esce dal campo dopo 30 minuti a causa di un altro problema fisico e salta anche la gara di ritorno e tre partite di fila in campionato. Fa ritorno in squadra nella partita interna contro il Kamen Ingrad il 9 settembre 2006.\nNel 2007 si \u00e8 portato all'ottavo posto nella classifica dei marcatori di tutti i tempi del campionato croato di massima divisione, con un totale di 84 reti segnate (56 con il Varteks, 15 con il Rijeka e 13 con la Dinamo).\nNel 2008 si trasferisce all'NK Zagabria.\nNel 2012, continua a giocare nella squadra della sua citt\u00e0 natale, il Varteks di Varadzin, con l'obiettivo di diventare capocannoniere della storia del campionato croato. L'obiettivo \u00e8 raggiunto il 15 aprile 2012, con la maglia dell'NK Slaven Koprivnica, quando il croato sigla il suo 127\u00ba gol.\nNazionale.\nEsordisce con la nazionale croata il 10 aprile 1996 in un'amichevole contro l'Ungheria giocata a Osijek. Due anni e mezzo dopo colleziona la seconda presenza in nazionale, nella seconda partita di qualificazione a Euro 2000 contro Malta il 10 ottobre 1998. In quell'occasione Vugrinec, entrato al 16\u00ba minuto di gioco al posto dell'infortunato Jurica Vu\u010dko, segna due gol nel secondo tempo, ribaltando l'1-0 iniziale in favore di Malta e aprendo la strada al 4-1 finale dei croati. In quel periodo totalizza anche due apparizioni e un gol con la nazionale croata B (contro la Romania il 17 marzo 1998 e la Francia il 19 gennaio 1999).\nNel 2000 diventa titolare della nazionale A, scendendo in campo in sette delle otto partite di qualificazione ai Mondiali 2002. Nelle qualificazioni segna anche due gol (nei match casalinghi contro la Lettonia e San Marino). Prende parte alla fase finale dei Mondiali nippo-coreani, venendo eliminato con la Croazia al primo turno. Gioca 57 minuti della seconda partita contro l'Italia ed entra al 52\u00ba minuto della terza sfida contro l'Ecuador. Dopo quel Mondiale scende in campo con la nazionale soltanto in un'amichevole e in due match di qualificazione a Euro 2004 prima di essere escluso dalle convocazioni per pi\u00f9 di tre anni, sino al gennaio 2006. L'occasione del ritorno \u00e8 la Carlsberg Cup disputata a Hong Kong, ma Vugrinec non viene poi inserito nella lista dei convocati della Croazia per i Mondiali 2006."}
{"id": "550984", "revid": "729019", "url": "https://it.wikipedia.org/wiki?curid=550984", "title": "Battaglia del Settore 001", "text": "Nell'universo di Star Trek la battaglia del Settore 001 \u00e8 la seconda maggior battaglia tra il collettivo Borg e la Federazione dei pianeti uniti. La battaglia \u00e8 mostrata nel film \"Star Trek: Primo contatto\".\nBattaglia.\nIn data stellare 50893.5 nel 2373 una scansione nello spazio profondo della stazione spaziale Deep Space 5 individu\u00f2 un solitario cubo Borg in rotta verso la Terra. La Flotta Stellare riun\u00ec la flotta di difesa sotto il comando del vice ammiraglio Hayes nel settore Typhon per intercettare il cubo. Il cubo Borg affront\u00f2 la flotta e questa si riun\u00ec nuovamente nel Settore 001, il settore delle Terra. (Il canone di Star Trek non specifica chiaramente se la battaglia \u00e8 continuata tra il settore Typhon e il Settore 001 o se la flotta fu sconfitta nel settore Typhon e quindi si riorganizz\u00f2 nel Settore 001).\nIl capitano Jean-Luc Picard, a bordo della USS \"Enterprise\" E, arrivando nel Settore 001 apprende che la nave ammiraglia \u00e8 stata distrutta e quindi prende il comando della flotta. Picard ordina l'attacco combinato di tutte le navi di un settore del cubo Borg che dalle analisi sembrava non vitale. L'attacco ha successo e il cubo viene distrutto, ma l'esplosione distrugge almeno una nave stellare di classe Steamrunner.\nPrima di esplodere il cubo espelle una sfera Borg che effettua un viaggio indietro nel tempo per cercare di evitare il primo contatto tra vulcaniani e terrestri, impedendo la nascita della Federazione dei pianeti uniti.\nAstronavi partecipanti identificate.\nQueste astronavi sono state identificate tramite comunicazioni radio o visione diretta del codice sullo scafo."}
{"id": "550987", "revid": "775372", "url": "https://it.wikipedia.org/wiki?curid=550987", "title": "Storia degli Stati Uniti d'America (1964-1980)", "text": "L'era dei Diritti Civili.\nNel 1963, l'assassinio di John F. Kennedy cambi\u00f2 gli umori politici del paese. Il nuovo presidente, Lyndon B. Johnson, utilizz\u00f2 una combinazione di questi umori e della sua abilit\u00e0 politica per spingere avanti le riforme, la pi\u00f9 importante delle quali fu il \"Civil Rights Act\" del 1964.\nOltre a ci\u00f2, il Voting Rights Act del 1965 ebbe un impatto immediato sulle elezioni federali, statali e locali. A pochi mesi dalla sua approvazione (6 agosto 1965) un quarto di milione di nuovi elettori neri si era registrato. Nel giro di quattro anni, la registrazione dei votanti al sud si era pi\u00f9 che raddoppiata. Nel 1965, il Mississippi aveva la pi\u00f9 alta percentuale di neri votanti \u2014 74% \u2014 ed era primo per numero di neri eletti. Nel 1969 il Tennessee aveva il 92,1%, l'Arkansas il 77,9% e il Texas il 77,3%\nElezioni del 1964.\nNelle elezioni del 1964, Lyndon Johnson si posizion\u00f2 come un moderato, in contrasto con il suo avversario, Barry Goldwater, che la campagna elettorale caratterizzava come inflessibilmente di destra. La campagna elettorale di Johnson fu famosa per lo spot pubblicitario intitolato \"Daisy Girl\", nel quale una bambina in un prato strappava, contandoli, i petali di una margherita. Seguiva la scena di un conto alla rovescia e di un'esplosione nucleare. Lo spot era in risposta al sostegno di Goldwater alle armi nucleari tattiche come mezzo per combattere il comunismo in Asia.\nJohnson sconfisse sonoramente Goldwater nelle elezioni generali, ottenendo il 64,9% del voto popolare, lo scarto maggiore dalle elezioni dal 1824. Comunque, la perdita di supporto a Johnson negli Stati del sud fu evidente e signific\u00f2 un rovescio delle fortune elettorali dei Democratici, che facevano affidamento sul \"solido sud\" come base elettorale.\nFinch\u00e9 la questione dei diritti civili aveva diviso i bianchi conservatori del sud dal resto del partito, la coalizione politica di sindacati, minoranze, liberali e bianchi del sud (la Coalizione del New Deal), aveva permesso ai Democratici di controllare il governo federale per quasi 30 anni.\nLa guerra alla povert\u00e0 e la Grande societ\u00e0.\nMolti programmi di assistenza federale a individui e famiglie, tra cui Medicare, che paga molte delle spese mediche degli anziani, vennero avviati negli anni 1960 durante la \"Guerra alla povert\u00e0\" della presidenza Johnson (1963-1969). Anche se alcuni di questi programmi incontrarono difficolt\u00e0 finanziarie negli anni 1990, e vennero proposte diverse riforme, essi continuano ad avere un forte sostegno da entrambi i principali partiti statunitensi. Inoltre, il programma Medicaid finanzia le cure mediche delle famiglie a basso reddito. Oltre a ci\u00f2, durante gli anni 1960, il governo federale forn\u00ec i cosiddetti \"Food Stamps\" per aiutare le famiglie povere ad ottenere cibo, e il governo federale e quelli statali fornirono congiuntamente sussidi per sostenere i genitori poveri.\nLa guerra del Vietnam.\nRisoluzione del Golfo del Tonchino e Offensiva del Tet.\nPer molti aspetti la guerra del Vietnam fu il proseguimento della guerra d'Indocina, che fu combattuta dai francesi per mantenere il controllo delle loro colonie nel sud-est asiatico. Dopo che le forze comuniste vietnamite (i Viet Minh guidati da Ho Chi Minh) sconfissero l'esercito coloniale francese nel 1954, alla colonia venne concessa l'indipendenza e fu in seguito divisa in un nord comunista e un sud non comunista.\nNel 1956, le elezioni che avrebbero potuto riunificare la nazione vennero cancellate perch\u00e9 i leader del sud e i loro alleati statunitensi temevano che Ho Chi Minh avrebbe vinto. In risposta venne formato il Fronte di Liberazione Nazionale (comunemente noto come Viet Cong) come movimento guerrigliero, che reclutava tra i contadini e la classe operaia sudvietnamita e godeva del pieno supporto del nord per opporsi al governo del sud.\nIl coinvolgimento statunitense venne gradualmente incrementato, anche se non vi fu mai una formale dichiarazione di guerra. La \"Risoluzione del Golfo del Tonchino\", nel 1964, diede l'ampio supporto del Congresso a Johnson, per far escalare il coinvolgimento statunitense in guerra. Il dislocamento di truppe USA e le perdite aumentarono costantemente a partire da quel momento.\nInizialmente l'opinione pubblica statunitense sostenne ampiamente la guerra, ma nel 1968, l'Offensiva del T\u00eat guidata dai Viet Cong nel Vietnam del Sud, fece svanire gran parte di questo supporto.\nIl movimento pacifista.\nEra esistito un piccolo movimento di opposizione alla guerra in certi ambienti degli Stati Uniti gi\u00e0 dal 1964, in particolare in certi college universitari. Alcuni negli USA, si opponevano alla guerra per una questione morale, mentre altri perch\u00e9 ritenevano che mancasse di obiettivi definiti e di una chiara strategia di uscita.\nCi\u00f2 avveniva in un periodo di attivismo studentesco di sinistra senza precedenti, e di arrivo all'et\u00e0 del college per una parte consistente dei \"baby boomers\". La seconda guerra mondiale era finita nel 1945, e la Guerra di Corea era finita nel 1953; quindi molti, se non tutti i baby boomers non erano mai stati esposti alla guerra.\nInoltre, la Guerra del Vietnam non ebbe precedenti per intensit\u00e0 di copertura da parte dei media\u2014\u00e8 stata chiamata la prima guerra televisiva\u2014oltre che per lo stridore dell'opposizione alla guerra da parte della cosiddetta \"Nuova Sinistra\" (\"New Left\").\nLa divisione tra americani pro e contro il conflitto sarebbe proseguita per molto dopo la conclusione della guerra e divenne un altro fattore che port\u00f2 alla \"guerra culturale\" che avrebbe sempre pi\u00f9 diviso gli americani nei decenni a seguire.\nLa crisi del 1968 e l'elezione di Richard Nixon.\nNel 1968 Lyndon Johnson inizi\u00f2 la sua campagna per la rielezione. Un suo compagno nel Partito Democratico, Eugene McCarthy, corse contro di lui presentando una piattaforma contro la guerra. McCarthy non vinse la prima delle elezioni primarie, nel New Hampshire, ma fece sorprendentemente bene contro un presidente uscente. Il colpo che ne risult\u00f2 per la campagna di Johnson, unito ad altri fattori, port\u00f2 il presidente a fare un annuncio a sorpresa in marzo, durante un discorso televisivo, con il quale si toglieva dalla corsa. Johnson annunci\u00f2 anche l'inizio dei colloqui di pace con il Vietnam a Parigi.\nAfferrando l'opportunit\u00e0 data dall'abbandono di Johnson, Robert Kennedy entr\u00f2 in lizza con una sua piattaforma contro la guerra. Anche il vice presidente di Johnson, Hubert Humphrey, partecip\u00f2 alla nomination, promettendo di continuare nel sostegno al governo del Vietnam del Sud.\nKennedy venne assassinato in quell'estate e McCarthy non fu in grado di sconfiggere il supporto di cui godeva Humphrey tra i vertici del partito. Humphrey ottenne la nomina dei Democratici, e corse contro il Repubblicano Richard Nixon nell'elezione generale. Nixon si appell\u00f2 a quella che defin\u00ec la \"maggioranza silenziosa\" degli americani moderati, che non apprezzavano la controcultura \"hippie\". Nixon promise anche una \"pace con onore\" grazie al suo \"piano segreto\" per porre fine alla guerra del Vietnam. Propose la dottrina Nixon per stabilire la strategia con cui passare l'onere dei combattimenti ai vietnamiti, che prese il nome di \"Vietnamizzazione\". Nixon vinse la presidenza contro un'opposizione divisa.\nNixon e il Vietnam.\nNixon stava per scoprire che ritirarsi dal Vietnam, bench\u00e9 popolare, era pi\u00f9 facile da promettere che da mantenere. Tentando di equilibrare le preoccupazioni circa la capacit\u00e0 dei sudvietnamiti di difendersi da soli con la crescente pressione da parte del Congresso perch\u00e9 portasse via le truppe, oltre all'inclinazione della legislatura a ridurre unilateralmente e infine a tagliare i finanziamenti per la guerra, Nixon fu costretto a compiere grandi sforzi e spendere quantit\u00e0 di capitale politico.\nAllo stesso tempo divenne un parafulmine per molta dell'ostilit\u00e0 pubblica riguardante la guerra. La moralit\u00e0 del conflitto continu\u00f2 ad essere un problema, e incidenti come il massacro di My Lai, erosero ulteriormente il supporto alla guerra e aumentarono gli sforzi per la Vietnamizzazione.\nAnche il montante scandalo Watergate fu una grossa distrazione per Nixon. Inoltre, quel poco di supporto monetario che il Vietnam del Sud riceveva dal Congresso statunitense veniva intascato da militari e politici sudvietnamiti corrotti.\nAlla fine gli USA ritirarono le proprie truppe dal Vietnam in base agli Accordi di pace di Parigi del 1973; due anni dopo il Nord aveva il controllo completo sull'intera nazione.\nNella guerra persero la vita 1.500.000 vietnamiti, e circa 58.000 soldati statunitensi. Le perdite inflitte dal Khmer rossi nella vicina Cambogia furono anche superiori. Alcuni hanno sostenuto che la destabilizzazione provocata dalla guerra del Vietnam e l'azione distraente che ebbe, permisero ai Khmer Rossi di prosperare.\nStagflazione, \"Distensione\", e l'amministrazione Nixon.\nDisoccupazione e inflazione.\nJohnson, nello stesso momento in cui persuase il Congresso ad accettare nel 1964 un taglio delle tasse, stava rapidamente aumentando la spesa per i programmi interni e per la guerra in Vietnam. Il risultato fu una grossa espansione della quantit\u00e0 di denaro circolante, che si appoggiava principalmente sul deficit governativo, il che fece salire rapidamente i prezzi. Comunque, anche l'inflazione colpiva la supremazia in declino della nazione nel commercio internazionale, cui si aggiungeva il declino della preponderanza globale economica, geopolitica, commerciale, tecnologica e culturale che gli USA avevano avuto fin dalla fine della seconda guerra mondiale. Dopo il 1945 gli USA ebbero facile accesso alle materie prime e notevoli mercati esteri per i loro prodotti. Gli Stati Uniti erano responsabili di circa un terzo della produzione industriale mondiale a causa della devastazione dell'Europa del dopoguerra. Negli anni 1960, non solo le nazioni industrializzate erano in competizione per materie prime sempre pi\u00f9 scarse, ma i fornitori del Terzo Mondo richiedevano prezzi sempre pi\u00f9 alti. L'industria automobilistica e dell'acciaio iniziavano a subire la forte concorrenza dei produttori stranieri anche sul mercato interno.\nRichard Nixon promise di contrastare la crescita lenta e l'inflazione, nota come \"stagflazione\", attraverso tasse pi\u00f9 alte e tagli alle spese; andando cos\u00ec incontro a una dura resistenza da parte del Congresso. Come risultato, Nixon cambio rotta e opt\u00f2 per il controllo della valuta; i suoi nominati alla Federal Reserve cercarono una contrazione della disponibilit\u00e0 di denaro alzando i tassi di interesse. Ma la politica di stretta monetaria fece poco per tagliare l'inflazione. Il costo della vita crebbe complessivamente del 15% nei primi due anni di mandato di Nixon.\nNell'estate del 1971, Nixon subiva la forte pressione dell'opinione pubblica perch\u00e9 agisse decisamente per cambiare l'andamento dell'economia. Il 15 agosto 1971 pose fine alla convertibilit\u00e0 del dollaro statunitense in oro, il che signific\u00f2 la fine del sistema Bretton Woods, in essere fin dalla fine della seconda guerra mondiale. Come risultato, il dollaro croll\u00f2 nei mercati mondiali. La svalutazione aiut\u00f2 a stimolare le esportazioni statunitensi, ma rese anche pi\u00f9 costoso l'acquisto di beni vitali, materie prime e prodotti di importazione. Sempre il 15 agosto 1971, in base a quanto previsto dall'Economic Stabilization Act del 1970, Nixon implement\u00f2 la \"Fase I\" del suo piano economico: un congelamento di novanta giorni di tutti i salari e i prezzi sopra i livelli correnti. In novembre la \"Fase II\" comport\u00f2 l'adozione di linee guida obbligatorie per gli aumenti di salari e prezzi, emesse da un'agenzia federale. L'inflazione diminu\u00ec temporaneamente, ma la recessione continu\u00f2 assieme a una disoccupazione crescente. Per combattere la recessione, Nixon cambi\u00f2 rotta e adott\u00f2 una politica di espansione monetaria e fiscale. La terza fase vide la fine dello stretto controllo di salari e prezzi. Come conseguenza l'inflazione riprese la sua spirale ascendente.\nA peggiorare le cose, l'Organizzazione dei Paesi Esportatori di Petrolio (OPEC) inizi\u00f2 a mostrare la sua forza; il petrolio, che alimentava autoveicoli e case in una nazione dominata dai sobborghi (dove grandi abitazioni e automobili sono pi\u00f9 comuni), divenne uno strumento economico e politico con cui le nazioni del Terzo Mondo poterono iniziare a combattere per i loro obiettivi. Nel 1973 dopo la guerra del Kippur, i membri arabi dell'OPEC annunciarono che non avrebbero pi\u00f9 spedito petrolio alle nazioni che sostenevano Israele, vale a dire a Stati Uniti ed Europa Occidentale. Allo stesso tempo, altre nazioni dell'OPEC concordarono di alzare i loro prezzi del 400%. Ci\u00f2 produsse la crisi energetica del 1973, durante la quale gli automobilisti statunitensi dovettero affrontare lunghe code alle stazioni di rifornimento. Strutture pubbliche e private chiusero per risparmiare sul riscaldamento. Le fabbriche ridussero la produzione e lasciarono a casa gli operai. Nessun altro singolo fattore fece di pi\u00f9 per produrre l'inflazione rampante degli anni 1970.\nLe pressioni inflazionistiche portarono a cambiamenti chiave nelle politiche economiche. Dopo la grande depressione degli anni 1930 le recessioni\u2014periodi di lenta crescita economica e alto tasso di disoccupazione\u2014erano viste come la pi\u00f9 grande minaccia economica, che poteva essere contrastata con grosse spese governative o riducendo le tasse in modo da invogliare i consumatori a spendere di pi\u00f9 e con una politica monetaria espansionistica. Negli anni 1970 grossi aumenti nei prezzi, in particolare per l'energia, crearono una forte paura di inflazione; come risultato, i capi del governo finirono per concentrarsi maggiormente sul controllo dell'inflazione, che non sul combattere la recessione, limitando le spese, resistendo ai tagli delle tasse e dirigendo la crescita dell'offerta di valuta.\nI mutevoli programmi economici dell'amministrazione Nixon furono indicativi di una pi\u00f9 diffusa confusione nazionale circa le prospettive del futuro americano. Con poca comprensione delle forze internazionali che crevano problemi economici, Nixon e l'opinione pubblica si concentrarono su questioni immediate e soluzioni a breve termine. Questi problemi sottostanti prepararono la strada per una reazione conservatrice, una politica estera pi\u00f9 aggressiva, e una ritirata delle soluzioni assistenzialistiche per le minoranze e i poveri, che avrebbero caratterizzato i decenni successivi.\nSALT I, SALT II e \"distensione\".\nNel 1972-1973 le superpotenze cercarono il reciproco aiuto. Dopo aver fatto un viaggio a sorpresa in Cina, Richard Nixon firm\u00f2 assieme a Leonid Il'i\u010d Bre\u017enev il trattato SALT I per la limitazione dello sviluppo delle armi strategiche.\nLa \"distensione\" aveva avuto per entrambe le superpotenze sia benefici strategici che economici. Il controllo degli armamenti permise a USA e URSS di rallentare la continua crescita dei loro enormi budget per la difesa. In precedenza, l'amministrazione Johnson, aumentando le spese per la difesa dovute alla guerra fredda, indebol\u00ec l'economia statunitense per i decenni a venire. Allo stesso tempo, i sovietici non potevano n\u00e9 fermare gli scontri sanguinosi tra le loro truppe e quelle cinesi sul loro confine comune, n\u00e9 rivitalizzare un'economia in declino, in parte a causa delle forti spese militari. Le due superpotenze decisero anche di rispettare gli Stati di nuova formazione in Africa e in Asia.\nMa la \"distensione\" soffr\u00ec per gli scoppi di guerre nel Medio Oriente e in Africa, in particolare quella meridionale ed orientale. Le due nazioni continuarono a competere l'un l'altra per la loro influenza nel Terzo Mondo ricco di materie prime, in particolare in Cile.\nMolti statunitensi credettero alle affermazioni secondo cui la Guerra Fredda era una lotta del mondo libero contro il totalitarismo. Ad ogni modo, gli USA, come avvenne negli anni '50, presero di mira governi percepiti come marxisti, anche nei casi in cui erano stati regolarmente eletti, come il Cile del presidente socialista Salvador Allende.\nLa campagna elettorale del 1972 e il Watergate.\nNel 1972 Nixon vinse la nomina Repubblicana per la presidenza e affront\u00f2 il candidato Democratico George McGovern, che presentava una piattaforma che prevedeva la fine della guerra del Vietnam e l'istituzione di un reddito minimo garantito per i poveri della nazione. Tra difficolt\u00e0 con il suo candidato vice, Thomas Eagleton (che alla fine scaric\u00f2 e sostitu\u00ec con Sargent Shriver), e la riuscita campagna Repubblicana che lo dipingeva come un inaccettabile radicale, McGovern sub\u00ec una sconfitta (38% a 61%) nei confronti del presidente uscente Nixon.\nNonostante la trionfale vittoria, la situazione politica di Nixon era gi\u00e0 precaria a seguito degli sviluppi della vicenda dello scandalo Watergate esploso dopo l'arresto di uomini legati al Comitato per la rielezione de presidente e alla stessa Casa Bianca, impegnati in un tentativo di spionaggio elettronico all'interno degli uffici del Partito Democratico situati nel complesso di uffici del Watergate. Nella primavera 1973, dopo le prime confessioni che implicavano i massimi collaboratori del presidente e coinvolgevano lo stesso Nixon nel piano di ostruzione della giustizia, la posizione di Nixon divenne sempre di pi\u00f9 difficile. Egli cerc\u00f2 di resistere, moltiplicando la sua attivit\u00e0 in politica estera e liberandosi dei suoi collaboratori pi\u00f9 compromessi, ma le deposizioni di fronte al United States Senate Watergate Committee svelarono, grazie soprattutto alla testimonianza di John Dean gli \"orrori della Casa Bianca\": lo spregiudicato e cinico sistema di potere della presidenza Nixon basato su attivit\u00e0 illegali di sabotaggio, disinformazione e spionaggio interno. \nDopo un intero anno di conflitti di autorit\u00e0 tra Nixon e gli altri poteri dello stato sui privilegi della presidenza e sulla richiesta della divulgazione pubblica delle famose registrazioni audio segrete effettuate alla Casa Bianca di tutti i colloqui del presidente che in sostanza confermavano le deposizioni degli accusatori di Nixon, il Comitato Giudiziario della Camera dei Rappresentanti apr\u00ec delle audizioni pubbliche e formali per l'impeachment nei confronti di Nixon il 9 maggio 1974. Piuttosto che affrontare l'impeachment della Camera dei Rappresentanti e una condanna da parte del Senato, Nixon prefer\u00ec dimettersi, con validit\u00e0 dal 9 agosto 1974. Il suo successore, Gerald Ford, un Repubblicano moderato, emise una grazia preventiva per Nixon, chiudendo l'indagine.\nLe amministrazioni Ford e Carter.\nLo scandalo Watergate era ancora fresco nella mente degli elettori quando l'ex governatore della Georgia, Jimmy Carter, un outsider lontano da Washington DC, noto per la sua integrit\u00e0, prevalse su politici pi\u00f9 noti a livello nazionale, nelle primarie del Partito Democratico del 1976. Carter divenne il primo candidato del \"Profondo Sud\" ad essere eletto presidente dai tempi dalla guerra civile americana.\nLa sua amministrazione \u00e8 forse meglio nota per il fallimento della trattativa per liberare gli ostaggi statunitensi a Tehran, per una crisi economica ed energetica, e per aver aiutato a stabilire un trattato di pace tra Israele ed Egitto (si veda Accordi di Camp David).\nCarter cerc\u00f2 anche di porre un altro limite alla corsa agli armamenti con l'accordo SALT II nel 1979, ma i suoi sforzi vennero minati da tre eventi sorprendenti: la rivoluzione islamica in Iran, la rivoluzione in Nicaragua e l'invasione sovietica dell'Afghanistan.\nNel 1979, Carter permise all'ex Sci\u00e0 dell'Iran Mohammad Reza Pahlavi di entrare negli USA per ottenere asilo politico e cure mediche. Anche se Carter aveva apparentemente promosso i diritti umani come marchio della sua politica estera, egli prosegu\u00ec il supporto statunitense degli uomini forti iraniani. In risposta all'ingresso dello Sci\u00e0 negli USA, dei militanti iraniani occuparono l'ambasciata americana di Tehran prendendo 52 cittadini statunitensi in ostaggio e richiedendo il ritorno dello Sci\u00e0 in Iran perch\u00e9 venisse processato e giustiziato. Nonostante la morte dello Sci\u00e0 in Egitto, la crisi degli ostaggi prosegu\u00ec, e domin\u00f2 l'ultimo anno della presidenza Carter. La successiva risposta alla crisi fu una fallita missione di soccorso per liberare gli ostaggi.\nNel 1979, Carter tenne un discorso in televisione, nel quale identific\u00f2 quella che riteneva essere una crisi di fiducia nel popolo americano. Questo divenne noto come il discorso del \"malaise\" (\"malessere\"), anche se non us\u00f2 mai in quell'occasione tale termine. Piuttosto che ispirare gli americani all'azione, come era nelle sue speranze, questo discorso probabilmente danneggi\u00f2 la sua rielezione perch\u00e9 venne percepito da molti come espressione di una prospettiva pessimistica e sembr\u00f2 per molti versi come se Carter stesse letteralmente incolpando la popolazione statunitense per il fallimento delle sue politiche."}
{"id": "550988", "revid": "499036", "url": "https://it.wikipedia.org/wiki?curid=550988", "title": "Nicola Antonio Zingarelli", "text": "Biografia.\nDopo la morte del padre, Zingarelli entr\u00f2 con i fratelli Francesco e Giuseppe al Conservatorio di Santa Maria di Loreto, dove suo padre aveva prestato servizio come insegnante. Qui studi\u00f2 sotto l'insegnamento di Alessandro Speranza e Fedele Fenaroli.\nIl 22 luglio 1772 lasci\u00f2 il conservatorio e prese il posto di organista a Torre Annunziata. Grazie all'aiuto della duchessa di Castelpagano, il 13 agosto 1781 riusc\u00ec a rappresentare al teatro San Carlo la sua prima opera, \"Montezuma\". Inizi\u00f2 quindi per Zingarelli la carriera di compositore d'opere, che lo porter\u00e0 a spostarsi molto per l'Italia e per l'Europa.\nTra il 1785 e il 1803 fu attivo presso i teatri di Milano, Venezia, Mantova, Torino, Firenze, Roma, Napoli e Parigi.\nNel 1789 giunse a Parigi per mettere in scena \"Antigone\" all'Acad\u00e9mie Royale de Musique. Ben presto per\u00f2 dovette lasciare la capitale francese a causa dello scoppio della rivoluzione e tornare, quindi, in Italia.\nNel 1793 ottenne il posto di maestro di cappella del Duomo di Milano, posizione che mantenne per un anno. Infatti nel 1794 fu nominato maestro di cappella del Santuario della Santa Casa di Loreto.\nNel 1803 inizi\u00f2 a tralasciare la composizione operistica per dedicarsi maggiormente a quella sacra. Quindi, nel 1804, prese il posto di \"maestro del coro\" della Cappella Giulia a Roma.\nNel 1811 rifiut\u00f2, in quanto patriota italiano, di dirigere un \"Te Deum\" per la nascita del figlio di Napoleone. Fu dunque arrestato e condotto a Parigi, ma venne subito rilasciato, dato che Napoleone era un estimatore della musica di Zingarelli. Inoltre gli fu conferita una pensione statale.\nNel 1813 entr\u00f2 nella direzione del Real Collegio di Musica di Napoli assieme a Giovanni Paisiello, Giacomo Tritto e Fedele Fenaroli. Nello stesso anno divent\u00f2 unico direttore del Conservatorio. Ebbe tra i suoi allievi Vincenzo Bellini, Michele Costa, Nicol\u00f2 Gabrielli, Saverio Mercadante e il celebre musicista patriota Piero Maroncelli.\nNel 1816 succedette a Paisiello (morto l'anno stesso) nella carica di maestro del coro del Duomo di Napoli, posizione che mantenne fino alla morte.\nComposizioni.\nOpere.\nSono note 38 opere di Zingarelli; l'anno e la citt\u00e0 si riferiscono alla prima rappresentazione."}
{"id": "550990", "revid": "104485", "url": "https://it.wikipedia.org/wiki?curid=550990", "title": "Bevanda", "text": "Una bevanda \u00e8 un liquido adatto al consumo umano. Anche se la bevanda per eccellenza \u00e8 sicuramente l'acqua, elemento indispensabile per la vita pi\u00f9 del cibo, il termine molto spesso si riferisce per antonomasia alle bevande non alcoliche, fredde o calde, e a quelle alcoliche.\nMolte bevande vengono preparate con una dose concentrata di prodotto (succo d'arancia, succo di limone) che viene diluita con acqua normale (bibite non gassate) o con acqua satura di anidride carbonica (bibite gassate).\nLe bevande pi\u00f9 diffuse.\nAlcune tra le bevande pi\u00f9 diffuse sono:\nBevande alcoliche.\nLa scelta del vino.\nLa scelta di un vino \u00e8 legata a regole dettate dalla propria esperienza e dall'esigenza di abbinare armonicamente il gusto di un piatto alle sue caratteristiche organolettiche. In genere si possono sintetizzare alcune indicazioni di massima tenendo presente che eccezioni e sperimentazioni personali sono sempre possibili (a proprio rischio).\nAbbinamenti di vini pi\u00f9 comuni.\nInfine, quando si organizza un pranzo (o una cena), occorre tener presente che le portate e i relativi vini dovrebbero essere serviti iniziando dai sapori pi\u00f9 leggeri e delicati aumentando (eventualmente) l'intensit\u00e0 dei sapori e la forza dei vini che li accompagnano gradualmente nel corso del pasto.\nImbottigliamento.\nGli impianti per l'imbottigliamento oggi sono completamente automatizzati: le bottiglie si muovono su un nastro trasportatore nei vari reparti.\nDopo il lavaggio e l'eventuale sterilizzazione cio\u00e8 vengono eliminati tutti i batteri ed eventuale sporcizia, vengono avviate alla \"dosatrice\", che versa una piccola dose concentrata di prodotto, e poi alla \"riempitrice\", che le riempie con acqua satura di anidride carbonica; poi passano alle \"tappatrici\", che le chiudono coi tappi a corona, e alle \"etichettatrici\".\nProblematiche.\nL'uso eccessivo di alcune bevande pu\u00f2 produrre effetti collaterali persistenti importanti:"}
{"id": "550993", "revid": "188717", "url": "https://it.wikipedia.org/wiki?curid=550993", "title": "Fuga (geometria)", "text": ""}
{"id": "551000", "revid": "124198974", "url": "https://it.wikipedia.org/wiki?curid=551000", "title": "N\u00e1ndor Hidegkuti", "text": "Carriera.\nUna delle stelle dell\"'Aranycsapat\" degli anni cinquanta, \u00e8 stato colui che ha rivoluzionato il ruolo del centravanti giocando come un \"centravanti arretrato\" in un'evoluzione del noto come \"MM\", una novit\u00e0 per l'epoca, contribuendo a rendere la Nazionale ungherese una delle formazioni pi\u00f9 temute della storia. Calciatore intelligente, sapeva adattarsi in ogni ruolo del reparto offensivo. Inizialmente usato come ala, in seguito viene schierato trequartista sia come interno avanzato sia come centravanti arretrato, che in seguito diviene il ruolo per il quale divenne famoso.\nGiocatore.\nNasce a Budapest in una famiglia di classe media. Da piccolo inizia le prime \"esperienze calcistiche\" con delle calze arrotolate.\nEntr\u00f2 nel mondo del calcio a 12 anni, nel 1934 nella squadra dell'\u00dajlaki FC di Budapest. A 16 anni riesce a raggiungere la prima squadra e contemporaneamente entra a lavorare in una societ\u00e0 elettrica come operaio. Nel 1940 passa al G\u00e1zm\u0171vek, societ\u00e0 di seconda divisione, quindi si trasferisce all'Elektromos nel 1943 e infine passa all'Herminamezei nel 1945. Nel 1945 esordisce in Nazionale: il 30 settembre \u00e8 autore addirittura di una doppietta nella sua prima gara contro la Romania.\nSolo in seguito firma per l'MTK Budapest, squadra nella quale rimane per il resto della carriera. Da quando l'URSS rafforza la sua influenza in Ungheria, nel 1949, l'MTK cambia diversi nomi (Textiles, B\u00e1stya e V\u00f6r\u00f6s Lobog\u00f3) ritornando alla denominazione originale solo dopo la rivoluzione ungherese.\nTitolare in nazionale dal 1947, fu autore di una rete in semifinale alle Olimpiadi di Helsinki del 1952 che videro i magiari conquistare la medaglia d'oro. Proprio nella prima partita dopo le vittoriose Olimpiadi Hidegkuti trov\u00f2 il suo nuovo ruolo, abbandonando quello di interno destro nel quale gioc\u00f2 fino ad allora: nella partita contro la Svizzera a Berna, quando erano sotto per 2-0, l'allenatore Sebes lo fa entrare al posto del centravanti titolare \"inventando\" il ruolo di centravanti arretrato. La squadra cambia volto e ribalta il risultato, che si assesta sul 4-2. Il nuovo ruolo di Hidegkuti, che gravita nella trequarti fra centrocampo e attacco, mette in crisi le difese avversarie. Conferma di ci\u00f2 si ha addirittura contro i maestri inglesi, il 25 novembre 1953, con la prima, storica vittoria di una squadra non britannica a Wembley. I maestri sono addirittura umiliati per 6-3 dall'Ungheria di Ferenc Pusk\u00e1s e compagni, con Hidegkuti autore di una tripletta. Ai successivi mondiali del 1954 segna 4 reti in altrettante gare, con una doppietta nella gara del primo turno contro la Germania Ovest, che tuttavia si riprender\u00e0 la rivincita sui magiari in finale.\nDopo la rivoluzione ungherese del 1956, contrariamente a molti suoi compagni, rimane a giocare in patria all'MTK con cui conquister\u00e0 il suo terzo titolo personale nel 1958, anno in cui chiude la carriera, dopo quelli del 1951 e del 1953.\nL'uscita dell'Ungheria dai mondiali del 1958 non segna solo la fine della sua carriera internazionale ma anche di quella con i club: il suo bottino \u00e8 di 69 partite e 39 reti in maglia della nazionale. In campionato invece ha segnato ben 265 reti in 381 incontri fra il 1942 e il 1958, figurando fra i migliori 10 cannonieri ungheresi di tutti i tempi, sebbene non abbia mai vinto una classifica marcatori.\nAllenatore.\nIntrapresa la carriera di allenatore, dopo qualche esperienza in patria ha guidato la Fiorentina alla vittoria della Coppa delle Coppe 1960-1961, Coppa Italia e Coppa delle Alpi, perse la finale di Coppa delle Coppe 1961-1962. In Italia ha poi guidato il .In patria nel 1963 ha vinto lo scudetto con il Gy\u0151ri ETO e la Magyar Kupa nel 1965. Con l'MTK Budapest ha trionfato in Coppa d'Ungheria nel 1968.Ha allenato per diversi anni in Egitto alla guida dell', diventando uno dei manager pi\u00f9 vincenti della storia del Paese con cinque campionati in sei anni e un successo nella coppa nazionale.\nDopo aver sofferto per alcuni problemi al cuore, \u00e8 morto nel 2002, poco prima del suo ottantesimo compleanno. L'MTK, in suo onore, gli ha intitolato il proprio stadio.\nStatistiche.\n\"In grassetto le competizioni vinte.\""}
{"id": "551003", "revid": "291370", "url": "https://it.wikipedia.org/wiki?curid=551003", "title": "Antonella Mazza", "text": "La sua carriera professionistica inizia in Calabria. Frequenta l'Universit\u00e0 della Calabria dove si laurea in Antropologia culturale con una tesi in Etnomusicologia.\nDopo 2 mesi passati a New York, durante i quali lavora alla catalogazione del fondo Alan Lomax, si trasferisce a Milano. Completa gli studi di contrabbasso al Conservatorio Giuseppe Verdi sotto la guida di Ezio Pederzani e al Conservatorio di Novara col Maestro Davide Botto.\nStudia alla Civica Scuola di Jazz di Milano con E.Intra e Franco Cerri.\nNel 2001 riceve il premio come Miglior musicista al festival jazz \"Rumori Mediterranei\" esibendosi in apertura al Michael Brecker quartet.\nCome bassista elettrica \u00e8 attiva come turnista sia live che in studio. Nel 2005 suona in tour con Ron. Nel 2006 e 2007 \u00e8 in tour con Massimo Ranieri col quale registra il DVD \"Canto perch\u00e9 non so nuotare\". Ha partecipato agli album \"Incontri con l'anima\" di Roberto Cacciapaglia, \"Tribute to the Duke\", \"L'Illogica allegria\" coi La Crus e Samuele Bersani, \"Luca\" con Luca Gemma; Father ans Son con Norbert Krief, Tano, Stories.\nPartecipa a trasmissioni televisive su emittenti nazionali: Bulldozer per Rai 2, \"Il volo\", con Fabio Volo su LA7, \"Tutte donne tranne me\" su Rai 2 con Massimo Ranieri.\nPartecipa come musicista, attrice e coautrice delle musiche allo spettacolo di Enrico Bertolino \"Voti a Perdere\", in replica in tutta Italia per oltre un anno. Porta in scena nei teatri italiani accanto a Massimiliano Finazzer Floris e Galatea Ranzi lo spettacolo \"L'altro viaggio di Rainer Maria Rilke\", del quale firma musiche ed esecuzione. \nSi trasferisce a Parigi dove continua la sua attivit\u00e0 musicale al fianco di altri artisti ed esibendosi in vari Festival Jazz, tra cui Ferrara Jazz, Umbria Jazz Winter, Festival Norimberga, Ascona Jazz Festival, Euro Bass Day, Blue Note Milano, Barcellona Jazz Festival, Radio France, Festival St.Germain des Pres Paris. \nNel 2010 pubblica \"Il musicista della strada e altre storie\" edito da Bradipolibri. \nDal 2009 accompagna la cantante statunitense Ndidi 'O. Nel 2015 apre i concerti del cantante Johnny Hallyday. Nel 2016 accompagna il cantante francese Axel Bauer. \nNel 2012 e 2013 \u00e8 professore al Warwick Bass Camp assieme a Lee Sklar, Alphonso Johnson, John Patitucci e Victor Wooten. \nCome endorser per Markbass e Warwick si esibisce al NAMM show di Los Angeles nel 2014 e 2016. \nNel 2015 \u00e9 bassista nel gruppo di Manu Lanvin, figlio del celebre Gerard\nDal 2016 \u00e8 bassista di David Hallyday, figlio di Johnny. \nDal 2012 \u00e8 professore di contrabbasso, basso, armonia e teoria musicale al CFPM di Parigi. Dal 2020 insegna Contrabbasso al Conservatorio di Asnieres sur Seine. Nell'agosto 2019 insegna Basso al Bass Camp di Victor Wooten a Nashville dove si esibisce col chitarrista Mike Stern."}
{"id": "551004", "revid": "767487", "url": "https://it.wikipedia.org/wiki?curid=551004", "title": "Super Black Market Clash", "text": "Super Black Market Clash \u00e8 una raccolta dei Clash pubblicata nel 1993, contenente delle rare b-side del gruppo non presenti negli album di studio.\nIl disco.\nStoria e contenuti.\nSi tratta di un rifacimento dell'album pubblicato negli USA, noto col titolo di \"Black Market Clash\" che usc\u00ec come EP da 10\" e contenente nove tracce.\nIl disco non contiene le seguenti canzoni: \"Capital Radio One\", \"Cheat\", \"Bankrobber/Robber Dub\" e \"Armagideon Time\", che invece sono disponibili nell'originale versione. Questa versione raccoglie tutte le rarit\u00e0 del gruppo. \"Capital Radio One\", \"Bankrobber\" e \"Armagideon Time\" sono state aggiunte, dopo che fu pubblicato \"Super Black Market Clash\", nelle raccolte \"The Story of the Clash, Volume 1\" e \"Clash on Broadway\".\nPubblicazione.\nNel 2000 quest'album fu rimasterizzato e messo in commercio come tutti gli altri album della band.\nTracce.\nTutte le canzoni sono accreditate a Strummer/Jones, eccetto quelle con a fianco le note.\nBlack Market Clash.\nBlack Market Clash fu pubblicato negli Stati Uniti durante l'anno 1980 nel mezzo della pubblicazione di \"London Calling\" e quella di \"Sandinista!\". Quest'album non \u00e8 pi\u00f9 stato ristampato.\nIl disco.\nContenuti.\nIl primo lato contiene \"The Prisoner\", \"Pressure Drop\", e \"The City of the Dead\" che sono delle b-side degli anni 1977-1978. Al momento della pubblicazione, \"Black Market Clash\" fu l'unico album a contenere \"Time is Tight\". \"Capital Radio One\", diventata molto rara in Gran Bretagna, fu inserita nell'album. \"Cheat\", presente nella versione inglese dell'album di debutto, entr\u00f2 per la prima volta in un disco americano.\nIl secondo lato invece comprende dei rifacimenti delle canzoni originali composte dai Clash, come \"Bankrobber\", \"Armagideon Time\", \"Capital Radio One\" e \"Time is Tight\"; \"Robber Dub\" risult\u00f2 molto difficile da trovare in G.B.\n\"Black Market Clash\" fu ristampato nel 1991 come CD. Attualmente, \u00e8 fuori stampa dopo che \"Super Black Market Clash\" l'ha \"rimpiazzato\".\nTracce.\nTutte le canzoni sono accreditate a Jones/Strummer, eccetto quelle con accanto le note.\nLato A\nLato B"}
{"id": "551005", "revid": "33689", "url": "https://it.wikipedia.org/wiki?curid=551005", "title": "Bobina di curvatura", "text": ""}
{"id": "551006", "revid": "167592", "url": "https://it.wikipedia.org/wiki?curid=551006", "title": "USS Bellerophon (NCC-62048)", "text": ""}
{"id": "551007", "revid": "1305772", "url": "https://it.wikipedia.org/wiki?curid=551007", "title": "RI", "text": ""}
{"id": "551009", "revid": "167592", "url": "https://it.wikipedia.org/wiki?curid=551009", "title": "USS Bellerophon (NCC-74705)", "text": ""}
{"id": "551013", "revid": "339392", "url": "https://it.wikipedia.org/wiki?curid=551013", "title": "USS Yamaguchi NCC-26510", "text": ""}
{"id": "551015", "revid": "775372", "url": "https://it.wikipedia.org/wiki?curid=551015", "title": "Storia degli Stati Uniti d'America (1980-1988)", "text": "Cambiamenti demografici ed affermazione della \"Sun Belt\".\nIl pi\u00f9 importante fenomeno demografico degli anni settanta fu l'affermarsi della \"Sun Belt\", ossia la crescita degli Stati del Sudovest e del Sudest, specialmente Florida e California (che nel 1964 era diventata lo Stato pi\u00f9 popoloso, sorpassando quello di New York). Non pi\u00f9 tardi del 1980, la popolazione della Sun Belt aveva superato quella delle regioni industriali del Nordest e del Midwest che, al contrario avevano avuto una riduzione, in certi casi non solo in termini relativi al totale nazionale, ma pure in termini assoluti. La crescita della Sun Belt si intersec\u00f2 a quella dei sobborghi, il cui sviluppo, iniziato negli anni cinquanta, era dovuto, in larga misura, al sempre maggiore utilizzo delle automobili. Inoltre, il settore dei servizi si afferm\u00f2 ulteriormente come principale fonte di lavoro, facilitando i trasferimenti dai \"vecchi\" stati industrializzati alle \"nuove frontiere\".\nLa crescita della Sun Belt produsse un cambiamento nel clima politico della nazione, rafforzandone il conservatorismo. Sempre pi\u00f9 conservatrice che in molte altre regioni del paese, la mentalit\u00e0 da boom economico di questa regione in crescita era in netto conflitto con le preoccupazioni della cosiddetta Rust Belt, una regione altamente congestionata, gravata da una base economica in declino, e casa di grandi gruppi di minoranze impoverite. Il Nordest e il Midwest rimasero molto pi\u00f9 impegnati verso i programmi sociali e molto pi\u00f9 interessati nella crescita regolamentata, rispetto alle aree completamente aperte e in espansione del sud e dell'ovest. Le tendenze elettorali nella regione riflettono questa divergenza\u2014Nordest e Midwest hanno sempre pi\u00f9 votato per i candidati democratici nelle elezioni federali, statali e locali, mentre il Sud e l'Ovest sono diventate la base del voto repubblicano. Per inciso, la California \u00e8 riemersa come punto di forza per il Partito Democratico alla fine degli anni 1990, a causa della forte reazione negativa nei confronti delle prese di posizione percepite come nativiste e anti-\"affirmative action\", del Partito Repubblicano. I bianchi non ispanici sono oggi una minoranza nello stato pi\u00f9 popoloso degli USA.\nMentre sempre pi\u00f9 industrie spostavano le loro fabbriche e quartier generali dai centri cittadini ai sobborghi con tassazione inferiore e regolamentazioni ambientali pi\u00f9 lasche, molti videro una contrazione della propria base economica, mentre le municipalit\u00e0 perdevano le entrate derivanti dalle aziende che si erano trasferite. Nelle principali aree urbane della nazione la disoccupazione crebbe, aumentando la richiesta di servizi sociali, mentre la base fiscale declinava. La citt\u00e0 di New York sfugg\u00ec di poco alla bancarotta nel 1975.\nIl problema fiscale dei principali centri urbani della nazione si stava verificando nel contesto dei pi\u00f9 ampi spostamenti demografici dai tempi della seconda guerra mondiale, che costrinsero le grandi citt\u00e0 a fare i conti con una base fiscale in declino. Nel frattempo i conservatori si scagliarono contro quelli che consideravano come i fallimenti dei programmi sociali liberali, un tema potente nella gara presidenziale del 1980 e nelle elezioni di met\u00e0 termine del 1994, quando i Repubblicani riottennero la maggioranza alla Camera dei Rappresentanti dopo 40 anni di controllo dei Democratici.\nI leader liberali degli anni '60, caratteristici dell'epoca della Grande Societ\u00e0 e del movimento per i diritti civili, fecero strada in tutto il paese, negli anni 1970, a politici urbani conservatori, come il sindaco di New York, Ed Koch, un Democratico conservatore.\nA partire dagli anni '80 molti vecchi centri urbani vissero una specie di ritorno in auge, con una ondata di \"signorilizzazione\", grazie a una nuova generazione di americani che scoprirono i piaceri della vita urbana. Le aree centrali delle citt\u00e0 iniziarono ad attirare nuovamente gli investimenti, contribuendo al ritorno di una classe media benestante, in particolare a New York negli anni recenti. Mentre ci\u00f2 ha incrementato la crescita commerciale e migliorato la base fiscale delle aree urbane, i prezzi delle abitazioni sono stati spinti verso l'alto, allontanando i residenti pi\u00f9 poveri. I processi di \"signorilizzazione\" e di stratificazione tra ricchi e poveri sono stati fortemente intrecciati fin dal declino dello stato del welfare liberale degli anni '60. La crescente scarsit\u00e0 di alloggi a basso costo contribu\u00ec quindi a uno dei fenomeni demografici pi\u00f9 ampiamente discussi della met\u00e0 degli anni 1980: quello dei senza dimora. Nonostante i conseguimenti del movimento per i diritti civili degli anni '60, la classe urbana operaia afro-americana \u00e8 diventata sempre pi\u00f9 marginalizzata rispetto al grosso della societ\u00e0 statunitense, rispetto alla sua controparte di due decenni prima, a causa delle tendenze demografiche della suburbanizzazione e della signorilizzazione. Negozi e imprese hanno abbandonato i centri storici, mentre il declino dei servizi sociali e dell'efficacia della \"affirmative action\" negli ultimi due decenni, ha ridotto le prospettive di miglioramento.\nLa \"Rivoluzione Reaganiana\".\nL'assalto alla \"Distensione\" USA/URSS.\nGli anni '70 inflissero duri colpi alla fiducia americana caratteristica degli anni '50 e dei primi anni '60. La guerra del Vietnam e lo scandalo Watergate mandarono in frantumi la fiducia nella presidenza. Le frustrazioni internazionali, compresa la caduta del Vietnam del Sud nel 1975, la crisi degli ostaggi in Iran nel 1979, l'invasione sovietica dell'Afghanistan, la crescita del terrorismo internazionale e l'accelerazione della corsa agli armamenti, sollevarono paure circa la capacit\u00e0 della nazione di controllare gli affari internazionali. Crisi energetica, disoccupazione e inflazione sollevarono questioni fondamentali sul futuro della prosperit\u00e0 americana.\nIl \"malaise\" americano, termine che faceva riferimento al discorso del 1979 del presidente Carter noto come \"discorso della crisi di fiducia\", a cavallo tra anni 1970 e 1980, non era infondato. Sotto la leadership di Leonid Bre\u017enev (1964-1982), l'Unione Sovietica miglior\u00f2 la qualit\u00e0 della vita raddoppiando i salari urbani e innalzando quelli rurali di circa il 75 percento, costruendo milioni di appartamenti monofamiliari, e producendo grandi quantit\u00e0 di beni di consumo e di elettrodomestici. La produzione industriale sovietica aument\u00f2 del 75%, e l'URSS divenne il pi\u00f9 grande produttore mondiale di petrolio e acciaio.\nAnche all'estero il corso della storia sembr\u00f2 volgersi in favore dell'Unione Sovietica. Mentre gli Stati Uniti erano invischiati nella recessione e nel pantano del Vietnam, i governi filo-sovietici facevano grossi passi avanti, in particolare nel Terzo Mondo. Gli USA avevano fallito nell'impedire alla forze nordvietnamite di prendere Saigon, cui segu\u00ec l'unificazione dei paese in un Vietnam indipendente e con un governo comunista. Altri movimenti comunisti, diversi dei quali sostenuti da Mosca, si diffondevano rapidamente attraverso Africa, Sud-est asiatico e America Latina. E l'Unione Sovietica sembrava impegnarsi nella Dottrina Bre\u017enev, inviando truppe in Afghanistan. L'invasione sovietica del 1979 segn\u00f2 la prima volta in cui l'URSS invi\u00f2 truppe al di fuori del Patto di Varsavia fin dai tempi della creazione di questa controparte orientale della NATO.\nReagendo a tutte queste percezioni di declino interno e internazionale degli USA, un gruppo di accademici, giornalisti e politici, etichettati da molti come \"nuovi conservatori\", dato che molti di loro erano ancora Democratici, si ribell\u00f2 nei confronti della deriva a sinistra del Partito Democratico negli anni 1970 su argomenti riguardanti la difesa (in particolare dopo la nomina di George McGovern nel 1972), lamentando il declino geopolitico statunitense e incolpando i Democratici liberali. Molti si radunarono attorno al senatore Henry \"Scoop\" Jackson, un Democratico, ma si allinearono in seguito con Ronald Reagan e i repubblicani, che promisero di contrastare l'espansione comunista e filo-sovietica.\nIn generale erano anticomunisti e sostenevano la necessit\u00e0 di un livello minimo di assistenza sociale da parte del governo. Ma il loro obiettivo principale erano le vecchie politiche di contenimento del comunismo. La \"distensione\" con l'Unione Sovietica era il loro obiettivo immediato, con le sue mire di pace attraverso negoziati, diplomazia e controllo delle armi.\nGuidati da Norman Podhoretz, i neoconservatori attaccarono l'ortodossia della politica estera durante la Guerra Fredda definendola di \"appeasement\", una allusione ai negoziati condotti da Neville Chamberlain a Monaco di Baviera negli anni 1930. Essi consideravano le concessioni a nemici relativamente deboli degli USA come \"concilianti\" verso il \"male\", attaccarono la \"Distensione\", si opposero allo status commerciale di \"nazione favorita\" di cui godeva l'URSS, e sostennero l'intervento unilaterale statunitense nel Terzo Mondo, come metodo per far crescere l'influenza del paese negli affari internazionali. Prima dell'elezione di Reagan, i neoconservatori, acquisendo influenza, cercarono di sradicere i sentimenti contrari alla guerra provocati dalla sconfitta statunitense nel Vietnam e le massicce perdite nell'Asia Sudorientale che la guerra aveva indotto.\nDurante gli anni 1970 Jeane Kirkpatrick, un'importante politologa e in seguito ambasciatrice statunitense alle Nazioni Unite durante la presidenza Reagan, incarico che resse per quattro anni, critic\u00f2 sempre pi\u00f9 il Partito Democratico. La Kirkpatrick divenne una convertita alle idee del neoconservatorismo. Tracci\u00f2 una distinzione tra dittatori autoritari, che riteneva in grado di abbracciare la democrazia e che erano, non per coincidenza, alleati degli Stati Uniti, e dittatori totalitari comunisti, che considerava come inflessibili e incapaci di cambiare.\nRonald Reagan e le elezioni del 1980.\nOltre al crescente appello a sentimenti conservatori, le prospettive di rielezione di Carter nelle elezioni presidenziali statunitensi del 1980 vennero rafforzate quando riusc\u00ec facilmente a respingere una sfida alle primarie da parte del senatore Edward Kennedy del Massachusetts, icona dei liberali. Sullo sfondo della stagflazione economica e della percepita debolezza americana contro l'URSS all'estero, Ronald Reagan, ex governatore della California, ottenne la nomina Repubblicana nel 1980, vincendo gran parte delle primarie. Dopo aver fallito nell'ottenere un accordo senza precedenti con Ford, che sarebbe stato una specie di co-presidente, Reagan scelse il suo principale avversario alle primarie, George H. W. Bush, come candidato alla vice presidenza. Durante la campagna elettorale Reagan si affid\u00f2 a Jeane Kirkpatrick come consigliere per la politica estera, perch\u00e9 identificasse le vulnerabilit\u00e0 di Carter in tale campo.\nReagan promise la fine della deriva nella politica estera degli USA nel dopo-Vietnam, e un ripristino della forza militare della nazione. Promise inoltre la fine del \"big government\" e di ripristinare la salute economica tramite l'uso della \"supply-side economics\", una politica che il suo stesso vice presidente aveva in precedenza deriso definendola \"voodoo economics\". Comunque, tutti questi obiettivi non erano riconciliabili attraverso una politica economica coerente.\nGli economisti che sostenevano la \"Supply-side economics\" guidarono l'assalto allo stato assistenziale costruito dal New Deal e dalla Grande Societ\u00e0. Essi asserivano che i disagi dell'economia USA erano in gran parte il risultato di una tassazione eccessiva, che aveva tenuto lontano il denaro dagli investitori privati e quindi soffocato la crescita economica. La soluzione, sostenevano, era di tagliare le tasse ovunque, in particolare nella fascia a pi\u00f9 alto reddito, allo scopo di incoraggiare gli investimenti privati. Miravano anche a tagliare le spese governative su assistenza e servizi sociali destinati ai settori pi\u00f9 poveri della societ\u00e0, che si erano rinforzate durante il periodo del Vietnam.\nL'opinione pubblica, in particolare la classe media della Sun Belt, concord\u00f2 con le proposte di Reagan, e lo vot\u00f2 presidente nel 1980. I critici accusarono che gli attacchi di Reagan all'assistenza federale erano pensati per appellarsi ad una classe media che si supponeva insensibile ai problemi che dovevano affrontare le famiglie e le minoranze povere. Essi indicarono anche fattori di economia internazionale degli anni 1970, come il crollo del sistema Bretton Woods di ordine monetario internazionale e la crisi energetica del 1973, che erano oltre qualsiasi controllo da parte del presidente.\nLe elezioni statunitensi del 1980 furono un punto di svolta nella politica statunitense. Segnarono il nuovo potere elettorale dei sobborghi e della Sun Belt; inoltre, fu la svolta per togliere l'impegno nei programmi anti povert\u00e0 del governo e nell\"affirmative action\", caratteristici della Grande Societ\u00e0. Segnal\u00f2 anche un impegno per una politica estera pi\u00f9 aggressiva.\nUna terza candidatura del deputato John B. Anderson dell'Illinois, un Repubblicano moderato, ebbe poca fortuna. Le questioni principali della campagna furono la stagflazione, le minacce alla sicurezza nazionale, la crisi degli ostaggi in Iran, e il malessere generale che sembrava indicare come finiti i tempi d'oro degli Stati Uniti. Carter sembr\u00f2 incapace di controllare l'inflazione e aveva fallito nel salvataggio degli ostaggi a Tehran. Carter scaric\u00f2 i suoi consiglieri orientati verso la politica della \"Distensione\" e si spost\u00f2 rapidamente a destra contro i sovietici, ma Reagan disse che era troppo poco, e troppo tardi.\nReagan ebbe una vittoria schiacciante, con 489 voti nei collegi elettorali contro i 49 di Carter. I Repubblicani sconfissero dodici senatori Democratici\u2014molti dei quali abbastanza anziani\u2014per riprendere il controllo del Senato dopo 25 anni. Alle elezioni, Reagan ricevette 43.904.153 voti (50,7% dei voti totali) e Carter 35.483.883 (41,0%). John Anderson ottenne solo 5.720.060 voti.\nL'amministrazione Reagan.\nL'approccio di Reagan alla sua presidenza fu una specie di allontanamento da quello dei suoi predecessori; egli deleg\u00f2 molta parte del lavoro ai suoi subordinati, lasciandogli gestire gran parte delle questioni quotidiane del governo. Reagan inquadr\u00f2 dei grandi temi e cre\u00f2 una forte connessione personale con i votanti. Contrariamente al compagno di partito Richard Nixon, Reagan non era cos\u00ec preoccupato dai dettagli dell'amministrazione quotidiana.\nLa Reaganomics e il budget federale del 1981.\nRonald Reagan promise un revival dell'economia che avrebbe influenzato tutti i settori della popolazione. Propose di ottenere tale scopo tagliando le tasse e riducendo le dimensioni e gli obiettivi dei programmi federali. I critici del suo piano dissero che i tagli alle tasse avrebbero ridotto le entrate, portando a un deficit federale pi\u00f9 grande, che a sua volta avrebbe portato a pi\u00f9 alti tassi di interesse, opprimendo qualsiasi beneficio economico. Reagan e i suoi sostenitori, affidandosi alle teorie della supply-side economics, sostennero che i tagli alle tasse avrebbero incrementato le entrate grazie alla crescita economica, permettendo al governo federale di equilibrare il budget per la prima volta dal 1969.\nLa legislazione economica di Reagan nel 1981, comunque, fu una miscela di programmi contrastanti per soddisfare tutte le componenti del voto conservatore (monetaristi, indecisi della classe media, benestanti, ecc.). I monetaristi vennero placati con stretti controlli sulla base monetaria, i cosiddetti \"cold warriors\", soprattutto i neoconservatori come la Kirkpatrick, ottennero grandi incrementi nel budget per la difesa; i contribuenti benestanti videro una riduzione triennale sia delle tasse individuali (i tassi marginali alla fine scesero dal 70% al 50%) sia sulle tasse aziendali; e la classe media vide che le sue pensioni non sarebbero state prese di mira. Reagan dichiar\u00f2 tagli di spesa per il budget dell'assistenza sociale, che ammontava a quasi met\u00e0 delle spese governative, teoricamente \"off limits\" a causa delle paure di un contraccolpo elettorale, ma l'amministrazione venne pressata per spiegare come avrebbe fatto il suo programma di tagli alle tasse e grosse spese per la difesa a non aumentare il deficit.\nIl direttore del bilancio David Stockman, si affrett\u00f2 a far approvare il programma di Reagan al Congresso prima della scadenza di quaranta giorni. Stockman non aveva dubbi che i tagli alle spese fossero necessari, e taglio le spese in generale (eccetto quelle per la difesa) per circa 40 miliardi di dollari; e quando le cifre non tornavano, ricorse all'\"asterisco magico\"\u2014che significava \"risparmi futuri da identificare\". Gli appelli dell'elettorato minacciato dalla perdita di servizi sociali non ebbero effetto; il tagli al bilanco passarono dal Congresso con relativa facilit\u00e0.\nLa recessione del 1982.\nAll'inizio del 1982 il programma economico di Reagan era assediato dalle difficolt\u00e0. La nazione era entrata nella peggior recessione dai tempi della Grande depressione. Nel breve termine l'effetto della Reaganomics fu un deficit di bilancio in crescita. I prestiti governativi, assieme alla stretta alla base monetaria, risultarono in tassi di interesse altissimi (che arrivarono rapidamente attorno al 20%) e in una grave recessione con un tasso di disoccupazione del 10% nel 1982. Alcune regioni della \"Rust Belt\" (il Midwest e il Nordest industriali) scesero in una condizione di virtuale depressione. Solo l'inflazione venne immediatamente bloccata dal programma economico di Reagan.\nAnche se Reagan avrebbe in seguito vinto la sua rielezione con una vittoria netta nelle presidenziali del 1984, il gradimento per la sua presidenza sprofond\u00f2 nei mesi peggiori della recessione del 1982. I Democratici vinsero le elezioni di met\u00e0 termine, recuperando le perdite del precedente ciclo elettorale. All'epoca i critici accusarono spesso Reagan di presiedere inconsapevole su una crisi economica e fiscale, accontentandosi di raccontare storielle sul periodo della sua carriera cinematografica, fare apparizioni, e pronunciare slogan. Ad esempio, nel 1982 l'ex direttore del bilancio David Stockman, un ardente conservatore fiscale, scrisse, \"Sapevo che la rivoluzione di Reagan era impossibile--era una metafora senza agganci nella realt\u00e0 politica e economica\".\nEppure, la recessione risaliva ben dentro gli anni '70, molto prima del programma economico di Reagan. Inoltre, la resa dell'economia statunitense sotto Reagan fu migliore rispetto a quella del Regno Unito di Margaret Thatcher, che era stata coerente nella sua applicazione di un regime monetaristico (una stretta politica monetaria e una stretta politica fiscale, che produssero una deflazione nel mezzo della depressione).\nRipresa.\nContrariamente alla Thatcher, Reagan combin\u00f2 il regime di stretta monetaria della Federal Reserve con una politica fiscale espansionistica. Seguendo la recessione del 1982, le alte spese del governo furono uno dei fattori che contribuirono alla forte crescita (4,2% annuo nel periodo 1982-1988). Con la simultanea riduzione delle tasse, essa spinse in alto significativamente anche il deficit.\nUn altro fattore nella ripresa dai momenti peggiori del 1982-83 fu il netto calo dei prezzi del petrolio, che pose fine alle pressioni che facevano salire i prezzi dei carburanti. Il virtuale collasso del cartello dell'OPEC permise all'amministrazione di alterare le sue strette politiche monetarie, per la costernazione degli economisti conservatori e monetaristi, che iniziarono a premere per una riduzione dei tassi di interesse e un'espansione della base monetaria, subordinando in pratica le preoccupazioni circa l'inflazione (che sembrava ora sotto controllo) alle preoccupazioni riguardanti la disoccupazione e il declino negli investimenti.\nA met\u00e0 del 1983, la disoccupazione diminu\u00ec dall'11% del 1982 all'8,2%. La crescita del PIL fu del 3,3%, la pi\u00f9 alta dalla met\u00e0 degli anni '70. L'inflazione era sotto il 5%. La crescita del PIL, comunque, and\u00f2 sempre pi\u00f9 a mettere in ombra una non equa distribuzione del reddito, la povert\u00e0 crescente, e l'abbassamento dei salari reali per la met\u00e0 inferiore dei percepitori di reddito.\nDeficit, dollaro e commercio.\nA seguito della ripresa economica che inizi\u00f2 nel 1983, l'effetto fiscale a medio termine della Reaganomics fu un deficit rampante, con spese che continuavano ad eccedere le entrate a causa dei tagli alle tasse e a maggiori spese per la difesa. Il bilancio militare crebbe mentre le entrate fiscali, nonostante fossero aumentate rispetto alla stagnante fine degli anni 1970, non riuscirono a pareggiare i costi in rapida ascesa.\nNel suo primo mandato, Reagan continu\u00f2 a chiedere aumenti al budget della difesa, fino al 10% annuo. I comitati del congresso nel frattempo, stavano indagando sul fatto che i mille miliardi di dollari in spese militari del primo mandato di Reagan avevano sorprendentemente portato a poco, indicando una presunta cattiva gestione da parte del Pentagono. Negli anni 1980, ad esempio, quasi 50 dei principali fornitori della difesa vennero indagati per aver sovraccaricato i prezzi e per altre condotte criminali.\nI tagli alle tasse del 1981, i pi\u00f9 grandi nella storia degli USA, erosero anche la base di entrate del governo federale nel breve termine. Il massiccio incremento nelle spese militari (circa 1.600 miliardi di dollari in cinque anni) super\u00f2 di molto i tagli nelle spese sociali, nonostante l'impatto lancinante che tali tagli generarono nei confronti dei segmenti pi\u00f9 poveri della societ\u00e0. Anche cos\u00ec, per la fine del 1985, i finanziamenti per i programmi interni erano stati tagliati tanto quanto il Congresso potesse tollerare.\nIn questo contesto, il deficit crebbe da 60 miliardi di dollari nel 1980 a un massimo di 220 miliardi nel 1986 (ben oltre il 5% del PIL). Durante questo periodo il debito nazionale fu pi\u00f9 che raddoppiato, passando da 749 a 1.746 miliardi di dollari.\nMentre la spesa deficitaria ebbe valore come stimolo economico, e aiut\u00f2 nella ripresa dopo il 1982, la dimensione delle insufficienze di bilancio degli anni 1980 lasciarono alti i tassi di interesse e un dollaro sopravvalutato, causando sofferenza a investimenti ed esportazioni e conseguentemente aumentando il deficit commerciale statunitense.\nPoich\u00e9 gli interessi sui risparmi negli USA erano molto bassi (circa un terzo di quelli del Giappone) il deficit venne coperto principalmente con prestiti dall'estero, facendo passare gli USA, nel giro di pochi anni, da pi\u00f9 grande nazione creditrice del mondo a pi\u00f9 grande debitrice. Questo non solo danneggiava lo status degli USA, ma fu anche un profondo cambiamento nel sistema finanziario internazionale del dopoguerra, che si era affidato all'esportazione di capitale statunitense.\nIl deficit stava tenendo alti i tassi di interesse, anche se sotto il livello massimo del 20% dei primi anni dell'amministrazione Reagan, grazie a una tregua nella politica di stretta monetaria, e minacciava di spingerli ancora pi\u00f9 in alto. Il governo fu costretto a chiedere in prestito cos\u00ec tanto denaro per poter pagare i suoi conti, che stava spingendo in alto il prezzo dei prestiti. Anche se i sostenitori della supply-side economics promisero una crescita negli investimenti grazie ai tagli fiscali, crescita e investimenti soffrirono nel contesto degli alti tassi di interesse.\nCosa forse pi\u00f9 allarmante, il deficit dell'era Reagan teneva sopravvalutato il dollaro statunitense. Con una domanda cos\u00ec alta di dollari (dovuta in larga misura ai prestiti governativi), il dollaro acquis\u00ec una forza allarmante nei confronti delle altre valute principali. Con il dollaro che saliva di valore, le esportazioni americane divennero sempre meno competitive, e il Giappone ne fu il principale beneficiario. L'alto valore del dollaro rese difficile agli stranieri l'acquisto di beni americani d'importazione, che arrivavano sul mercato con prezzi alti.\nLa bilancia commerciale statunitense divenne sempre pi\u00f9 sfavorevole; il deficit commerciale pass\u00f2 da venti a oltre cento miliardi di dollari. Cos\u00ec industrie statunitensi quali quella dell'automobile e dell'acciaio fronteggiarono una rinnovata competizione sia all'estero che sul mercato interno.\nL'enorme deficit era in larga misura un'eredit\u00e0 dell'impegno di Lyndon Johnson per \"guns and butter\" (\"fucili e burro\", ovvero la Guerra del Vietnam e la Grande Societ\u00e0) e della crescente competizione da parte delle altre nazioni del G7 dopo la ricostruzione del dopoguerra, ma fu l'amministrazione Reagan che scelse di far sviluppare il debito.\nMentre Reagan era in carica, accuse di un \"vuoto di potere\" esecutivo e di una scarsa attenzione presidenziale non furono probabilmente del tutto partigiane. Alcuni conservatori fiscali e Democratici criticarono il presidente per l'estensione della spesa deficitaria, soffermandosi spesso sulla mancanza di supervisione delle spese per la difesa. Nel gennaio 1985, l'importante editorialista conservatore William Safire, alluse alle accuse di George H. W. Bush secondo cui Reagan era sostenitore di una \"voodoo economics\", fatte durante la gara per la nomina Repubblicana del 1980, e dichiar\u00f2 sul \"The New York Times Magazine\" che \"la Reaganomics mette in cattiva luce il voodoo\" e che \"gli Stati Uniti hanno perso il controllo dei loro mercati finanziari in favore degli stranieri.\"\nIl 2 gennaio 1988 fu firmato il Canada-U.S. Free Trade Agreement che cre\u00f2 una zona di libero scambio tra Canada e Stati Uniti.\nPolitica estera di Reagan.\nIntervento e relazioni diplomatiche in America Latina, Medio Oriente, Africa e Sud-est asiatico.\nCon la promessa di Reagan di ripristinare la forza militare degli Stati Uniti, gli anni ottanta videro un massiccio incremento delle spese militari, che ammontarono a circa 1.600 miliardi di dollari in cinque anni. Part\u00ec una nuova corsa agli armamenti, mentre le relazioni tra superpotenze si deterioravano fino ad un livello che non si vedeva dagli anni sessanta.\nL'amministrazione Reagan favor\u00ec un approccio aggressivo alla guerra fredda, in particolare nell'arena di competizione tra superpotenze costituita dal terzo mondo. Dopo la sconfitta in Vietnam, comunque, gli statunitensi sopportavano malvolentieri i costi finanziari connessi alle operazioni militari su vasta scala. L'amministrazione elabor\u00f2 allora la strategia dei \"conflitti a bassa intensit\u00e0\" con l'impegno di basse aliquote di personale addestrato in particolare per le controinsurrezioni, invece di quella che si basava sull'impegno di grosse unit\u00e0 militari, come furono le guerre di Corea e Vietnam.\nIl conflitto arabo-israeliano diede un altro impeto alle azioni militari. Israele invase il Libano per distruggere l'Organizzazione per la Liberazione della Palestina (OLP). Ma dopo il massacro di Sabra e Chatila, che provoc\u00f2 una crisi politica in Israele e un imbarazzo internazionale, le forze statunitensi si mossero a Beirut per incoraggiare il ritiro israeliano. In precedenza l'amministrazione aveva appoggiato l'invasione israeliana a met\u00e0 del 1982, da una parte per mantenere il sostegno di Israele, ma anche per ridurre l'influenza del nemico filo-sovietico di Israele, la Siria. Comunque l'intervento statunitense nella sfaccettata guerra civile libanese ebbe conseguenze disastrose. Il 23 ottobre 1983, un attentato suicida alla caserma dei Marines fece 241 vittime statunitensi. Poco dopo gli USA ritirarono i 1.600 soldati restanti.\nDue giorni dopo l'attentato di Beirut, gli USA condussero l'operazione Urgent Fury\u2014l'invasione di Grenada. Il 19 ottobre la piccola isola-nazione aveva vissuto il colpo di Stato del vice primo ministro Bernard Coard, un irriducibile marxista-leninista che cercava di rafforzare i legami esistenti con Cuba, l'Unione Sovietica e altri stati comunisti. Il pretesto dell'amministrazione Reagan per l'invasione fu la protezione di cinquecento studenti di medicina statunitensi e occidentali dal governo di Coard. Il successo dell'operazione Urgent Fury risollev\u00f2 il morale americano dopo il devastante attacco suicida di Beirut e distolse l'attenzione dei media da quest'ultimo evento. Grenada serv\u00ec da modello per i successivi \"conflitti a bassa intensit\u00e0\". Gli USA in seguito attaccarono in modo simile la Libia, dopo che il suo leader, il colonnello Muammar al-Gaddafi, venne messo in relazione con l'attentato in una discoteca tedesca frequentata da militari statunitensi, che produsse tre morti, di cui due statunitensi.\nNel 1982-83 l'amministrazione Reagan forn\u00ec anche sovvenzioni e armi ai governi di El Salvador e Honduras (pesantemente influenzati dai militari) e in misura minore a quello del Guatemala, che era governato da un autocrate militare di destra, il generale Efra\u00edn R\u00edos Montt. L'amministrazione ribalt\u00f2 anche la condanna ufficiale dell'ex presidente Jimmy Carter riguardante gli abusi dei diritti umani commessi dalla giunta militare argentina e permise alla CIA di collaborare con l'intelligence argentina nel sovvenzionare i Contras. L'America Centrale fu la preoccupazione primaria, in particolare El Salvador e Nicaragua, dove la rivoluzione sandinista aveva abbattuto l'ex governo della famiglia Somoza, appoggiato dagli USA. Le due nazioni erano state dominate storicamente dalle multinazionali e dall'oligarchia dei ricchi proprietari terrieri, mentre gran parte della loro popolazione restava nella povert\u00e0. Come conseguenza, i leader rivoluzionari, prevalentemente marxisti, avevano ottenuto un sempre maggior supporto dai contadini delle due nazioni.\nNel 1982 la CIA, con l'assistenza dei servizi segreti argentini, organizzarono e finanziarono i paramilitari di destra in Nicaragua, noti come Contras. Il tracciamento dei fondi segreti per questa operazione portarono alla rivelazione dell'Irangate. Nel 1985 Reagan autorizz\u00f2 la vendita di armi all'Iran, nel fallito tentativo di liberare ostaggi statunitensi in Libano. Reagan in seguito dichiar\u00f2 di non essere a conoscenza che i suoi subordinati stavano illegalmente trasferendo i proventi ai Contras, fatto per il quale il tenente colonnello dei marines Oliver North, aiutante del consigliere nazionale alla sicurezza John M. Poindexter, si prese gran parte della colpa.\nNell'Africa subsahariana, l'amministrazione Reagan, con l'aiuto del Sudafrica dell'apartheid, cerc\u00f2 anche di rovesciare le dittature marxiste-leniniste del FRELIMO e dell'MPLA, rispettivamente in Mozambico e in Angola, entrambe sostanziosamente appoggiate da Cuba e dai sovietici, mentre nelle due nazioni era in corso la guerra civile. L'amministrazione intervenne a fianco dei gruppi insurrezionali del RENAMO in Mozambico e dell'UNITA in Angola, rifornendoli segretamente di aiuti militari e umanitari.\nIn Afghanistan, Reagan increment\u00f2 gli aiuti militari e umanitari ai mujaheddin che combattevano contro il governo fantoccio sovietico, fornendoli di missili antiaereo Stinger. Arabia Saudita e Pakistan, alleati degli USA, fornirono anch'essi significativa assistenza ai ribelli. Il segretario generale del PCUS Michail Gorba\u010d\u00ebv ridusse e infine cess\u00f2 l'impegno della sua nazione in Afghanistan, mentre le truppe sovietiche erano invischiate nella guerriglia.\nReagan espresse anche opposizione al regime comunista di Heng Samrin (e in seguito di Hun Sen) installato dai vietnamiti in Cambogia, che aveva spodestato il devastante regime dei Khmer rossi dopo che il Vietnam aveva invaso la nazione. L'amministrazione approv\u00f2 aiuti militari e umanitari agli insorti repubblicani del KPNLF e ai monarchici del Funcinpec. L'amministrazione Reagan sostenne anche la continua ricognizione da parte dell'ONU del Governo di Coalizione della Kampuchea Democratica (un'alleanza ribelle tripartita composta da KPNLF, Funcinpec e Khmer Rossi) che si contrapponeva al regime della Repubblica Popolare di Cambogia, sostenuto dal Vietnam. Reagan prosegu\u00ec il sostegno americano all'autocratico presidente delle Filippine Ferdinand Marcos, un fervente anticomunista. Nel dibattito presidenziale del 1984 sponsorizzato dalla \"League of Women Voters\", Reagan spieg\u00f2 il sostegno a Marcos da parte della sua amministrazione dichiarando: \u00abSo che ci sono cose nelle Filippine che non ci sembrano buone dal punto di vista dei diritti democratici. Ma qual \u00e8 l'alternativa? Un grande movimento comunista.\u00bb, facendo riferimento alla guerriglia comunista operante nelle Filippine all'epoca. Gli USA avevano anche un notevole interesse strategico nelle Filippine, sapendo che il governo di Marcos non avrebbe interferito negli accordi per mantenere le basi navali statunitensi nel paese. Marcos venne in seguito cacciato nel 1986 dal pi\u00f9 pacifico movimento del \"Potere al Popolo\", guidato da Corazon Aquino.\nLa fine della Guerra Fredda.\nL'amministrazione Reagan adott\u00f2 una linea dura nei confronti dell'URSS. All'inizio del suo primo mandato, il presidente attacc\u00f2 la superpotenza rivale definendola come l'\"impero del male\". Mentre era stato Jimmy Carter a porre ufficialmente fine alla politica della \"distensione\", a seguito dell'intervento sovietico in Afghanistan, le tensioni Est-Ovest agli inizi degli anni 1980 raggiunsero livelli che non si vedevano dai tempi della crisi dei missili di Cuba. La Strategic Defense Initiative (SDI) nacque dal peggioramento delle relazioni USA-URSS dell'era Reagan. All'epoca popolarmente soprannominato \"Guerre stellari\", la SDI fu un progetto di ricerca di svariati miliardi di dollari per ottenere un sistema di difesa missilistico.\nMentre i sovietici avevano goduto di grandi conseguimenti sul palcoscenico internazionale prima che Reagan entrasse in carica nel 1981, come l'unificazione del Vietnam, loro alleato socialista, nel 1976, e una fila di rivoluzioni socialiste in Asia Sudorientale, America Latina e Africa, il rafforzamento dei legami della nazione con i paesi del Terzo Mondo negli anni '60 e '70 serv\u00ec solo a mascherare la sua notevole debolezza in confronto agli USA. L'economia sovietica soffriva di gravi problemi strutturali. Le riforme rimasero in stallo nel periodo 1964-1982 e le carenze di beni di consumo divennero sempre pi\u00f9 famose.\nLe tensioni Est-Ovest si rilassarono rapidamente dopo la salita al potere di Michail Gorba\u010d\u00ebv. Dopo la morte di tre vecchi leader sovietici in fila a partire dal 1982, il Politburo elesse Gorba\u010d\u00ebv come capo del Partito Comunista Sovietico nel 1985, segnando l'ascesa di una nuova generazione di leader politici. Sotto Gorba\u010d\u00ebv, i tecnocrati orientati alle riforme e relativamente giovani consolidarono rapidamente il loro potere, fornendo una nuova spinta per la liberalizzazione politica ed economica, e l'impeto per coltivare relazioni pi\u00f9 calorose e commerci con l'Occidente.\nConcentrandosi sulla \"perestroika\", Gorba\u010d\u00ebv lott\u00f2 per far crescere la produzione di beni di consumo, impresa impossibile dato il doppio fardello dato dalla corsa agli armamenti della Guerra Fredda da una parte, e dalla fornitura di grandi somme di aiuto militare e umanitario che gli alleati socialisti dell'URSS avevano imparato ad attendersi, dall'altra. Sotto Gorba\u010d\u00ebv i politicanti sovietici accettarono sempre pi\u00f9 gli avvertimenti dell'amministrazione Reagan per cui gli USA avrebbero reso la corsa agli armamenti un peso sempre pi\u00f9 difficile da sopportare. Il risultato, in Unione Sovietica, fu un approccio duale di concessioni agli Stati Uniti e di ristrutturazione economica (\"perestroika\") e democratizzazione (\"glasnost\") interna, le quali resero infine impossibile a Gorba\u010d\u00ebv mantenere il controllo centrale. I falchi di Reagan hanno fin da allora sostenuto che la pressione derivante dall'incremento nelle spese statunitensi per la difesa diede un ulteriore spinta alle riforme."}
{"id": "551017", "revid": "339392", "url": "https://it.wikipedia.org/wiki?curid=551017", "title": "USS Gage NCC-11672", "text": ""}
{"id": "551023", "revid": "339392", "url": "https://it.wikipedia.org/wiki?curid=551023", "title": "USS Agamemnon NCC-11638", "text": ""}
{"id": "551029", "revid": "339392", "url": "https://it.wikipedia.org/wiki?curid=551029", "title": "USS Clement NCC-1253", "text": ""}
{"id": "551033", "revid": "339392", "url": "https://it.wikipedia.org/wiki?curid=551033", "title": "USS Excalibur NCC-26517", "text": ""}
{"id": "551040", "revid": "775372", "url": "https://it.wikipedia.org/wiki?curid=551040", "title": "Storia degli Stati Uniti d'America (1988-presente)", "text": "L'amministrazione di George H. W. Bush.\nIl repubblicano George H. W. Bush, gi\u00e0 vicepresidente di Ronald Reagan, vinse le elezioni presidenziali del 1988, battendo lo sfidante democratico Michael Dukakis, governatore del Massachusetts.\nLa fine del comunismo.\nDurante la Guerra Fredda, la divisione del mondo in due blocchi rivali era servita a legittimare una grande alleanza non solo con i paesi dell'Europa e la NATO, ma anche con molti paesi del mondo in via di sviluppo. A partire dalla fine degli anni 1980, i regimi del Patto di Varsavia cominciarono a collassare in rapida successione. La \"Caduta del Muro di Berlino\" fu vista come un simbolo della caduta dei governi comunisti dell'Europa Orientale. Le relazioni sovietico-americane migliorarono molto nella seconda met\u00e0 del decennio, con la firma del trattato sulle forze nucleari a medio raggio nel 1987, il ritiro delle forze d'occupazione sovietiche in Afghanistan e delle truppe cubane in Angola.\nQuesti sviluppi tolsero le motivazioni per fornire sostegno a governi repressivi come quello del Cile e della Corea del Sud, che subirono dei processi di democratizzazione nello stesso periodo che riguard\u00f2 le nazioni del Patto di Varsavia. Alcuni commentatori statunitensi ritenevano che questo rilassamento nelle relazioni tra le due pi\u00f9 grandi potenze della Guerra Fredda dovesse portare a riscuotere un \"dividendo di pace\", e le spese del governo statunitense destinate alla difesa si sarebbero ridotte drasticamente. Questo argomento and\u00f2 a perdersi nel dibattito politico con l'inizio della Guerra del Golfo. Il presidente Bush sostenne l'emergere di \"un nuovo ordine mondiale... pi\u00f9 libero dalla minaccia del terrore, pi\u00f9 forte nel perseguimento della giustizia, e pi\u00f9 sicuro nella ricerca della pace. Un'era nella quale le nazioni del mondo, Est e Ovest, Nord e Sud, possono prosperare e vivere in armonia.\"\nLe agitazioni nazionaliste per l'indipendenza nei Paesi Baltici, portarono prima la Lituania e quindi Estonia e Lettonia a dichiarare l'indipendenza dall'Unione Sovietica. Il 26 dicembre 1991 l'URSS venne sciolta ufficialmente, spezzandosi nelle quindici parti costituenti. La Guerra Fredda era finita, e il vuoto lasciato dal collasso di alcuni governi, come in Jugoslavia e in Somalia, svel\u00f2 o riaccese sanguinosi scontri etnici sedati per decenni da governi autoritari. Mentre esisteva una certa riluttanza nell'opinione pubblica statunitense, e anche all'interno del governo, a venire coinvolti in conflitti locali in cui non erano in gioco, o lo erano poco, gli interessi americani; queste crisi servirono come base per il rinnovo delle alleanza occidentali, mentre il comunismo diventava sempre meno rilevante.\nPer questo, il presidente Clinton avrebbe dichiarato nel suo discorso inaugurale: \"Oggi, mentre un vecchio ordine se ne va, il nuovo mondo \u00e8 pi\u00f9 libero ma meno stabile. Il collasso del comunismo ha fatto avanzare vecchie animosit\u00e0 e nuovi pericoli. Chiaramente l'America deve continuare a guidare il mondo che cos\u00ec tanto abbiamo fatto per costruire.\"\nA partire dalla sua fine, gli USA cercarono di rivitalizzare le strutture istituzionali della Guerra Fredda, in particolare la NATO, oltre che istituzioni multilaterali come il Fondo Monetario Internazionale e la Banca Mondiale, attraverso le quali promuovere riforme economiche in senso capitalistico a livello globale. Per la NATO venne prevista un'espansione iniziale a Ungheria, Polonia e Repubblica Ceca, per poi allargarsi ancora pi\u00f9 a est abbracciando addirittura gli stati ex-URSS. In aggiunta, la politica statunitense pose un'enfasi speciale sul neoliberale \"Washington Consensus\", che si manifest\u00f2 nel North American Free Trade Agreement (NAFTA), che entr\u00f2 in vigore nel 1994.\nGli USA compirono spesso delle mosse per sanzionare economicamente nazioni che si diceva sponsorizzassero il terrorismo, fossero impegnate nella proliferazione di armi di distruzione di massa o commettessero gravi violazioni dei diritti umani. Ci fu talvolta consenso per queste mosse, come ad esempio per l'embargo deciso da USA ed Europa sulla vendita di armi alla Repubblica Popolare Cinese, dopo che questa soppresse con la violenza le proteste di piazza Tienanmen del 1989, e per le sanzioni imposte all'Iraq dal Consiglio di Sicurezza dell'ONU, dopo la sua invasione del Kuwait. Il sostegno per altre sanzioni unilaterali, come quelle su Iran e Cuba, fu invece molto limitato, portando il Congresso a imporre misure per punire le aziende straniere che violavano i termini delle leggi statunitensi.\nIn un numero di \"Foreign Affairs\" del 1999, Samuel P. Huntington scrisse che per rinforzare il proprio status nel mondo del dopo Guerra Fredda, \"gli Stati Uniti stanno, tra le altre cose tentando, o vengono percepiti come se stessero tentando, pi\u00f9 o meno unilateralmente di fare una delle seguenti cose: fare pressione sulle altre nazioni perch\u00e9 adottino i valori americani e delle pratiche che riguardino i diritti umani e la democrazia; impedire ad altre nazioni di acquisire capacit\u00e0 militari che possano contrastare la superiorit\u00e0 convenzionale americana; far valere la legge americana extraterritorialmente nelle altre societ\u00e0; valutare le nazioni secondo la loro aderenza agli standard americani sui diritti umani, droga, terrorismo, proliferazione nucleare, proliferazione missilistica, e ora anche libert\u00e0 religiosa; applicare sanzioni contro le nazioni che non soddisfano gli standard americani su questi temi; promuovere gli interessi corporativi americani sotto gli slogan del libero commercio e mercati aperti [NAFTA e GATT sono i principali esempi delle iniziative politiche per il libero commercio degli anni 1990]; modellare le politiche della Banca Mondiale e del Fondo Monetario Internazionale per servire i suddetti interessi corporativi; intervenire nei conflitti locali nei quali ha relativamente pochi interessi diretti; ... ; promuovere la vendita di armi americane tentando al tempo stesso di impedire vendite simili da parte di altre nazioni; costringere alle dimissioni il segretario generale dell'ONU e dettare gli appuntamenti del successore; espandere la NATO inizialmente per includere Polonia, Ungheria, e Repubblica Ceca e nessun altro; intraprendere azioni militari contro l'Iraq e successivamente mantenere rigide sanzioni economiche contro tale regime; e catalogare certe nazioni come 'stati canaglia', escludendoli dalle istituzioni globali...\"\nMax Boot, un altro influente commentatore contemporaneo della politica statunitense, sostiene che il vero obiettivo ambizioso degli USA nel periodo post Guerra Fredda \"mira ad instillare la democrazia in terre che hanno conosciuto la tirannia, nella speranza che facendo cos\u00ec si cortocircuitino terrorismo, aggressione militare e proliferazione di armi.\" E aggiunge: \"Questa \u00e8 un'impresa ambiziosa, della quale l'esempio meglio riuscito sono la Germania, l'Italia e il Giappone del dopo seconda guerra mondiale. In questi casi, l'esercito statunitense aiut\u00f2 a trasformare dittature militari in pilastri della democrazia liberale \u2014uno degli sviluppi pi\u00f9 significativi del ventesimo secolo.\"\nLa guerra del Golfo Persico.\nLa notevole dipendenza del mondo industrializzato dal petrolio, con gran parte delle riserve petrolifere note che si trovano nelle nazioni del Medio Oriente, divenne evidente per gli USA per la prima volta dopo la crisi energetica del 1973 e successivamente dopo la seconda crisi energetica del 1979. Anche se in termini reali durante gli anni 1980 i prezzi del petrolio tornarono a livelli precedenti a quelli del 1973, risultando in una inattesa buona fortuna per le nazioni consumatrici di petrolio (in particolare Nord America, Europa Occidentale e Giappone), le vaste riserve dei principali produttori mediorientali garantirono l'importanza strategica di tale regione. Nei primi anni 1990 la politica del petrolio si dimostr\u00f2 rischiosa come lo era agli inizi degli anni 1970.\nUn conflitto in Medio Oriente innesc\u00f2 una nuova crisi internazionale il 2 agosto 1990, quando l'Iraq invase e tent\u00f2 di annettersi il confinante Kuwait, per renderlo la sua diciannovesima provincia. Poco prima dell'invasione, l'Iraq si lament\u00f2 con il Dipartimento di Stato degli Stati Uniti per le \"perforazioni inclinate\" del Kuwait. Questo avveniva da anni, ma ora l'Iraq aveva bisogno dei proventi del petrolio per pagare i debiti della Guerra Iran-Iraq e evitare una crisi economica. Saddam Hussein ordin\u00f2 alle truppe di recarsi sul confine kuwaititano, creando allarme per la prospettiva di una invasione. April Glaspie, ambasciatore statunitense in Iraq, si incontr\u00f2 con Saddam in una riunione di emergenza, dove il presidente iracheno dichiar\u00f2 la sua intenzione di proseguire i colloqui. Iraq e Kuwait si incontrarono per un'ulitma sessione di negoziati, che fallirono. Saddam ordin\u00f2 quindi alle sue truppe di entrare in Kuwait.\nI funzionari statunitensi temevano che il presidente iracheno fosse sull'orlo di un conflitto armato con l'Arabia Saudita, ricca di petrolio e stretta alleata degli USA fin dagli anni 1940. Il mondo occidentale condann\u00f2 l'invasione come un atto di aggressione; il presidente statunitense George H.W. Bush paragon\u00f2 Saddam a Hitler e dichiar\u00f2 che se gli USA e la comunit\u00e0 internazionale non avessero agito, le aggressioni sarebbero state incoraggiate anche in altre parti del mondo.\nUSA e Regno Unito, due dei cinque membri permanenti del Consiglio di Sicurezza delle Nazioni Unite, convinsero quest'ultimo a dare all'Iraq un ultimatum per lasciare il Kuwait. Il mondo occidentale era determinato a non lasciare che le riserve petrolifere kuwaitiane cadessero nelle mani di Saddam, temendo che ci\u00f2 avrebbe avuto un grave impatto sull'economia globale. Saddam all'epoca stava spingendo le nazioni esportatrici di petrolio ad alzare i prezzi e abbassare la produzione. Gli occidentali, comunque, ricordarono gli effetti destabilizzanti dell'embargo del petrolio arabo negli anni 1970.\nSaddam ignor\u00f2 l'ultimatum e il Consiglio di Sicurezza dichiar\u00f2 guerra all'Iraq. Il conflitto ebbe inizio nel gennaio 1991, con le truppe statunitensi che componevano il grosso della coalizione che partecip\u00f2 all'Operazione Desert Storm. Nel momento in cui le truppe irachene si ritirarono dal Kuwait, a fine febbraio, l'Iraq aveva subito perdite stimate in 20.000 soldati, con alcune fonti che citano fino a 100.000 vittime irachene.\nL'amministrazione Clinton.\nCavalcando il successo della Guerra del Golfo, Bush godette di un elevato gradimento per il suo operato come presidente. Comunque, i problemi economici afflissero la sua amministrazione, e con l'entrata di Ross Perot nella campagna elettorale per le presidenziali del 1992, Bush si trov\u00f2 in posizione perdente nella gara a tre tra lui, il candidato indipendente Perot e il candidato Democratico Bill Clinton.\nClinton entr\u00f2 in carica come uno dei pi\u00f9 giovani presidenti della storia statunitense, e come primo della generazione del baby boom a raggiungere la Casa Bianca. Promettendo di concentrarsi su alcuni dei molti problemi interni degli Stati Uniti e di risolverli, entr\u00f2 in carica tra molte aspettative, nonostante avesse ricevuto solo il 43% del voto popolare. Venne comunque immediatamente investito da controversie circa il retroterra personale di alcuni dei suoi nominati e da scontri politici che nascevano dal suo annuncio che avrebbe permesso agli omosessuali dichiarati di servire nell'esercito.\nNel 1993 questi eventi sembrarono tracciare il percorso di un uomo che sarebbe diventato uno dei presidenti pi\u00f9 controversi, considerato con grande affetto da alcuni e detestato da altri. La sua proposta del 1994 per un sistema di assistenza sanitaria nazionale, sostenuto da sua moglie Hillary Rodham Clinton, scaten\u00f2 una tempesta politica a destra, dove venne vigorosamente contrastato in base al principio generale che le dimensioni del governo devono essere ridotte e non aumentate. Il sistema proposto non sopravvisse al dibattito.\nIl congresso repubblicano.\n Il New Deal, la Grande Societ\u00e0, e lo Scandalo Watergate aiutarono a solidificare il controllo Democratico al Congresso, ma gli anni 1980 e i primi anni 1990 furono un periodo di frammentazione di tale coalizione, dove la popolarit\u00e0 dei parlamentari democratici mascherava il crescente disincanto verso le capacit\u00e0 di governo del Congresso. I democratici persero improvvisamente il controllo della Camera dei Rappresentanti e del Senato per la prima volta in quattro decenni durante le elezioni di medio termine del 1994. Una volta al potere, i repubblicani guidati da Newt Gingrich (a destra), affrontarono le difficolt\u00e0 del governo dopo quarant'anni di minoranza parlamentare, mentre al tempo stesso cercavano di rispettare il loro \"Contratto con l'America\", che presentarono sulla scalinata del Congresso nel settembre 1994.\nAnno dopo anno, a Washington crebbe la polarizzazione tra il presidente e i suoi avversari di destra, i repubblicani che assunsero la maggioranza alla Camera e al Senato nel gennaio 1995 e elessero Newt Gingrich come portavoce della Camera. Ci fu un aumento nel mercato dei nuovi media che diede pi\u00f9 voce alla destra. Il talk show radiofonico di Rush Limbaugh fu un successo spettacolare e una grossa influenza nella vittoria dei repubblicani alle legislative. Il \"The Weekly Standard\" nacque nel 1995 e dopo l'elezione di George W. Bush si sarebbe presentato come la pubblicazione pi\u00f9 letta alla Casa Bianca. Questi nuovi media amplificarono i sempre pi\u00f9 chiassosi litigi, portando alcuni a parlare di un nuovo \"scontro tra culture\" nella politica statunitense. Le voci pi\u00f9 estreme della destra svoltarono decisamente verso la totale ostilit\u00e0 al governo, in particolare dopo la pasticciata incursione dell'ATF contro i Davidiani di Waco (Texas), ma vennero in qualche modo successivamente screditate dopo l'attentato di Oklahoma City, dell'aprile 1995, compiuto da Timothy McVeigh e Terry Nichols.\nAssieme al forte supporto dei tradizionali democratici e liberali, Clinton fu in grado di raccogliere anche il supporto dei moderati che apprezzavano le sue politiche centriste, che si allontanavano dall'espansione dei servizi governativi del New Deal e della Grande societ\u00e0 e gli permisero di \"triangolare\", togliendo ai repubblicani i principali motivi di dibattito. Esempi di questi compromessi furono la legislazione per la riforma del welfare che venne approvata in legge nel 1996, la quale richiedeva ai fruitori dell'assistenza di dover lavorare, come condizione per ricevere i benefici, e imponeva limiti su quanto a lungo gli individui potessero ricevere gli assegni. Clinton persegu\u00ec anche delle rigide misure federali anticrimine, impiegando pi\u00f9 stanziamenti federali verso la guerra alla droga, e chiedendo il reclutamento di 100.000 nuovi agenti di polizia. Alla fine della sua amministrazione, il governo federale era vicino a un surplus di bilancio per la prima volta in trent'anni.\nClinton venne rieletto nel 1996, sconfiggendo il senatore repubblicano Bob Dole e Ross Perot.\nMolti elettori nel 1992 e nel 1996 si erano dimostrati disposti a sorvolare sulle voci di relazioni extraconiugali di Clinton, ritenendole irrilevanti. Queste faccende comunque divennero importanti nel febbraio 1998, quando affiorarono rapporti riguardanti una relazione in corso tra Clinton e una stagista della Casa Bianca, Monica Lewinsky. Inizialmente Clinton neg\u00f2 vigorosamente la relazione; \"Non ho avuto rapporti sessuali con quella donna, la Signora Lewinsky\". Sua moglie Hillary descrisse le accuse come fraudolente e provenienti da una \"vasta cospirazione di destra\". Clinton venne in seguito costretto a rivedere le sue affermazioni in agosto, dopo che il caso Lewinsky venne indagato dal procuratore indipendente Kenneth Starr, che aveva studiato per anni diverse accuse di passati cattivi comportamenti di Clinton. Poich\u00e9 le smentite di Clinton si estendevano a una deposizione davanti all'ufficio di Starr, alla Camera dei Rappresentanti vennero avviati i procedimenti per l'impeachment nei confronti del presidente con l'accusa di falsa testimonianza.\nL'affare raggiunse il climax quando Clinton, dopo l'impeachment della Camera, non venne condannato al processo del Senato, con un contraccolpo negativo che costrinse Newt Gingrich a dimettersi dopo i deludenti risultati delle elezioni di medio termine del 1998, e un'opinione pubblica imbarazzata e stanca dello scandalo sembr\u00f2 essere ampiamente soddisfatta di aver risolto la cosa.\nGlobalizzazione e \"new economy\".\nIl mandato di Clinton verr\u00e0 ricordato per l'attenzione ai problemi interni della nazione. Gli anni del periodo 1994-2000 testimoniarono l'emergere di ci\u00f2 che molti commentatori chiamarono la \"New Economy\", l'incremento relativamente alto della produzione reale, bassi tassi di inflazione e un crollo del tasso di disoccupazione sotto la soglia del 5%. Internet e le tecnologie correlate ebbero la prima ampia penetrazione nell'economia, portando ad una bolla speculativa, spinta dalle imprese tecnologiche, a Wall Street, che l'ex presidente della Federal Reserve, Alan Greenspan, descrisse nel 1996 come \"irrazionale esuberanza\".\nDopo la dissoluzione dell'Unione Sovietica nel 1991, gli USA erano la potenza militare dominante a livello mondiale e il Giappone, talvolta visto come il principale rivale economico degli USA, si trovava in un periodo di stagnazione. La Cina stava emergendo come principale competitore commerciale degli Stati Uniti in sempre pi\u00f9 aree. Conflitti locali come quelli di Haiti e nei Balcani spinsero Clinton a inviare truppe statunitensi in azioni di peacekeeping, ravvivando la controversia del periodo della Guerra Fredda, sul fatto se fare da poliziotti per il resto del mondo fosse il giusto ruolo degli USA. I radicali islamici minacciavano a gran voce assalti agli USA per la loro perdurante presenza militare nel Medio Oriente, e inscenarono il primo attacco al World Trade Center di New York nel 1993, oltre a diversi altri attacchi mortali agli interessi statunitensi all'estero.\nL'immigrazione, proveniente principalmente da America Latina ed Asia, crebbe durante gli anni 1990, gettando le fondamenta di un grande cambiamento nella composizione demografica della popolazione statunitense dei decenni a venire, come ad esempio la popolazione ispanica che sostituisce quella afro-americana come principale minoranza.\nL'amministrazione di George W. Bush.\nLe elezioni presidenziali del 2000 furono al centro di intense controversie, che portarono in ultimo a una decisione della Corte Suprema in \"Bush vs. Gore\" dove la Corte si espresse con un voto di 5 a 4 in favore del primo. George W. Bush giur\u00f2 come presidente il 20 gennaio 2001. I primi otto mesi del suo mandato furono relativamente privi di eventi; comunque, era diventato chiaro che il boom economico della fine degli anni 1990 era giunto alla fine. Il 2001 venne afflitto da nove mesi di recessione, che testimoniarono la fine della psicologia del boom e dei suoi risultati, con la produzione in crescita solo dello 0,3% e un sostanzioso incremento nella disoccupazione e nei fallimenti. Il presidente Bush approv\u00f2 un consistente taglio delle tasse federali, con l'intento di rivitalizzare l'economia.\nGli attacchi terroristici del settembre 2001.\nLa mattina dell'11 settembre 2001, quattro aerei di linea vennero dirottati. Due di essi vennero fatti schiantare nelle torri del World Trade Center di New York e un terzo nel Pentagono di Arlington (Virginia), distruggendo entrambe le torri e uccidendo poco meno di 3.000 persone. Il quarto aereo si schiant\u00f2 nella Pennsylvania Meridionale, dopo che alcuni passeggeri lottarono contro i dirottatori e si ritiene che abbiano provocato lo schianto. L'immenso shock, la tristezza e la rabbia provocati dagli attacchi alterarono profondamente l'umore della nazione; Osama bin Laden e i suoi terroristi di al-Q\u0101\u02bfida rivendicarono l'attacco e il presidente Bush dichiar\u00f2 la \"guerra al terrore\".\nIl Congresso approv\u00f2 diverse misure per proteggersi da futuri attacchi, compresa la creazione del Dipartimento della Sicurezza Interna degli Stati Uniti e l'approvazione dello USA PATRIOT Act, che venne criticato da gruppi quali l'American Civil Liberties Union. La risposta militare degli Stati Uniti fu l'Invasione statunitense dell'Afghanistan, il 7 ottobre 2001, che aveva come obiettivo al-Q\u0101\u02bfida e il governo dei Talebani che gli aveva fornito supporto e ospitalit\u00e0. Agli USA si un\u00ec una coalizione di forze provenienti da pi\u00f9 di una dozzina di nazioni, che riusc\u00ec nel rimuovere i talebani dal potere, anche se continuano i combattimenti tra le forze della coalizione e diverse fazioni afgane.\nAll'indomani dell'11 settembre, il PIL accrebbe del 2,8%. Nella seconda met\u00e0 del 2002 si present\u00f2 un pi\u00f9 importante problema a medio termine, il pesante declino della borsa, alimentato in parte dall'esposizione degli scandali finanziari nel 2002, dovuti a dubbie operazioni finanziarie di grandi compagnie. Un secondo problema fu la disoccupazione, che ebbe il pi\u00f9 lungo periodo di crescita mensile dagli anni della Grande depressione. La robustezza del mercato da un lato, combinata con il tasso di disoccupazione dall'altro, porto alcuni economisti e politici a definire la situazione come un \"jobless recovery\", cio\u00e8 un momento dove all'andamento economico positivo non corrisponde un incremento dell'occupazione. Comunque gli Stati Uniti tra il 2003 ed il 2005 ebbero una significativa ripresa economica dalla recessione post 11 settembre, che alcuni attribuiscono alla politica presidenziale di taglio delle imposte, altri alla rivitalizzazione dell'industria bellica causata dalle nuove guerre in Medio Oriente.\nGuerra in Iraq.\nDurante il discorso sullo Stato dell'Unione del gennaio 2002, Bush denomin\u00f2 l'Iran, l'Iraq e la Corea del Nord, l'\"asse del male\", accusandoli di dare supporto al terrorismo cercando di reperire armi di distruzione di massa. L'amministrazione Bush inizi\u00f2 a far diventare i suoi progetti di pubblico dominio parlando dell'invasione all'Iraq, sulla base del fatto che Saddam Hussein fosse un sostenitore del terrorismo fondamentalista e che avesse violato il cessate il fuoco imposto nel 1991 dalle Nazioni Unite e possedesse armi biologiche, chimiche e nucleari.\nGran parte degli alleati americani, tra cui, India, Giappone, Turchia, Nuova Zelanda, Francia, Germania e Canada non credevano che le accuse di Bush fossero abbastanza fondate per giustificare una invasione su larga scala, in particolare perch\u00e9 il personale militare era ancora richiesto per ristabilire la situazione in Afghanistan.\nInfatti, il Consiglio di Sicurezza delle Nazioni Unite non approv\u00f2 l'invasione ma l'amministrazione persegu\u00ec nella sua politica unilaterale inviando il 20 marzo del 2003 una potente forza militare, supportata da una coalizione di alleati che includeva la Gran Bretagna, l'Italia, l'Australia, la Polonia e la Spagna.\nDopo sei settimane di combattimento tra le truppe della coalizione e l'esercito iracheno, le prime si erano assicurate il controllo di molte regioni chiave; Saddam aveva lasciato il suo palazzo, il suo regime era chiaramente giunto al termine. Il 1\u00ba maggio Bush dichiar\u00f2, sotto un cartello che recitava \"missione compiuta\", che le principali operazioni terrestri erano in via di conclusione. I figli di Saddam Hussein, Qusay e Uday, vennero uccisi da truppe statunitensi e lo stesso Saddam venne catturato nel dicembre 2003 e preso in custodia. Cionondimeno, i combattimenti contro gli insorti iracheni continuarono e crebbero durante il periodo delle Elezioni presidenziali statunitensi del 2004 e oltre.\nCon le perdite in aumento e il costo dell'invasione e ricostruzione dell'Iraq stimato in oltre 200 miliardi di dollari, la guerra ha perso circa un terzo dei suoi sostenitori negli USA a partire dall'annuncio della fine delle operazioni principali. Sondaggi recenti suggeriscono che il malcontento internazionale nei confronti degli USA \u00e8 ai massimi storici, con la maggioranza della popolazione europea che ritiene che gli USA siano troppo potenti e agiscano principalmente per i propri interessi, e una vasta maggioranza nelle nazioni a prevalenza musulmana che credono che gli Stati Uniti siano arroganti, guerrafondai o disposti all'odio nei confronti dell'Islam. \nGeorge W. Bush venne rieletto nel novembre 2004, sconfiggendo il candidato democratico John Kerry e ottenendo il 51% del voto popolare. I repubblicani guadagnarono posizioni in entrambe le camere del Congresso, contrariamente alle tendenze mostrate nelle precedenti elezioni di medio termine.\nGli uragani della costa del Golfo del 2005.\nIn agosto e settembre del 2005, due potenti uragani, Katrina e Rita, colpirono la regione costiera del Golfo del Messico. Katrina ruppe gli argini di New Orleans e inond\u00f2 l'80% della citt\u00e0. Massicce devastazioni e inondazioni si ebbero tra Mobile (Alabama) e Beaumont (Texas), con le rive del Mississippi colpite in modo particolarmente duro. Almeno mille vite vennero perse nella peggiore calamit\u00e0 naturale dal Terremoto di San Francisco del 1906. Strutture portuali, impianti petroliferi e raffinerie della regione vennero danneggiati, aumentando ulteriormente i gi\u00e0 alti prezzi del carburante.\nGli abitanti di New Orleans, molti dei quali erano impoveriti e incapaci (o non disposti) a evacuare prima della tempesta, rimasero intrappolati per giorni nella citt\u00e0 alluvionata. Migliaia dovettero essere soccorsi dall'esercito, dai tetti delle loro case o da rifugi pericolosi e dalle scarse condizioni igieniche posti in edifici pubblici.\nLe autorit\u00e0 locali e statali furono sopraffatte dalla magnitudine dell'evento. La loro risposta al disastro, cos\u00ec come quella del governo federale, venne duramente criticata da legislatori e cittadini, che videro nella confusione una pericolosa impreparazione e incapacit\u00e0 a preservare la sicurezza pubblica. Il presidente Bush promise che il governo federale avrebbe sottoscritto la ricostruzione di New Orleans e delle altre aree danneggiate, il costo della quale venne stimato poter arrivare fino a 200 miliardi di dollari.\nL'amministrazione Obama.\nNell'autunno 2008, nel pieno della Grande recessione, le elezioni furono vinte per la prima volta da un afroamericano: Barack Obama, nativo delle Hawaii. Gli anni del primo mandato furono segnati da critiche sulla politica interna, nonch\u00e9 da un fatto eclatante: il 2 maggio 2011, una squadra militare della Navy SEAL uccise il terrorista Osama Bin Laden sotto ordine dello stesso presidente. Nel 2012 Obama fu per\u00f2 confermato. Anche il secondo quadriennio non manc\u00f2 di attirare polemiche, per esempio riguardanti i numerosi omicidi di afroamericani per mano delle forze di polizia. Alla fine del 2016, terminati gli 8 anni di mandato, Obama \u00e8 sostituito da Donald Trump, vincitore del voto.\nL'amministrazione Trump.\nPer la prima volta nella storia venne eletto un miliardario, Donald Trump, nelle elezioni del novembre 2016. A gennaio 2017 inizi\u00f2 la sua amministrazione. \u00c8 uno dei presidenti controversi sia dal punto di vista diplomatico sia dal punto di vista politico-economico. Nel 2020 venne sconfitto dal democratico Biden, che secondo le altre fonti c'\u00e8 il complotto sui brogli elettorali, altre fonti non chiare su Ucrainagate o su Russiagate. La sua presidenza, nonostante le numerose proteste e scontri nel paese a tuttora, \u00e8 passato a Joe Biden il 20 gennaio 2021.\nL'amministrazione Biden.\nLa presidenza di Joe Biden \u00e8 passata nella storia, come uno dei pi\u00f9 controversi, contro l'ex presidente Trump per dei presunti complotti come il QAnon o delle proteste sulla \"Grande Bugia\". \u00c8 il secondo presidente cattolico, il suo omologo precedente cattolico \u00e8 stato John Fitzgerald Kennedy."}
{"id": "551042", "revid": "1522738", "url": "https://it.wikipedia.org/wiki?curid=551042", "title": "Isole Vorticose", "text": ""}
{"id": "551044", "revid": "842", "url": "https://it.wikipedia.org/wiki?curid=551044", "title": "Propulsione a impulso", "text": ""}
{"id": "551049", "revid": "287204", "url": "https://it.wikipedia.org/wiki?curid=551049", "title": "Rino Tommasi", "text": "Biografia.\n\u00c8 uno dei maggiori esperti italiani di pugilato e tennis; le sue conoscenze storiche ed enciclopediche ne fanno inoltre uno dei maggiori esperti di statistiche sportive. Ha frequentato il liceo scientifico 'Rosetti' di San Benedetto del Tronto, durante il periodo in cui il padre Virgilio (per 13 anni detentore del record italiano di salto in lungo; partecip\u00f2 alle Olimpiadi nel 1924 e nel 1928, mentre lo zio Angelo partecip\u00f2 alle Olimpiadi 1932 nella medesima disciplina)lavorava nella cittadina marchigiana e poi si laure\u00f2 in Scienze Politiche con una tesi sull'organizzazione internazionale dello sport. \nCarriera sportiva.\nTommasi ha svolto una discreta carriera tennistica. Dal 1951 al 1954 \u00e8 classificato in 3\u00aa categoria e dal 1955 al 1972 in 2\u00aa categoria. Vince quattro titoli di campione italiano universitario (per i quali lo stesso Tommasi affermer\u00e0 di averli vinti \"a conferma del basso livello culturale dei migliori tennisti italiani\") e due medaglie di bronzo ai Giochi mondiali studenteschi: nel 1955 a San Sebasti\u00e1n nel singolare e due anni dopo a Parigi nel doppio misto. \n\u00c8 dapprima presidente del Comitato regionale del Lazio della Federazione Italiana Tennis quindi, nel 1966, membro della commissione tecnica.\nCarriera giornalistica.\nGi\u00e0 nel 1947, Tommasi si vede pubblicare il primo articolo, sull'edizione marchigiana de \"Il Messaggero\". Intraprende la carriera giornalistica a 19 anni (nel 1953) nell'agenzia giornalistica \u00abSportinformazioni\u00bb, sotto la direzione di Luigi Ferrario. \nSuccessivamente passa a \"Tuttosport\" quindi, nel 1965, inizia a lavorare a \"La Gazzetta dello Sport\", per la quale scriver\u00e0 per pi\u00f9 di quarant'anni. Collabora anche con \"la Repubblica\", \"Il Gazzettino\" di Venezia e \"Il Mattino\" di Napoli. \nNel 1968 viene nominato dall'allora presidente della Lazio, l'imprenditore italoamericano Umberto Lenzini, come capo dell'ufficio stampa della societ\u00e0 romana, ruolo che ricoprir\u00e0 per un solo anno. Dal settembre 1970 ha pubblicato, per dieci anni circa, la rivista specialistica mensile \"Tennis Club\".\nCarriera di organizzatore pugilistico.\nDal 1959 al 1970, Rino Tommasi si dedica all'organizzazione di incontri di pugilato, in particolare al Palazzo dello Sport di Roma con la sua ITOS (Italiana Organizzazioni Sportive). In tale attivit\u00e0 \u00e8 il pi\u00f9 giovane organizzatore pugilistico del mondo. Impone inizialmente come \"vedette\" il mediomassimo Giulio Rinaldi, grazie al quale riesce a riempire l'impianto olimpico anche senza avversari di richiamo. Il 4 giugno 1960, contro il modesto francese Germinal Ballarin, Rinaldi attira una folla record di 15.255 spettatori. \nTra il gennaio ed il marzo del 1961 Tommasi ottiene l'esaurito al Palaeur in altri tre match di Rinaldi con pugili minori nell'arco di poche settimane. Nel settembre 1962 per il campionato d'Europa dei mediomassimi tra lo stesso Rinaldi e lo scozzese Chic Calderwood, Tommasi ottiene il tutto esaurito dieci giorni prima dell'evento. Tommasi riesce a imporre anche l'olimpionico Franco De Piccoli tra i beniamini della piazza romana. Il 9 novembre 1962, al botteghino del Palazzo dello Sport, per il match tra De Piccoli e il modesto John Riggins (in una riunione in cui combatte anche Bruno Visintin), sono venduti 14.402 biglietti per un incasso di circa 30 milioni. \nGrazie a Tommasi il Palazzo dello Sport di Roma scalza la piazza di Milano nell'organizzazione dei match pi\u00f9 importanti. \nA met\u00e0 degli anni sessanta Tommasi riesce a organizzare al Palasport una serie di grandi incontri con in palio il titolo mondiale. Inizia, in collaborazione con la SIS di Milano, allestendo il match Sandro Mazzinghi contro Fortunato Manca, per il titolo dei medi junior. Nel 1965 riesce a convincere Pone Kingpetch a mettere in palio il titolo dei mosca contro Burruni. In dicembre allestisce la rivincita tra Nino Benvenuti e Sandro Mazzinghi. \nNel 1966 organizza il match tra Hern\u00e1ndez e Lopopolo per il mondiale dei welter junior e la prima difesa del milanese contro l'altro venezuelano Vicente Rivas. Non disdegna di organizzare incontri \"mondiali\" anche allo Stadio San Paolo di Napoli, come quello tra Nino Benvenuti e Fraser Scott nel 1969.\nIl 22 novembre 1969, Tommasi organizza a Roma, tra Nino Benvenuti e Luis Rodr\u00edguez, il match per il titolo mondiale dei pesi medi che viene trasmesso in diretta dalla RAI. L'incasso \u00e8 di 94,682 milioni ma gli spettatori paganti sono \"solo\" 9.617. Lascia allora l'organizzazione di incontri di pugilato affermando che ormai \"la boxe \u00e8 finita\", non potendo resistere di fronte all'assalto delle televisioni.\nCommentatore televisivo.\nTommasi diventa nel 1981 il primo direttore dei servizi sportivi della rete televisiva Canale 5 e dieci anni dopo \u00e8 il primo direttore dei servizi sportivi di Tele+. Negli anni ottanta \u00e8 ideatore e conduttore di \"La grande boxe\", rotocalco televisivo a cadenza settimanale di pugilato, in onda sulle reti Fininvest. Spesso in coppia con l'amico Gianni Clerici (e anche con Roberto Lombardi e Ubaldo Scanagatta) ha commentato i principali avvenimenti tennistici per le reti per le quali i due hanno lavorato fino al 2010, a partire da TV Koper Capodistria, passando per Tele+ e SKY Sport. Tali telecronache diventano famose per la competenza e la garbata ironia dei due commentatori, che in proposito dichiarano:\nDal marzo 2009 fino a febbraio 2011 collabora inoltre con l'emittente su piattaforma digitale terrestre Dahlia TV, per le telecronache degli incontri di boxe. Attualmente \u00e8 il commentatore tennistico per Radio Monte Carlo.\nHa seguito da giornalista 13 edizioni dei Giochi olimpici e da telecronista pi\u00f9 di 400 incontri valevoli per il titolo mondiale di boxe, 7 edizioni del Super Bowl della NFL e 149 tornei di tennis del Grande Slam.\nNel corso della sua carriera di commentatore, \u00e8 arrivato a totalizzare ben 157 trasferte negli Stati Uniti.\nSi \u00e8 sempre professato tifoso dell'Hellas Verona, pur riconoscendo una simpatia per la e il ChievoVerona.\nImpatto culturale.\nNel corso della sua lunga carriera di telecronista, ha coniato e reso popolari diverse espressioni, alcune delle quali entrate nel gergo sportivo televisivo:"}
{"id": "551052", "revid": "1983214", "url": "https://it.wikipedia.org/wiki?curid=551052", "title": "The Singles", "text": "The Singles (\"i singoli\" in lingua inglese) \u00e8 il titolo di diverse raccolte discografiche:"}
{"id": "551053", "revid": "1793900", "url": "https://it.wikipedia.org/wiki?curid=551053", "title": "Museo del tesoro della cattedrale di Aosta", "text": "Il Museo del Tesoro della Cattedrale (francese: \"Mus\u00e9e du Tr\u00e9sor de la Cath\u00e9drale\") di Aosta \u00e8 inserito nel deambulatorio della cattedrale di Notre-Dame e comprende opere appartenenti al vasto patrimonio di arte sacra della cattedrale stessa e ad altre provenienti da diverse chiese della regione.\nQuesto museo \u00e8 particolarmente interessante per la variet\u00e0 e la ricchezza degli oggetti custoditi - comprendenti codici miniati, pitture, sculture, vetrate, reliquiari e opere d'oreficeria, paramenti sacri, e altro ancora - in grado di offrire una panoramica dell'arte sacra in Valle d'Aosta che spazia dal XIII al XVIII secolo, con particolare riguardo al gotico delle Alpi Occidentali.\nTra le opere pi\u00f9 antiche e preziose \u00e8 da menzionare un cammeo romano del I secolo, con una montatura in oro, pietre e perle, e anche il dittico d'avorio tardoromano di Anicio Petronio Probo, (406) reimpiegato ad uso liturgico.\nMolto ricca \u00e8 la raccolta di opere di oreficeria; essa comprende manufatti di grande qualit\u00e0 quali una croce in cristallo di rocca del XIV secolo proveniente da Rh\u00eames, una cassetta per reliquie di arte limosina del XIII secolo e, in particolar modo, la \"Cassa reliquiaria di San Grato\", opera quattrocentesca eseguita da Guglielmo di Locana e da Jean de Malines, raffinato esempio di gusto tardo gotico\nTestimonianze dello straordinario sviluppo artistico della Valle d'Aosta nel corso del XV secolo, sono rappresentate dalle sculture marmoree e sepolcrali di Stefano Mossettaz e della sua bottega: il \"gisant\" raffigurante il vescovo Oger Moriset, i resti mutili della tomba di Francesco di Challant, un rilievo con un \"Cristo in Piet\u00e0\", una statuetta in alabastro raffigurante \"San Giacomo Maggiore\", la tomba di Tommaso II di Savoia.\nDi grande interesse \u00e8 anche la raccolta di sculture lignee, testimonianza del lavoro di artisti locali e di scambi con l'arte franco-fiamminga. Tra i principali artisti troviamo l'aostano Jean de Chetro (uno dei due artefici degli stalli del coro della cattedrale) e il cosiddetto Maestro della Piet\u00e0 degli Antoniti (statue di San Leonardo, Sant'Ilario e \"Madonna Addolorata\")"}
{"id": "551054", "revid": "339392", "url": "https://it.wikipedia.org/wiki?curid=551054", "title": "Bobine di curvatura", "text": ""}
{"id": "551066", "revid": "481349", "url": "https://it.wikipedia.org/wiki?curid=551066", "title": "Vara\u017edin", "text": "Vara\u017edin (in italiano: Varasdino, in tedesco: \"Warasdin\", in ungherese \"Varasd\", in latino: \"Varasdinum\") \u00e8 una citt\u00e0 della Croazia, posta a 81\u00a0km a nord della capitale Zagabria. Centro della regione omonima, \u00e8 situata vicino al fiume Drava. \u00c8 nota per i palazzi barocchi e le industrie tessili e alimentari.\nStoria.\nIl primo riferimento scritto a Vara\u017edin, il cui nome storico \u00e8 Garestin, risale al 20 agosto 1181 quando re B\u00e9la III di Ungheria menzion\u00f2 le vicine fonti termali in un documento ufficiale. Nel 1209 il re ungherese Andrea II d'Ungheria la dichiar\u00f2 citt\u00e0 libera. A causa delle incursioni degli Ottomani l struttura difensiva della citt\u00e0 si svilupp\u00f2 intorno alla fortezza, e acquis\u00ec la forma di un tipico borgo fluviale medioevale. All'inizio del XIII secolo, i Cavalieri Ospitalieri arrivarono a Vara\u017edin, dove costruirono la chiesa e un monastero.\nAlla fine del XIV secolo, la fortezza di Vara\u017edin pass\u00f2 nelle mani dei Conti di Celje.\nAmministrazione.\nGemellaggi.\nVara\u017edin \u00e8 gemellata con le seguenti citt\u00e0:\nSport.\nIl Nogometni Klub Vara\u017edin \u00e8 il principale club calcistico cittadino, che militava nella Prva HNL, il massimo campionato croato."}
{"id": "551068", "revid": "287204", "url": "https://it.wikipedia.org/wiki?curid=551068", "title": "Varazdin", "text": ""}
{"id": "551069", "revid": "767487", "url": "https://it.wikipedia.org/wiki?curid=551069", "title": "Clash on Broadway", "text": "Clash on Broadway \u00e8 un cofanetto su triplo CD contenente 64 canzoni, che racconta la storia del gruppo punk britannico The Clash (escluso l'album \"Cut the Crap\"). La raccolta contiene brani inediti e versioni alternative di famosi pezzi del gruppo.\nTracce.\nTutte le canzoni sono scritte dalla coppia Strummer/Jones, eccetto quelle con delle note a fianco.\nFormazione.\nThe Clash\nAltri musicisti\nCrediti"}
{"id": "551073", "revid": "124987695", "url": "https://it.wikipedia.org/wiki?curid=551073", "title": "Bruce Boxleitner", "text": "Biografia.\nHa frequentato la Prospect High School a Mount Prospect, Illinois e la scuola di teatro Goodman Theater School of Drama of the Art Institute of Chicago (in seguito ribattezzata The Theatre School at DePaul University).\nTelevisione.\nPur non essendo un attore di primo piano, ha avuto punte di notoriet\u00e0 soprattutto per i ruoli da protagonista nelle serie televisive \"Alla conquista del West\", e poi \"L'uomo di Singapore\", \"Top secret\" nel ruolo di Lee Stetson detto Falco e \"Babylon 5\" nel ruolo del capitano John Sheridan.\n\u00c8 apparso anche nella trilogia \"Kenny Rogers as The Gambler\" nel ruolo di \"Billy Montana\", a fianco di Kenny Rogers (1980, 1983 e 1987).\nNel 2007 \u00e8 tornato nel set di Babylon 5 per il film TV \"Babylon 5: The Lost Tales\", uscito in DVD.\n\u00c8 apparso in molte altre fiction televisive, tra cui sono note in Italia la miniserie \"La figlia del Maharajah\", trasmessa da Canale 5, e la serie TV \"Cedar Cove\", trasmessa da RAI 1. Ha partecipato a vari episodi di altre serie e a numerosi film per la televisione, molti dei quali trasmessi anche in Italia, tra cui l'episodio \"Stelle di latta\" nella serie TV \"La libreria del mistero\".\nFilm.\nHa interpretato numerosi film, in particolare \u00e8 stato reso noto al grande pubblico dal film \"Tron\" (nel ruolo del personaggio omonimo) e \"Baltimore Bullet\" (1980). Ha poi ripreso tali ruoli nel seguito del videogioco \"Tron 2.0\" e nel videogioco \"Kingdom Hearts II\".\nNel 2004 \u00e8 il protagonista del film \"Creature del terrore\" nei panni dello sceriffo James.\nNel 2010 \u00e8 di nuovo co-protagonista insieme a Jeff Bridges nel sequel di \"Tron\", \"Tron Legacy\".\nNel 2012 torna a doppiare Tron nel videogiochi \"\".\nRomanzi.\nBoxleitner ha anche scritto due romanzi di fantascienza di ambientazione western: \"Frontier Earth\" (1999; trad. it.: \"Pianeta di frontiera\", \"Urania\", Mondadori, n. 1396, 10 settembre 2000) e \"Searcher\" (2001).\nVita privata.\nDopo un primo matrimonio (1977-1987) con l'ex attrice Kathryn Holcomb, da cui sono nati i figli Sam (1980) e Lee Davis (1985), si \u00e8 sposato per la seconda volta il 1\u00ba gennaio 1995 con l'attrice Melissa Gilbert dalla quale il 6 ottobre 1995 ha avuto un figlio, Michael Garrett. Negli anni novanta la Gilbert \u00e8 apparsa come moglie di Boxleitner anche sullo schermo, interpretando il ruolo di Anna Sheridan nel telefilm di fantascienza \"Babylon 5\".\nLa Gilbert ha annunciato la sua separazione da Boxleitner il 1\u00ba marzo 2011 e il divorzio \u00e8 stato ufficializzato il 25 agosto dello stesso anno.\nDopo aver annunciato il fidanzamento a febbraio 2016, il 5 ottobre 2016 si \u00e8 sposato per la terza volta con la p.r. Verena King a Kapolei, sull'isola di Oahu, Hawaii.\nDal 2003 Boxleitner fa parte della direzione della National Space Society, un'associazione non profit per la promozione dell'esplorazione dello spazio fondata da Wernher von Braun.\nDoppiatori italiani.\nDa doppiatore \u00e8 sostituito da:"}
{"id": "551076", "revid": "767487", "url": "https://it.wikipedia.org/wiki?curid=551076", "title": "Millions", "text": "Millions \u00e8 un film del 2004 diretto da Danny Boyle.\nLa sceneggiatura del film \u00e8 stata poi trasposta in un romanzo dal titolo \"Millions, Due Ragazzi. Un sacco di soldi. Un milione di guai\", scritto da Frank Cottrell Boyce durante la lavorazione del film stesso; tale libro ha valso a Boyce la medaglia Carnegie per la letteratura nel 2004.\nTrama.\nIn Gran Bretagna sta arrivando l'euro, quindi a Natale le sterline non varranno pi\u00f9 niente e saranno mandate al macero.\nIn questo clima vivono Damian e suo fratello Anthony, la cui famiglia si trasferisce dopo la morte della madre in una nuova zona della citt\u00e0, ricca e borghese, dove Damian si costruisce un nascondiglio fatto di scatoloni, presso i binari della ferrovia.\nDamian \u00e8 un ragazzo buono, gentile e pieno di fantasia, tanto da immaginare di parlare con i santi, mentre suo fratello maggiore Anthony \u00e8 materialista e concreto e non esita a ricorrere alle lacrime di coccodrillo per la morte della mamma, al fine di impietosire le persone.\nMentre Damian \u00e8 nel suo nascondiglio e parla con Santa Chiara, piove dal cielo una borsa piena di sterline. Damian \u00e8 convinto che sia un dono di Dio (in realt\u00e0 la borsa \u00e8 stata gettata da un treno di passaggio, frutto di un furto al vagone che stava portando al macero le banconote) e vorrebbe donare tutto ai poveri, mentre il fratello pensa subito a come spendere in fretta le 250.000 sterline, perch\u00e9 tra qualche settimana non varranno pi\u00f9 niente.\nTutto il film si svolge tra i desideri contrastanti dei due fratelli, le avventure conseguenti al possesso dello scottante malloppo e la scoperta della provenienza della inaspettata fortuna piovuta dal cielo."}
{"id": "551079", "revid": "287204", "url": "https://it.wikipedia.org/wiki?curid=551079", "title": "Temperatura corporea umana", "text": "La temperatura corporea umana \u00e8 la temperatura corporea centrale normale degli esseri umani ed \u00e8 comunemente considerata di circa 36,8 gradi Celsius per individui in condizioni basali. In proposito sono stati compiuti molti studi e, a seconda delle fonti, sono state indicate varie possibili temperature \u201cnormali\u201d. Studi recenti indicano una temperatura di 35-36,9 \u00b0C, con una certa variabilit\u00e0 individuale (deviazione standard \u00b12).\nLa temperatura corporea permette di valutare l'efficienza della regolazione termica che si presenta nel corpo umano in base agli sbalzi di temperatura ambientale e all'intensit\u00e0 dell'attivit\u00e0 svolta. La temperatura periferica (pelle, mucose, muscoli, estremit\u00e0, ecc.) \u00e8 variabile. La temperatura media del corpo di una persona varia in funzione del sesso, dell'attivit\u00e0 recente, del consumo di alimenti e liquidi, dell'ora della giornata e \u2013 nelle donne \u2013 in base alle fasi del ciclo mestruale.\nOltre alla variabilit\u00e0 individuale bisogna anche tenere conto che la temperatura corporea fluttua normalmente durante il giorno, con il livello pi\u00f9 basso il mattino alle 4:00 e con il pi\u00f9 alto la sera alle 18:00. Perci\u00f2 una temperatura di 37 \u00b0C potrebbe essere febbre il mattino, ma non nel pomeriggio. Inoltre possono intervenire altri fattori come la digestione, l'et\u00e0, l'attivit\u00e0 fisica e, nelle donne, il ciclo mestruale (infatti il progesterone prodotto durante l'ovulazione aumenta la temperatura da 0,3 a 0,6 \u00b0C), senza dimenticare eventuali terapie farmacologiche.\nIl centro termoregolatore \u00e8 situato nell'ipotalamo protetto da forme di fenomeni aggressivi, riceve stimoli regolati e rilevati dai termoricettori profondi e superficiali.\nTale centro \u00e8 costituito da neuroni sensibili alla variazione di temperatura, rispetto alla temperatura di riferimento (36,5 \u00b0C). Sono situati nella regione preottica dell'ipotalamo e si dividono in due categorie:\nQuando ci sono variazioni al di sopra o al di sotto del range di temperatura l'organismo cerca di riportare la temperatura corporea ai valori normali, e lo fa con contrazioni muscolari (90% della termogenesi) e variazioni del metabolismo cellulare determinando una iperproduzione di energia, oppure tramite la vasodilatazione e sudorazione per cercare di disperdere il calore.\nLa termoregolazione \u00e8 quindi il bilanciamento tra la termogenesi e la termodispersione.\nSi parla anche di termogenesi post-prandiale per riferirsi alla produzione di calore in seguito all'ingestione di alimenti."}
{"id": "551080", "revid": "767487", "url": "https://it.wikipedia.org/wiki?curid=551080", "title": "The Story of the Clash, Volume 1", "text": "The Story of the Clash, Volume 1 \u00e8 un album dei Clash pubblicato nel 1988, la raccolta presenta i maggiori successi della band londinese."}
{"id": "551085", "revid": "4248074", "url": "https://it.wikipedia.org/wiki?curid=551085", "title": "The year of living dangerously", "text": ""}
{"id": "551092", "revid": "33689", "url": "https://it.wikipedia.org/wiki?curid=551092", "title": "Musica a Firenze", "text": "La musica a Firenze: storia ed esponenti.\nEt\u00e0 classica.\nLa storia della musica in et\u00e0 classica a Firenze non \u00e8 particolarmente articolata: pur essendo una citt\u00e0 in cui le arti decorative e l'architettura hanno per secoli prosperato, Firenze non ha saputo parimenti vantare nel campo della musica colta una tradizione tale da configurare una vera e propria corrente o scuola, come avvenne in epoche diverse per la scuola romana o la scuola veneziana; cionondimeno il capoluogo toscano ha dato i natali e ospitato numerosi musicisti influenti, ed ha costituito il teatro della nascita e dello sviluppo di importanti innovazioni in campo musicale.\nI primi musicisti di rilievo da segnalare sono, nel Trecento, gli esponenti dell'ars nova Gherardello da Firenze e Francesco Landino; dal Quattrocento si ricorda la nascita, alla corte di Lorenzo il Magnifico dei \"Canti Carnascialeschi\", composizioni polifoniche omoritmiche di stile popolaresco.\nIn epoca rinascimentale importante \u00e8 la costituzione, per volere del conte Giovanni Bardi, della cosiddetta \"Camerata fiorentina\", che nella met\u00e0 del XVI secolo mise in scena favole dell'antica Grecia accompagnate da musica, costituendo cos\u00ec le prime opere e fornendo uno spunto alla nascita anche delle sinfonie dei secoli successivi.\nDalla Camerata nacque a Firenze il melodramma, antesignano dell'opera, con la rappresentazione de \"La favola di Dafne\" di Ottavio Rinuccini nel 1594 a Palazzo Corsi-Tornabuoni, mentre la prima opera lirica vera e propria \u00e8 considerata l'Euridice di Jacopo Peri, rappresentata nel 1600 in occasione delle nozze di Maria de' Medici con Enrico IV di Francia.\nSi segnala infine che \u00e8 a Firenze che opera, sotto Ferdinando I de' Medici, l'artigiano Bartolomeo Cristofori, a cui si deve l'ideazione e la costruzione dei primi modelli di fortepiano (poi da lui perfezionato nel corso del secolo e ribattezzato pianoforte), invenzione questa destinata a rivoluzionare la scrittura e l'esecuzione della musica per i secoli a venire.\nEt\u00e0 moderna.\nA partire dallo scorso secolo sono molti i musicisti nati o vissuti nell'area fiorentina che si sono affermati ad alti livelli. Per la diversit\u00e0 degli stili musicali abbracciati e la differenza delle tematiche affrontate, anche nella musica moderna e contemporanea non si \u00e8 mai potuto parlare di una vera e propria \"scuola fiorentina\", come accade ad esempio per la scuola genovese dei cantautori, non essendo riconoscibile una corrente ispiratrice univoca che leghi la maggior parte degli artisti.\nIn ambito lirico si cita tra tutti il tenore Mario Del Monaco; nell'ambito della musica leggera importante \u00e8 la figura dello \"chansonnier\" Odoardo Spadaro, considerato precursore dei cantautori e che per molti anni ha cantato Firenze con brani famosi in tutta Italia, quali \"La porti un bacione a Firenze\", ed \"Il valzer della povera gente\". Grandi le figure di Carlo Buti, a cui sono dedicate numerose vie in America Latina, e di Narciso Parigi, che ha esportato gli stornelli toscani nel mondo e, grazie alle molte apparizioni televisive, ha portato al successo canzoni come \"Madonna fiorentina\", \"Firenze sogna\", \"Mattinata fiorentina\" e molte altre. Altra figura importante \u00e8 quella del cantante Otello Boccaccini.\nA partire dagli anni cinquanta e sessanta riportano un buon successo il cantante Riccardo Del Turco, autore di pezzi come \"Luglio\" e \"Figlio unico\", e I Califfi di Franco Boldrini con \"Al mattino\", \"Cos\u00ec ti amo\" e \"Fogli di quaderno\" (Un disco per l'estate 1969), mentre dagli anni '70 Pupo si dimostrer\u00e0 cantautore capace di singoli di discreta fortuna, quali \"Firenze Santa Maria Novella\" e \"Gelato al cioccolato\".\nIn epoca pi\u00f9 recente, Irene Grandi e Ginevra Di Marco si segnalano come apprezzate interpreti nel panorama nazionale delle voci femminili, la prima come cantautrice, la seconda come cantante dei Consorzio Suonatori Indipendenti prima, e solista poi; Marco Masini ed Aleandro Baldi, entrambi vincitori del Festival di Sanremo, sono stati invece interessanti esponenti fiorentini nel filone della canzone d'autore.\nTra i gruppi, Piero Pel\u00f9 ed i suoi Litfiba hanno costituito per molti anni un punto di riferimento nella scena del rock e pop-rock italiano, mentre la Bandabard\u00f2 lo \u00e8 tuttora per quanto riguarda il folk-rock. Firenze ha avuto anche successo anche nella new wave con i Diaframma e i Neon.\nLa musica della tradizione.\nI confini tra canti popolari fiorentini e toscani sono spesso abbastanza labili, poich\u00e9 non \u00e8 infrequente che lo stesso canto sia attestato in pi\u00f9 varianti solo leggermente diverse in zone differenti della regione, senza che sia possibile stabilirne con esattezza l'area di origine.\nIl vasto repertorio della musica popolare fiorentina consta principalmente di stornelli, rispetti, canti di lavoro e ninne-nanne. Relegato per secoli al ruolo di genere subalterno alla musica \"colta\", \u00e8 stato tramandato perlopi\u00f9 in ambiti familiari per via orale\nNell'ambito di una rivalutazione di tale importante patrimonio musicale, un ruolo fondamentale ha avuto la cantante Caterina Bueno, che a partire dagli anni sessanta ha portato i canti popolari toscani (e fiorentini in particolare) dall'ambito ristretto dei focolari domestici ai palchi dei concerti, dalle sagre rionali alle incisioni su LP.\nIl lavoro di Caterina Bueno ha influenzato grandemente molti artisti e cantautori italiani, tra tutti Francesco de Gregori, che ha iniziato la sua carriera accompagnandola alla chitarra nei suoi concerti, ed Eugenio Bennato, che per sua stessa ammissione colse nello spirito della Bueno la spinta a lanciare un'analoga operazione di recupero dei canti della tradizione della sua regione, fino ad arrivare alla creazione della Nuova Compagnia di Canto Popolare.\nSe Caterina Bueno ha contribuito a portare alla ribalta il canto popolare fiorentino, si deve tuttavia all'opera di etnomusicologi quali Alessandro Fornari e Claudio Malcapi la ricerca, raccolta e catalogazione di un repertorio che rischiava di andare altrimenti perduto.\nIl primo dal 1959 ha girato il contado fiorentino e le campagne toscane per registrare e documentare i canti tramandati nelle comunit\u00e0 rurali, predisponendo un importante archivio di registrazioni magnetiche originali, ora depositate presso la Discoteca di Stato; ha inoltre pubblicato svariati libri, nei quali sono riportati testi, varianti, ipotesi sulle origini, e trascrizioni dei canti raccolti in oltre 50 anni di ricerca.\nIl Malcapi, che ha collaborato col Fornari nella trascrizione su pentagramma dei canti del suo archivio, ha svolto, seppur in misura minore, un analogo processo di raccolta dei canti che lo ha portato alla costituzione di una raccolta personale di incisioni, in parte inedita. Da queste registrazioni ha armonizzato per coro a quattro voci 40 brani, pubblicandoli nel 1981 in un canzoniere che costituisce per molti cori toscani e italiani un importante punto di riferimento.\nIl coro de la Martinella (fondato dallo stesso Malcapi) \u00e8 sicuramente, nell'ambito della musica corale, il pi\u00f9 importante interprete della tradizione popolare fiorentina. I primi due lavori incisi dal coro contengono 24 canti fiorentini e toscani tratti dal gi\u00e0 menzionato canzoniere, ed ulteriori incisioni si sono avute nei lavori successivi. Dal 1978 il coro si \u00e8 reso promotore di un interessante appuntamento annuale che ha per scenario il Salone dei Cinquecento in Palazzo Vecchio, ovvero la Rassegna corale fiorentina di canti tradizionali.\nSi segnala inoltre l'opera di Riccardo Tesi che in alcuni progetti personali ha inciso canti fiorentini e toscani, e di Ginevra Di Marco che con Francesco Magnelli ha al suo attivo una lunga serie di concerti dedicati a canti tradizionali di varia origine, alcuni dei quali provenienti dalle campagne fiorentine.\nUna nota a margine merita infine Riccardo Marasco, che pur non essendo principalmente cantante di musica popolare, merita comunque di essere citato in questo contesto in quanto autore di musica popolaresca e che, come moderno menestrello, si rif\u00e0 alla tradizione degli stornelli ed ai canti di rispetto fiorentini.\nLa musica contemporanea.\nDal dopoguerra a oggi Firenze \u00e8 stata teatro di una fervida attivit\u00e0 sulla nuova musica delle avanguardie, sulla musica sperimentale, soprattutto grazie a personaggi come Pietro Grossi, Albert Mayr, Arrigo Benvenuti, Carlo Prosperi, Giancarlo Cardini, Giuseppe Chiari, Daniele Lombardi e numerosi altri. Di rilievo anche la scuola elettronica fiorentina, fondata proprio da Grossi e che consta oggi di alcuni esponenti riconosciuti internazionalmente come Lelio Camilleri e Francesco Giomi. Tra tutti, spicca il musicista Sylvano Bussotti. Dalla fine degli anni Ottanta ha sede a Firenze il centro di ricerca musicale Tempo Reale, fondato dal grande compositore Luciano Berio, che nel 2013 \u00e8 diventato ente di rilevanza per lo spettacolo dal vivo della Regione Toscana.\nI luoghi della musica a Firenze.\nSono molti i luoghi a Firenze dedicati, stabilmente o occasionalmente, a concerti musicali; se ne segnalano alcuni:\nFestival, manifestazioni e rassegne.\nFirenze \u00e8 sede di svariati festival musicali, oltre che di manifestazioni che prevedono al loro interno concerti ed eventi affini, tra cui si ricordano:"}
{"id": "551093", "revid": "767487", "url": "https://it.wikipedia.org/wiki?curid=551093", "title": "Waterloo (album ABBA)", "text": "Waterloo \u00e8 il secondo album del gruppo svedese ABBA, uscito nel 1974. Rappresenta l'album del successo della band negli Stati Uniti: da esso sono estratti tre singoli molto fortunati, l'omonima \"Waterloo\" (con la quale vinceranno l'Eurovision Song Contest), \"Honey, Honey\" e \"Hasta Ma\u00f1ana\". L'album \u00e8 stato rimasterizzato due volte: prima nel 1997, poi sotto la Universal Records nel 2001.\nTracce.\n(11) straordinariamente, la parte vocale \u00e8 affidata a Benny, caso unico nella discografia del gruppo.\n(12) \u00e8 la versione destinata al mercato statunitense, uguale per durata ma differente per missaggio."}
{"id": "551096", "revid": "729019", "url": "https://it.wikipedia.org/wiki?curid=551096", "title": "Ferrovia Bribano-Agordo", "text": "La ferrovia Bribano-Agordo era una linea ferroviaria in concessione lunga 28,9\u00a0km che collegava la rete FS, nella stazione di Sedico-Bribano alla zona delle miniere di pirite di Agordo.\nStoria.\nNel 1907 furono presentati due progetti per la costruzione di una ferrovia nella zona di Agordo: la Bribano-Agordo a scartamento ridotto e la Belluno-Agordo a scartamento normale. I progetti, accantonati a causa della Prima guerra mondiale, ripresero vigore nel 1919, e nel 1921 la \"Societ\u00e0 Anonima Industriale Ferroviaria\" (SAIF), con sede a Milano, present\u00f2 domanda di concessione per la ferrovia Bribano-Agordo, ottenuta l'anno successivo. La SAIF era una societ\u00e0 costituita dalla Montecatini, proprietaria delle miniere di pirite della Valle Imperina. I lavori di costruzione, assegnati alla \"Societ\u00e0 Anonima Bellunese Costruzioni Civili\", vennero iniziati nel giugno 1922 e furono conclusi nell'autunno 1924.\nL'11 gennaio 1925 la linea inizi\u00f2 il servizio regolare con tre coppie giornaliere di treni viaggiatori, composti di carrozze a due assi e terrazzini con posti di 1 e 3 classe. Le partenze da Agordo erano stabilite alle ore 7,20-10,50-16,20 con ritorno da Bribano alle ore 9,10-13,40-18,10 con fermata in tutte le stazioni (eccetto Peron che era facoltativa) e una percorrenza di circa un'ora e 15.\nI treni merci di minerali (fino a 6 coppie al giorno nei periodi di punta) erano composti in un fascio di binari di carico nei quali convergevano alcune teleferiche e poi erano inoltrati sulla linea. Altri trasporti frequenti erano tronchi e tavole di legno, prodotti caseari in genere, alimentari e industriali.\nLa linea oper\u00f2 senza interruzioni per tre decenni, e durante la Seconda Guerra Mondiale non fu danneggiata n\u00e9 interessata dai combattimenti: tuttavia nei primi anni cinquanta la riduzione dell'estrazione di pirite e lo sviluppo della motorizzazione stradale portarono alla soppressione della ferrovia, che venne chiusa all'esercizio il 16 novembre 1955 nonostante le proteste delle popolazioni.\nDella linea rimangono solo le vestigia lungo il percorso della strada da Belluno verso l'alta valle del fiume Cordevole, vari manufatti ferroviari come caselli, ponti, portali di gallerie.\nIl materiale rotabile fu accantonato e successivamente demolito; si salvarono i quattro locomotori che vennero acquistati dalla societ\u00e0 La Ferroviaria Italiana (LFI) che nelle proprie officine di Arezzo Pescaiola ne ristruttur\u00f2 i numeri LB1 e LB4, rendendoli adatti alla tensione di 3000 V, modernizzandone anche le casse e poi i carrelli. Alcune carrozze a due assi furono cedute alla ferrovia Voghera-Varzi.\nOggi sono tuttora in attivit\u00e0 come LFI EDz 11 (ex SAIF LB1) ed LFI EDz 14 (ex SAIF LB4).\nCaratteristiche.\nLa linea ferroviaria Bribano-Agordo era una linea a semplice binario, a scartamento normale, con pendenze massime del 31 per mille e raggi di curva minimi di 150\u00a0m.\nL'esercizio avveniva a trazione elettrica a 2200 volt, corrente continua. Realizzata dalla CGE (Compagnia Generale di Elettricit\u00e0) questa fu una delle prime applicazioni ferroviarie della corrente continua ad alta tensione. Nelle FS si cominci\u00f2 nel 1928 con la Benevento-Foggia a 3000 volt.\nRegime di circolazione.\nBlocco con Giunto telefonico con impianto telefonico CGE."}
{"id": "551107", "revid": "15756", "url": "https://it.wikipedia.org/wiki?curid=551107", "title": "The Essential Clash", "text": "The Essential Clash \u00e8 una raccolta dei Clash che fa parte delle compilation pubblicate dalla Sony riguardanti il gruppo inglese.\nTracce.\nTutte le canzoni sono state scritte da Strummer/Jones, eccetto dove compaiono le note.\nFormazione.\nThe Clash\nAltri musicisti\nCrediti"}
{"id": "551114", "revid": "287204", "url": "https://it.wikipedia.org/wiki?curid=551114", "title": "F\u00e9licit\u00e9 de La Mennais", "text": "Inizialmente seguace degli ideali tradizionalisti e controrivoluzionari del pensiero cattolico ottocentesco, si convert\u00ec ad un cattolicesimo estremamente liberale e progressista, rifiutando di sottomettersi alle esplicite condanne della Chiesa.\nBiografia.\nQuarto dei sei figli di Pierre-Louis Robert La Mennais, imprenditore e armatore divenuto nobile proprio alla fine della monarchia, rimase orfano di madre nel 1787 e il padre affid\u00f2 l'educazione dei figli allo zio materno Denys-Fran\u00e7ois Robert de Sandrais, che li ospit\u00f2 nella sua casa di La Chesnaie, immersa nei boschi e negli stagni della provincia di Dinan.\nRagazzo vivace e irrequieto, si dice che per punizione F\u00e9licit\u00e9 venisse spesso chiuso dallo zio in biblioteca: \u00e8 certo che egli fin\u00ec con il provare interesse per quei libri, molti dei quali erano moderne opere di filosofi materialisti e illuministi, e si appassion\u00f2 a Rousseau; non sorprende allora che egli, cresciuto in una famiglia cattolica, abbia fatto la prima comunione soltanto a ventidue anni, nel 1804. Conobbe anche i classici che si trovavano nelle biblioteche di tutte le famiglie di un certo livello culturale - Platone, Tacito, Cicerone, Pascal, Malebranche \u2013 e nel complesso si fece un'istruzione piuttosto ampia anche se, come avviene agli autodidatti, un po' disordinata.\nIl fratello maggiore Jean-Marie si fece prete e con lui F\u00e9licit\u00e9 scrisse e pubblic\u00f2 nel 1808 le \"R\u00e9flexions sur l'\u00e9tat de l'\u00c9glise en France pendant le XVIIIe si\u00e8cle et sur sa situation actuelle\". L'anno dopo, spinto dal fratello, fece il primo passo verso l'ordinazione sacerdotale, ricevendo la tonsura; pubblic\u00f2 ancora nel 1814 la \"Tradition de l'institution des \u00e9v\u00eaques en France\" e un libello polemico contro l'istituzione universitaria dell'Impero, cos\u00ec che l'anno dopo, al ritorno dell'imperatore dall'isola d'Elba, fugg\u00ec in Inghilterra, temendo le ritorsioni del nuovo regime napoleonico. Tornato in Francia all'indomani di Waterloo, le sollecitazioni del fratello e del padre spirituale, l'abate Caron, lo spinsero, pur riluttante, a compiere il passo dell'ordinazione, che ricevette a Vannes il 9 marzo 1816.\nAnche se non manifestava una grande vocazione, vedeva in ci\u00f2 un'opportunit\u00e0 per conseguire notoriet\u00e0 nell'ambito della letteratura. Tradusse l\"Imitazione di Cristo\" di Tommaso da Kempis. Tra il 1817 e il 1823 pubblic\u00f2 il \"Saggio sulla indifferenza in materia di religione\", in cui assumeva posizioni vicine a quelle dell'Ultramontanismo. I cattolici scoprirono un polemista in grado di controbattere agli illuministi e ai volterriani. Lamennais accusa il filosofo individualista di essere anormale, poich\u00e9 vive separato dalla societ\u00e0 umana e in modo contrario al senso comune, che per Lamennais \u00e8 l'unico criterio valido. Il Cristianesimo \u00e8 per lui il culmine di tutti i concetti morali e spirituali dell'umanit\u00e0.\nLamennais fond\u00f2 la \"Congregazione di San Pietro\" con l'obiettivo di dare alla Francia un clero colto, capace di rispondere efficacemente agli attacchi dei filosofi e degli increduli. In questo periodo collabor\u00f2 con diversi periodici cattolici e conservatori. Si mostr\u00f2 favorevole alla divisione tra Chiesa e Stato, e perci\u00f2 contrario al gallicanesimo.\nLe sue idee lo portarono per\u00f2 ad appoggiare la causa dell'indipendenza belga e irlandese, nazioni fortemente cattoliche. Lamennais appariva come un sorta di rivoluzionario esaltato con grande seguito presso i cattolici liberali di Francia, Belgio, Irlanda e Polonia che spinse alla sfiducia verso la gerarchia.\nDopo la rivoluzione del luglio 1830 fond\u00f2 e diresse il giornale \"L'Avenir\", nel quale sostenne la libert\u00e0 di coscienza, d'insegnamento, di stampa, di associazione, l'estensione del diritto elettorale e la rivendicazione delle autonomie provinciali e comunali. Al giornale collaborarono Jean-Baptiste Henri Lacordaire e Charles de Montalembert. Avversato dal governo e dai vescovi, il 15 novembre 1831 Lamennais sospese la pubblicazione del quotidiano.\nLa repressione da parte delle autorit\u00e0 russe della rivolta polacca del 1831, con l'appoggio esplicito di papa Gregorio XVI colp\u00ec Lamennais, che manifest\u00f2 la sua indignazione con un viaggio a Roma nel 1832. Nella sua opera \"Parole di un credente\" (1834) attacca l'uso della forza e contesta il papa, ritenendolo un rinnegato. Questo libro segn\u00f2 la sua rottura con la Chiesa. Dopo essere stato condannato dal papa nell'enciclica \"Mirari vos\" del 15 agosto 1832, la sua influenza nel dibattito intellettuale e politico diminu\u00ec progressivamente: i suoi numerosi seguaci non parevano disposti ad abbandonare la Chiesa per seguire un apostata.\nIl 9 aprile 1835, i suoi amici Fleury, Arago e Liszt gli presentarono George Sand, il cui salotto era divenuto un autentico cenacolo repubblicano. Lamennais le fu molto unito, pur rifiutando le sue idee sulla libert\u00e0 sociale e il divorzio, e sar\u00e0 lei a introdurlo, insieme a Michel de Bourges, al Socialismo. George Sand arriver\u00e0 a dirgli: \u00ab L'annoveriamo tra i nostri santi [...] lei \u00e8 il padre della nostra nuova Chiesa \u00bb.\nNel 1837, pubblic\u00f2 il \"Libro del Popolo\", un autentico libro di battaglia. Continu\u00f2 ad appoggiare le lotte popolari, e nel 1841, per aver attaccato il governo del re Luigi Filippo, fu condannato a un anno di carcere. Tra il 1841 e il 1846 scrisse \"Abbozzo di una filosofia\", nel quale sviluppa il suo concetto di Cristianesimo senza Chiesa, capace di riunire le masse per condurle al progresso attraverso la carit\u00e0.\nNel 1848 fu eletto deputato all'Assemblea Costituente e dopo il colpo di Stato del 2 dicembre 1851 si ritir\u00f2 nelle sue propriet\u00e0 in Bretagna."}
{"id": "551122", "revid": "92723", "url": "https://it.wikipedia.org/wiki?curid=551122", "title": "Drenaggio chirurgico", "text": "Per drenaggio in chirurgia si intende un apparecchio o un sistema che consente la fuoruscita di fluidi contenuti all'interno dei tessuti, delle strutture e delle cavit\u00e0 naturali o neoformate dell'organismo.\nGeneralit\u00e0.\nIl termine drenaggio pu\u00f2 essere utilizzato anche per indicare la procedura chirurgica mediante la quale si ottiene l'effetto drenante: drenaggio di un versamento pleurico, drenaggio di una raccolta ascitica.\nIl drenaggio pu\u00f2 essere impiegato anche per introdurre liquidi all'interno dell'organismo a scopo terapeutico o detergente; in quest'ultimo caso si possono impiegare pi\u00f9 drenaggi in entrata e in uscita opportunamente collocati.\nUtilizzi.\nIl drenaggio, in genere unico, risulta particolarmente utile in situazioni diverse. Usato di norma in chirurgia nel decorso post-operatorio degli interventi maggiori, o di quelli effettuati per determinate patologie, viene impiegato abitualmente anche nel corso di determinati stati patologici con lo scopo di ottenere:\nApparecchi.\nI drenaggi sono costituiti in genere da tubi di polietilene di varia grandezza e lunghezza, siliconati, trasparenti. Frequente l'utilizzo anche di drenaggi laminari.\nNel caso di un drenaggio tubulare il capo distale pu\u00f2 essere:\nRicordiamo alcuni drenaggi particolari:\nI drenaggi vanno rimossi allorch\u00e9 cessa il loro scopo e prima che la loro stessa presenza determini una reazione infiammatoria da \"corpo estraneo\" per cui, come si dice, il \"drenaggio finirebbe col drenare s\u00e9 stesso\".\nUn drenaggio particolare \u00e8 lo \"zaffo\", costituito da una garza lunga che viene stipata in un'ampia ferita infetta (dopo toilette chirurgica) o in una cavit\u00e0 ascessuale (dopo l'incisione e lo svuotamento dell'ascesso) e che consente al sito infetto di continuare a liberarsi del contenuto patologico (pus, detriti cellulari, sangue) e contemporaneamente, nel caso dell'ascesso, impedisce ai lembi cutanei di cicatrizzare prima che tutta la cavit\u00e0 sia stata chiusa dal tessuto di granulazione (guarigione per seconda intenzione)."}
{"id": "551126", "revid": "599013", "url": "https://it.wikipedia.org/wiki?curid=551126", "title": "Minoxidil", "text": "Il minoxidil \u00e8 un composto chimico con formula C9H15N5O. \u00c8 un farmaco usato per il trattamento dell'alopecia androgenica. \u00c8 un vasodilatatore antiipertensivo. Con la finasteride \u00e8 attualmente l'unico farmaco approvato dalla FDA per la cura dell'alopecia androgenetica. Il suo utilizzo come antipertensivo \u00e8 stato quasi del tutto abbandonato.\nStoria.\nIl minoxidil \u00e8 stato sviluppato alla fine degli anni '50 dalla Upjohn Company (in seguito divenne parte della Pfizer) per curare le ulcere. Negli studi con cani, il composto non ha curato le ulcere, ma si \u00e8 rivelato un potente vasodilatatore. Upjohn sintetizz\u00f2 oltre 200 variazioni del composto, incluso quello sviluppato nel 1963 e chiamato minoxidil. Questi studi hanno portato alla FDA ad approvare il minoxidil (con il nome commerciale \"Loniten\") sotto forma di compresse orali per trattare la pressione alta nel 1979.\nSi osserv\u00f2 un particolare effetto collaterale, caratterizzato da crescita di peli e capelli, l'irsutismo. Venne intrapresa cos\u00ec una sperimentazione con il fine di combattere l'alopecia androgenetica.\nIl minoxidil \u00e8 ancora assai diffuso e utilizzato, anche in combinazione con altri prodotti a uso topico e orale, per contrastare l'alopecia androgenetica, specialmente maschile: riduce o arresta la caduta dei capelli favorendo in alcuni casi la ricrescita, almeno temporanea, degli stessi.\nFarmacopea.\nIl Minoxidil \u00e8 conosciuto soprattutto con i nomi commerciali di Amexidil, Aloxidil, Minovital, Minoximen, Regaine, Carexidil, Tricoxidil in cui \u00e8 presente, in soluzione al 2% o al 5%, insieme con quantit\u00e0 variabili di acqua, alcooli e glicoli. La soluzione al 5% \u00e8 pi\u00f9 efficace rispetto a quella al 2% che pu\u00f2 essere utile solo in caso si voglia rafforzare in genere la massa del capello; viene generalmente riservata ai soli pazienti maschi. Inoltre presenta maggiore possibilit\u00e0 di indurre un abbassamento della pressione a causa dell'assorbimento sistemico. La posologia prevista per il trattamento topico dell'alopecia androgenetica prevede 2 applicazioni giornaliere distanziate di circa 12 ore per ottenere il massimo risultato terapeutico. Tuttavia dietro prescrizione medica sono possibili approcci che prevedono un'unica applicazione quotidiana. \u00c8 spesso possibile prepararlo in farmacia sotto forma di preparato galenico, secondo la monografia della Farmacopea Britannica, con notevole risparmio economico rispetto alla versione industriale.\nNella cura dell'AGA (alopecia androgenetica) \u00e8 oggi anche utilizzato in concomitanza con la finasteride, assunta per via orale.\nAvvertenze.\nTrattamento sistemico.\n\"Tachicardia:\" a causa dell'effetto ipotensivo del minoxidil, pu\u00f2 verificarsi la comparsa di tachicardia riflessa. La sua assunzione in alcuni casi pu\u00f2 provocare episodi anginosi in pazienti affetti da sofferenza coronarica non diagnosticata, ipertrofia ventricolare sinistra o ischemia miocardica. Durante la terapia con minoxidil \u00e8 necessario associare un farmaco che abbia azione inibitoria sul sistema nervoso simpatico (beta bloccanti, alfa-metildopa, clonidina).\n\"Versamento pericardico:\" la formazione di edemi associati all'assunzione di minoxidil pu\u00f2 portare a versamento pericardico, reversibile con la sua sospensione. Controllare, inizialmente ogni 1-3 mesi poi ogni 6-12 mesi, la funzionalit\u00e0 renale, l'ECG e l'ecocardiogramma in caso di pazienti con rischio di versamento pericardico.\n\"Diabete:\" la terapia antipertensiva in pazienti diabetici comprende l'assunzione di diuretici e beta bloccanti. Pu\u00f2 essere associato anche minoxidil, ma si consiglia di prestare particolare cautela prima di somministrare il farmaco.\n\"Pazienti in et\u00e0 pediatrica:\" minoxidil pu\u00f2 essere impiegato nei pazienti in et\u00e0 pediatrica per il trattamento dell'ipertensione refrattaria ad altre terapie, ma \u00e8 necessario somministrare il farmaco con cautela.\nTrattamento topico.\n\"Angiogenesi:\" l'applicazione topica di minoxidil richiede cautela in caso di pazienti con predisposizione verso la formazione di angiomi e di pazienti HIV positivi.\n\"Alopecia androgenica nella donna:\" in caso di alopecia androgenica in pazienti di sesso femminile, escludere anormalit\u00e0 endocrine (ovaio policistico, tumori surrenalici) prima di incominciare il trattamento topico con minoxidil. Se la perdita di capelli \u00e8 associata ad alti livelli di androgeni, \u00e8 necessaria una adeguata terapia ormonale (contraccettivi orali, antiandrogeni).\nNella cultura di massa.\nNel secondo episodio della seconda stagione della serie animata \"I Simpsons\" intitolato \"Simpson e Dalila\", il protagonista Homer Simpson utilizza una fantomatica lozione capace di far ricrescere i capelli. Il nome di questa lozione, Dimoxinil \u00e8 un chiaro riferimento al Minoxidil."}
{"id": "551134", "revid": "118136", "url": "https://it.wikipedia.org/wiki?curid=551134", "title": "Aceto di vino", "text": ""}
{"id": "551135", "revid": "120126501", "url": "https://it.wikipedia.org/wiki?curid=551135", "title": "Lutto", "text": "Il lutto \u00e8 il sentimento di intenso dolore che si prova per la perdita, in genere, di una persona cara. \nIl costrutto teorico di lutto presenta rilievi di notevole rilevanza sia in ambito psicologico sia antropologico.\nNelle culture occidentali viene solitamente associato al colore nero.\nElaborazione del lutto.\nL'\"elaborazione del lutto\" consiste nel lavoro di rielaborazione emotiva dei significati, dei vissuti e dei processi sociali legati alla perdita dell'\"oggetto relazionale\", ovvero della persona (parente o amico) con la quale si era sviluppato un legame affettivo significativo, interrotto dal decesso della stessa.\nIl processo di elaborazione del lutto, in base all'intensit\u00e0 del legame affettivo interrotto, alle sue modalit\u00e0, e a diversi fattori protettivi o di rischio, pu\u00f2 essere di durata e complessit\u00e0 variabile. Solitamente, nella sua fase acuta, viene completato entro 6-12 o anche 24 mesi in caso di perdite di figure relazionali primarie (genitori, figli, partner, fratelli/sorelle), anche se non sono infrequenti possibili sequele per periodi successivi; si deve comunque tenere conto che il processo di elaborazione \u00e8 fortemente soggettivo e pu\u00f2 durare per tempi assai variabili in base a fattori personali e situazionali.\nLa psichiatra svizzera Elisabeth K\u00fcbler Ross viene considerata la fondatrice dell'approccio psicotanatologico all'elaborazione del lutto con il suo modello a 5 fasi.\nLutto complicato e lutto traumatico.\nSi definisce \"\"lutto complicato\" il lutto la cui elaborazione viene interrotta, profondamente rallentata o cristallizzata, per l'impossibilit\u00e0 sostanziale di accettare il significato emotivo della perdita relazionale; in tal caso, quello che \u00e8 il disagio o il dolore emotivo (anche acuto) che accompagna normalmente ogni lutto, pu\u00f2 ampliarsi fino ad assumere forme psicopatologiche. \nSi tratta comunque di un'evenienza piuttosto rara: non si deve infatti scambiare lo stato di pur acuta sofferenza emotiva, anche di diverse settimane o mesi di durata, che accompagna fisiologicamente ogni lutto grave, con un lutto complicato di valenza pi\u00f9 problematica. \nIl \"lutto traumatico\"\" \u00e8 il lutto che si instaura a partire da un evento critico, come un decesso imprevisto e improvviso (come ad esempio un incidente stradale o un suicidio); anche se presenta profili di maggiore complessit\u00e0 rispetto al lutto \"normale\", non necessariamente un lutto traumatico esita in un lutto complicato; spesso \u00e8 comunque alla base di un trauma psicologico.\nIn situazioni di lutto complicato o lutto traumatico, pu\u00f2 in certi casi essere utile un sostegno psicotanatologico e/o psicotraumatologico.\nAltri significati.\nIn psicologia, si identifica talvolta con la parola lutto (o microlutto) anche quella serie di forti sentimenti e stati mentali derivati da accadimenti improvvisi, che creano sofferenza e che generano un forte impatto psicologico e/o modifica nella vita della persona che li subisce, come allontanamenti di persone care, o la modifica obbligata di stili di vita significativi. \nLutto \u00e8 anche l'insieme delle tradizioni, per la maggior parte religiose o comunque di particolare valenza culturale, che i parenti di un defunto osservano per un certo periodo di tempo. In passato si prevedevano tre tipi di lutto: \"lutto grave\", \"mezzo lutto\" e \"lutto leggero\". Durante il periodo di \"lutto grave\" non era possibile intervenire a balli e ricevimenti, n\u00e9 recarsi a teatro. I periodi di lutto previsti erano:\nLa servit\u00f9 doveva indossare il lutto per i padroni di casa e in tal caso la livrea era tutta di nero e al cappello veniva aggiunto il velo nero. Fino ad Anna di Bretagna le regine di Francia portavano il lutto in bianco (da cui la denominazione di \"regine bianche\"), ma Anna port\u00f2 il lutto in nero per Carlo VIII e anche Luigi XII, divenuto vedovo della stessa Anna, indoss\u00f2 il lutto nero.\nNella tradizione ebraica la prima fase di lutto intenso (\"Aninut)\" dura fino alla fine della sepoltura. Viene subito seguita da \"avelut\" (\"rimpianto\"), che comprende tre periodi distinti:\n\"Shiva\" \u2013 Sette giorni\n\"Shloshim\" \u2013 Trenta giorni\n\"Shneim asar chodesh\" \u2013 Dodici mesi\nNel diritto.\nItalia.\nIn particolari casi pu\u00f2 essere ordinato il lutto da autorit\u00e0 civili quali il sindaco (\"lutto cittadino\") o il Ministro degli Esteri (\"lutto nazionale\"), al fine di proclamare il cordoglio (dal latino \"cor-dolium\" = lett. dolore proprio del parto al cuore) della comunit\u00e0 per un lutto di particolare rilevanza. Le ordinanze di lutto sono solitamente accompagnate da alcuni provvedimenti che vanno dall'esposizione a mezz'asta delle bandiere della Repubblica Italiana e dell'Unione europea posizionate negli edifici pubblici all'invito a sospendere tutte le manifestazioni pubbliche e le attivit\u00e0 lavorative non essenziali (ivi inclusa la chiusura delle scuole)."}
{"id": "551138", "revid": "339392", "url": "https://it.wikipedia.org/wiki?curid=551138", "title": "Abcazia", "text": ""}
{"id": "551142", "revid": "122720630", "url": "https://it.wikipedia.org/wiki?curid=551142", "title": "Leonardo Dudreville", "text": "Biografia.\nNato da una famiglia di origine francese (il nome della famiglia Dudreuil verr\u00e0 successivamente trasformato in Dudreville). Rimasto cieco da un occhio all'et\u00e0 di nove anni giocando con una balestra, nel 1902 tronc\u00f2 gli studi classici a cui il padre magistrato lo aveva avviato, dichiarando di voler fare il pittore. \nSi trasfer\u00ec ben presto a Milano dove comp\u00ec i suoi studi presso l'Accademia di Brera: qui venne in contatto con l'ambiente divisionista lombardo che influenz\u00f2 fortemente la sua opera lungo il corso del suo primo periodo artistico.\nNel 1906 si rec\u00f2 a Parigi con Anselmo Bucci e lo scrittore Mario Bugelli. Insoddisfatto vi rest\u00f2 solo per pochi mesi, per poi di tornare in Italia e stabilrsi per qualche tempo a Borgo Taro nel Parmense, dove esegu\u00ec il dipinto pi\u00f9 noto di questa fase giovanile: \"Mattino sull'Appennino\" , esposto nel 1908 alla Promotrice di Torino e in seguito acquistato dal mercante Alberto Grubicy (oggi esposto alla Galleria Nazionale d'arte moderna di Roma). \nNel frattempo si accost\u00f2 all'avanguardia futurista. Pur non aderendo al movimento, si interess\u00f2 al concetto di ritmo e al suo rapporto con il colore, fondando il gruppo \"Nuove tendenze\". \nLa sua posizione teorica in quegli anni era fondata su una corrispondenza tra stato d'animo e colore.\nConobbe, inoltre, Boccioni e i futuristi, ma non venne incluso tra i firmatari del loro Manifesto.\nLa maturazione: \"Idee chiare, chiaramente espresse\".\nNel 1919 Dudreville decise di abbandonare l'astrattismo per ritornare ad una figurazione classica ed iperrealista: \"Idee chiare, chiaramente espresse\" da questo momento divenne il suo motto. \nAlla base di questo radicale cambiamento ci fu la parentesi di guerra vissuta tra il 1915 e il 1918 (a cui Dudreville non partecip\u00f2 in quanto riformato) che rappresent\u00f2 per il pittore una crisi artistica destinata a rivoluzionare il suo modo di concepire l'arte.\nNel 1920 firm\u00f2 il Manifesto contro tutti i ritorni in pittura e nel marzo 1921 partecip\u00f2 alla mostra berlinese del gruppo di Valori plastici.\nIntanto si era avvicinato al cenacolo di Margherita Sarfatti: alla fine del 1922 ader\u00ec al gruppo che si riuniva presso la galleria Pesaro con il nome \"Sette pittori del '900\" con Bucci, Funi, G. E. Malerba, P. Marussig, U. Oppi e M. Sironi.\nFu tra i fondatori del movimento \"Novecento\" e con il gruppo espose nel 1924 alla Biennale veneziana.\nLa sua partecipazione al gruppo era per\u00f2 limitata (se ne distaccher\u00e0 nel 1924) e si espresse in una oggettivit\u00e0 fiamminga, vicina alla Neue Sachlichkeit tedesca.\nNel 1926 rifiut\u00f2 gli inviti di Sarfatti di entrare a far parte del comitato del Novecento italiano definendo \"fiamminga\" la sua pittura. Con questa definizione intese sancire la sua distanza dagli aspetti trionfalistici e storicistici che rimproverava ad alcuni artisti del secondo Novecento italiano.\nNegli anni Trenta l'artista prosegu\u00ec appartato la sua ricerca, esponendo alla Quadriennale di Roma e a due personali milanesi (Galleria Dedalo, nel 1936 e Galleria Gian Ferrari nel 1940).\nGli ultimi anni.\nNel 1942, volendo sfuggire ai bombardamenti, abbandon\u00f2 Milano e si rifugi\u00f2 a Ghiffa sul lago Maggiore. \nQui rest\u00f2 il resto della sua vita (mor\u00ec nel 1976) dedicandosi, oltre che alla pittura e alla musica, alla stesura di memorie e testimonianze, alla lettura, alla caccia e alla pesca, alla costruzione di barche."}
{"id": "551143", "revid": "767487", "url": "https://it.wikipedia.org/wiki?curid=551143", "title": "Donovan", "text": "Si fece conoscere presso il grande pubblico con \"Catch the Wind\", partecipando a numerosi programmi televisivi come \"Ready Steady Go!\". Grazie al successo del brano si esib\u00ec anche in America in alcune apparizioni televisive e al Newport Folk Festival del 1965, dove duett\u00f2 con Joan Baez nella sua \"Colours\". Fu lanciato come \"risposta britannica\" a Bob Dylan, sebbene con l'album \"Sunshine Superman\", dalle forti tinte psichedeliche, abbia dimostrato di saper andare al di l\u00e0 di questo clich\u00e9.\nBiografia.\nNel suo primo periodo musicale le sue composizioni erano in puro stile folk, eseguite con sola voce e con uno stile di chitarra acustica appreso da musicisti della scena di Glasgow, come Dirty Hugh, Mac Macleod o Mick Softley. La stampa lo descrisse come \"Il Bob Dylan britannico\" (\"The British Bob Dylan\"), attirando l'attenzione del cantautore americano durante il suo tour inglese del 1965. Il film documentario \"Dont Look Back\", girato nel corso di questo tour, mostra un Dylan interessato a saperne di pi\u00f9 sul giovane scozzese, al quale non risparmia per\u00f2 qualche battuta sarcastica. Il film mostra anche il primo incontro tra i due, in una stanza d'albergo trasformata in bivacco alcolico. Il timido ed educato Donovan esegue \"To Sing for You\" la cui dolce melodia ricorda molto lo stile delle prime canzoni del rivale. Dylan, trincerato dietro i suoi occhiali da sole, lo ascolta pronunciando parole di apprezzamento, e poi acconsente alla richiesta dello scozzese di suonare \"It's All Over Now, Baby Blue\", il suo ultimo singolo, uscito circa un mese prima. Ma nonostante i primissimi lavori di Donovan richiamassero in maniera esplicita lo stile di Dylan e di Woody Guthrie, il tempo dimostrer\u00e0 presto le loro differenze.\nGi\u00e0 dal 1966, con l'assistenza del produttore Mickie Most (The Who, Cat Stevens ed altri), e del musicista e arrangiatore John Cameron, Donovan incide \"Sunshine Superman\" con sonorit\u00e0 psichedeliche che si discostano completamente dallo stile acustico che aveva caratterizzato l'artista agli esordi. A queste registrazioni parteciperanno musicisti come Jimmy Page e John Paul Jones (futuri membri dei Led Zeppelin) e Shawn Phillips. Il 3 settembre dello stesso anno la rivista \"Cash Box\" premia \"Sunshine Superman\" di Donovan come miglior singolo (che raggiunge la vetta della Billboard Hot 100). Il brano raggiunge anche la seconda posizione in Australia, Canada, Paesi Bassi e Regno Unito, la quarta in Irlanda, la settima in Germania e la nona in Francia.\nIl successo \u00e8 ormai consolidato in entrambe le sponde dell'Atlantico e Donovan \u00e8 quasi sempre presenza fissa in classifica. Tra il 1967 e il 1968 Donovan sforna molti dei suoi classici come \"Mellow Yellow\", \"Wear Your Love Like Heaven\", \"Jennifer Juniper\" (della quale verr\u00e0 anche incisa una versione in lingua italiana, su testo di Paolo Limiti) e \"Hurdy Gurdy Man\". Sempre nel 1968 l'artista, deciso anch'egli a seguire la dottrina dello yogi Maharishi Mahesh, raggiunge i Beatles in India; della comitiva in pellegrinaggio fanno parte anche il cantante dei Beach Boys Mike Love e l'attrice Mia Farrow.\nNel 1969, comparve e cant\u00f2 nel film \"Se \u00e8 marted\u00ec deve essere il Belgio\", nella parte minore di un cantante in un ostello. In quell'anno registra \"Barabajagal\" con l'ausilio del Jeff Beck Group, la band del chitarrista transfuga dagli Yardbirds; del gruppo faceva parte anche il futuro chitarrista dei The Rolling Stones, Ron Wood. Al disco segue una rottura con il produttore Mickie Most, che si ricomporr\u00e0 solo qualche anno pi\u00f9 tardi. Barabajagal \u00e8 l'ultimo grande successo da classifica di Donovan, e anche se molti eseguono cover dei suoi brani (la stupenda versione di \"Season of the Witch\" sull'album \"Supersession\" di Mike Bloomfield, Al Kooper e Stephen Stills ne \u00e8 la testimonianza), la sua carriera ha iniziato la parabola discendente.\nGli anni settanta iniziano in sordina con gli l'album \"Open Road\" (1970) e \"HMS Donovan\" (1971), buoni dischi ma ormai lontani dai successi di solo tre o quattro anni prima. Roots of Oak, una delle canzoni contenute in Open Road, fu scelta in Italia come sigla iniziale dello sceneggiato televisivo \"Un certo Harry Brent\" del 1970. L'artista prosegue comunque in maniera coerente e dignitosa il suo percorso, tra continui concerti, tour esteri e collaborazioni con altri artisti fino a met\u00e0 anni '80.\nTra numerose collezioni celebrative pubblicate negli anni, per nuovo materiale di Donovan bisogner\u00e0 aspettare il 1996 con l'uscita di \"Sutras\", prodotto da Rick Rubin, noto produttore tra gli altri di Red Hot Chili Peppers, Johnny Cash e Beastie Boys.\nDopo l'album per bambini \"Pied Piper\" del 2002, \u00e8 il momento del ritorno e nel 2004 Donovan pubblica l'album \"Beat Cafe\", prodotto da John Chelew, alle cui registrazioni partecipano noti session-man come il batterista Jim Keltner.\nVita privata.\nDonovan \u00e8 padre della cantante Astrella Celeste, nota in Italia come \"Astrella D\" e per la partecipazione al Festival di Sanremo 1982 e dell'attrice Ione Skye, che ha sposato il cantante australiano Ben Lee nel 2008."}
{"id": "551146", "revid": "118541401", "url": "https://it.wikipedia.org/wiki?curid=551146", "title": "Palazzo delle Papesse", "text": "Palazzo Piccolomini-delle Papesse si trova a Siena, in via di Citt\u00e0 126 e ha ospitato un centro di arte contemporanea.\nStoria.\nIl palazzo sorse per volont\u00e0 della sorella di papa Pio II, Caterina Piccolomini (da cui la denominazione \"delle Papesse\") nel 1460 nella centrale Via di Citt\u00e0, probabilmente su disegno dell'architetto preferito dal pontefice, Bernardo Rossellino. Venne terminato nel 1495 circa con l'intervento di Antonio Federighi e Urbano da Cortona.\nIl palazzo si caratterizza anche da un cortile interno i cui capitelli sono quasi certamente realizzati dello scultore Lorenzo di Mariano intorno al 1509-1510.\nNel 1633 Galileo Galilei fu ospite dal 9 luglio al dicembre dell'arcivescovo Ascanio II Piccolomini. Egli fece delle osservazioni della luna dall'altana del palazzo, collocata sul tetto dell'edificio, dalla quale peraltro si gode un magnifico panorama della citt\u00e0.\nVerso la fine del 1600 la famiglia Piccolomini si estinse, ma Pio II aveva creato la Consorteria Piccolomini per riunirne i vari rami che si erano andati formando nei secoli (come i Piccolomini Todeschini, i Piccolomini Clementini, i Piccolomini Pieri, i Bandini Piccolomini ed altri). In questo modo la Consorteria decise di affittare il palazzo al Convitto Tolomei, sorto nel 1629 ad opera di Celso Tolomei. Il collegio si trasferir\u00e0 in altro edificio, in parte ricostruito da Agostino Fantastici, nel 1820.\nIl Palazzo delle Papesse passa quindi allo Stato che vi installa i propri uffici.\nNel 1864 il palazzo venne restaurato da Augusto Corbi con pesanti interventi sulle grottesche contribuendo a snaturare le decorazioni originali. Dal 1884 appartiene alla Banca d'Italia che a sua volta lo adatta alle proprie necessit\u00e0. Sono di questi anni le decorazioni neorinascimentali del piano nobile.\nDopo un nuovo restauro, nel 1998 il palazzo viene riaperto come Centro d'Arte Contemporanea, che chiuder\u00e0 i battenti nel 2008. Tornato di propriet\u00e0 alla Banca d'Italia, questa ha ora deciso di metterlo in vendita: \nhttps://www.bancaditalia.it/chi-siamo/beni-immobili/IMMOBILI-IN-EVIDENZA-PER-LA-VENDITA.pdf .\nDescrizione.\nIl palazzo \u00e8 un convincente esempio di architettura rinascimentale alla fiorentina, che si inserisce armoniosamente nel tessuto medievale della via.\nLa facciata presenta un paramento in pietra (travertino), a bugnato rustico al pian terreno e provvisto di due ordini di bifore nei piani superiori.\nCentro d'Arte Contemporanea.\nIl centro ha organizzato mostre, sia collettive che personali. Ha fatto parte della TRA ART - Rete Toscana di Arte Contemporanea, una rete pubblica di iniziative e centri sul territorio Toscano creata per sostenere le arti e le culture contemporanee. \nAll'interno del Palazzo delle Papesse avevano trovato spazio anche l'Accademia per le Arti, le Scienze Multimediali ARSNOVA e Radio papesse, un progetto incentrato sull'audio creato in collaborazione dalle Papesse e da TRA ART.\nIl Centro d'Arte Contemporanea \u00e8 stato chiuso nel 2008."}
{"id": "551149", "revid": "1812835", "url": "https://it.wikipedia.org/wiki?curid=551149", "title": "Joseph Schmidt", "text": "Biografia.\nCarriera artistica.\nFiglio di genitori ebrei ortodossi di lingua tedesca, crebbe a Dawideny e Czernowitz nella regione della Bucovina, che allora apparteneva all'impero austro-ungarico e fu ceduta alla Romania dopo la Prima Guerra Mondiale. Nel 1940 una parte venne ceduta all'Unione Sovietica; i luoghi citati oggi si trovano in Ucraina. \nGi\u00e0 da bambino cantava come cantore nella sinagoga. Inizi\u00f2 gli studi nel 1924 alla Scuola di Musica Reale a Berlino con il professor Wei\u00dfenborn. La piccola statura (soltanto 1,53 m) gli precluse una grande carriera sul palcoscenico, ma dal gennaio 1939 pot\u00e9 interpretare Rodolfo ne \"La boh\u00e8me\" al teatro lirico di Bruxelles, cui segu\u00ec una tourn\u00e9e con tappe a Liegi, Gent, Anversa, Br\u00fcgge, Courtraus, Ostende e Verviers. Nel giro di un anno interpret\u00f2 questo ruolo 24 volte. Conquistata la fama, incise numerosi dischi e tra il 1929 ed il 1933 cant\u00f2 alla radio di Berlino in 38 trasmissioni liriche.\nFuga e morte.\nDopo la prima del suo film \"Ein Lied geht um die Welt\" (\"Una canzone va per il mondo\"), il 9 maggio 1933 dovette fuggire dalle persecuzioni naziste, prima a Vienna, quindi nel 1938 negli stati del Benelux e in seguito in Francia.\nIn quanto ebreo tedesco venne internato nella Francia del sud. Dopo alcuni tentativi falliti, riusc\u00ec a scappare in Svizzera nel settembre 1942. Stremato dalla fuga, ebbe un collasso in strada a Zurigo, dove venne riconosciuto e, come profugo illegale (nel 1942 era stata emessa una legge secondo la quale gli ebrei in Svizzera non erano rifugiati politici), portato nel campo d'internamento di Girenbad. Dopo poco tempo venne ricoverato nell'ospedale cantonale di Zurigo, dove gli fu curata un'infiammazione alla gola, ma venne rifiutata una visita medica per i forti dolori che accusava nella regione cardiaca. Dichiarato ufficialmente guarito, Schmidt venne dimesso il 14 novembre 1942, dovendo cos\u00ec tornare nel campo d'internamento. Due giorni dopo mor\u00ec di sincope cardiaca in un ristorante a Waldegg, nelle vicinanze; una lapide posta al di fuori del locale lo ricorda. Soltanto un giorno dopo venne firmato il permesso di lavoro che ne avrebbe consentito la liberazione.\n\u00c8 sepolto nel cimitero ebraico \"Unterer Friesenberg\" a Zurigo.\nNel 1958 fu girato un film sulla sua vita (\"La storia di Joseph Schmidt\"). Il ruolo principale fu interpretato da Hans Reiser. \nIntitolazioni.\nNel 2004, per il centesimo anniversario della nascita, gli \u00e8 stata intitolata la scuola di musica nel quartiere Adlershof a Berlino e le poste tedesche hanno emesso un francobollo a lui dedicato del valore di 55 centesimi.\nIl 22 gennaio 2008 gli \u00e8 stato intitolato l'asteroide 168321."}
{"id": "551160", "revid": "212348", "url": "https://it.wikipedia.org/wiki?curid=551160", "title": "Serie de &quot;La casa&quot;", "text": ""}
{"id": "551161", "revid": "21880", "url": "https://it.wikipedia.org/wiki?curid=551161", "title": "Acanthis cannabina", "text": ""}
{"id": "551164", "revid": "2103", "url": "https://it.wikipedia.org/wiki?curid=551164", "title": "Ulango", "text": ""}
{"id": "551168", "revid": "1566286", "url": "https://it.wikipedia.org/wiki?curid=551168", "title": "Rudolf Schock", "text": "Dopo aver iniziato nel coro del Teatro di Duisburg nel 1937 viene ingaggiato come solista a Braunschweig fino al 1940 quando entra nell'Esercito.\nNel 1945 canta a Hannover e dal 1947 all'Opera di Amburgo fino al 1956.\nNel 1948 debutta al Festival di Salisburgo come Jaquino in Fidelio diretto da Wilhelm Furtw\u00e4ngler con Lisa Della Casa e Julius Patzak ed al Royal Opera House, Covent Garden di Londra come Rodolfo ne La boh\u00e8me con Paolo Silveri, Elisabeth Schwarzkopf.\nNel 1951 debutta al Wiener Staatsoper come Pinkerton in Madama Butterfly, seguito da Lenski in Eugenio Onegin (opera) con Gottlob Frick e Tamino in Die Zauberfl\u00f6te con Frick e Wilma Lipp ed \u00e8 il protagonista in Idomeneo (opera) diretto da Georg Solti con Hilde G\u00fcden a Salisburgo.\nAncora a Vienna nel 1952 \u00e8 Belmonte in Die Entf\u00fchrung aus dem Serail, Chevalier Des Grieux in Manon (Massenet) con Sena Jurinac, Don Jos\u00e9 in Carmen (opera) con la Jurinac, Hoffmann in Les contes d'Hoffmann con Erich Kunz, Narraboth in Salom\u00e8 (opera) diretto da Karl B\u00f6hm, Ein S\u00e4nger in Der Rosenkavalier con la G\u00fcden, il Duca di Mantova in Rigoletto con la G\u00fcden e Steuerman in Der Fliegende Holl\u00e4nder e nel 1953 Don Carlo con Frick e Hans Hotter, Jaquino in \"Fidelio\" diretto da B\u00f6hm e Mario Cavaradossi in Tosca (opera) con Hotter.\nNel 1954 a Salisburgo \u00e8 Tenor/Bacchus in Ariadne auf Naxos diretto da B\u00f6hm con la Della Casa, la G\u00fcden, Rita Streich e Walter Berry ed Ercole in \"Penelope\" di Rolf Liebermann diretto da George Szell con Anneliese Rothenberger, Max Lorenz (cantante) e Berry cantato anche allo Staatsoper ed al Theater an der Wien.\nAncora a Vienna nel 1955 \u00e8 Don Ottavio in Don Giovanni (opera) con la Della Casa, la Jurinac, Kunz e Berry, nel 1956 Stimme des Seemanns in Tristan und Isolde diretto da Andr\u00e9 Cluytens con Eberhard Waechter e Christa Ludwig, Chevalier Renato Des Grieux in Manon Lescaut con Berry e Rodolfo ne La boh\u00e8me con Waechter e Frick, nel 1958 Der Tenor/Bacchus in \"Ariadne auf Naxos\" diretto da Szell con la Streich e Kunz e nel 1960 Walther von Stolzing in Die Meistersinger von N\u00fcrnberg arrivando a 157 recite viennesi.\nNel 1959 \u00e8 Walther von Stolzing in \"Die Meistersinger von N\u00fcrnberg\" al Bayreuther Festspiele diretto da Erich Leinsdorf con Josef Greindl, Waechter, Gerhard Stolze ed Elisabeth Gr\u00fcmmer."}
{"id": "551170", "revid": "287204", "url": "https://it.wikipedia.org/wiki?curid=551170", "title": "Peugeot 601", "text": "La 601 \u00e8 una vettura di classe alta, prodotta a met\u00e0 degli anni trenta dalla Casa francese Peugeot.\nProfilo.\nLa 601 nacque nel 1934, in quel periodo in cui per l'automobile si cercava l'aerodinamicit\u00e0 e la sinuosit\u00e0 nelle forme, una tendenza proveniente dagli Stati Uniti e che finir\u00e0 per influenzare l'intero panorama automobilistico europeo. La 601 fu contemporanea alla 401. Quest'ultima era vista come la sintesi delle precedenti Peugeot Type 183 e Type 181, come vettura di cilindrata intermedia che riassumesse le due antenate. La 601, invece, era la sintesi della Type 183 e della Type 176 e and\u00f2 pertanto a posizionarsi sopra la 401, come vettura di fascia alta. \nLa 601 \u00e8 equipaggiata da un 6 cilindri in linea da 2148 cm\u00b3 in grado di sviluppare 60 CV di potenza massima a 3500 giri/min. La potenza limitata (nonostante l'utilizzo di un carburatore a doppio corpo)ed il peso piuttosto elevato ne penalizzarono le prestazioni, che si fermavano a 110\u00a0km/h di allungo.\nLa 601 fu prodotta in svariate versioni di carrozzeria. Le prime 601 furono disponibili con telaio normale e con carrozzeria berlina normale e aerodinamica, limousine, familiale, coup\u00e9 e roadster. Poco dopo arrivarono anche le cabriolet e le versioni a passo allungato, che superavano i 5 metri di lunghezza. Erano tutte vetture molto riuscite stilisticamente, dalle forme imponenti ma sinuose, che rivelavano una chiara affinit\u00e0 stilistica con le altre tre Peugeot facenti parte della gamma di allora (201, 301 e 401). Tale affinit\u00e0 prosegu\u00ec anche con il restyling del 1935, con il quale l'intera gamma Peugeot di met\u00e0 anni '30 ricevette elementi caratterizzanti come i fari anteriori spostati verso il centro della calandra.\nLa produzione della 601 non si limit\u00f2 a questa gi\u00e0 ampia gamma di configurazioni: furono prodotti infatti anche 207 esemplari di 601 con carrozzeria Eclipse, cio\u00e8 con tetto in metallo ripiegabile elettricamente.\nI dati di vendita della 601 furono penalizzati dalle scarse prestazioni del motore, in ogni caso, considerando anche il breve ciclo vitale della 601, 3999 esemplari non furono neppure da considerarsi un vero e proprio fiasco.\nLa 601 fu tolta di produzione nel 1935, lasciando un vuoto nel settore delle vetture di fascia alta che fu colmato solo 40 anni pi\u00f9 tardi con l'arrivo della Peugeot 604."}
{"id": "551172", "revid": "158913", "url": "https://it.wikipedia.org/wiki?curid=551172", "title": "Sostene da Corinto", "text": "Viene considerato santo dalla Chiesa cattolica che lo ricorda il 28 novembre.\nBiografia.\nSecondo quanto narra Luca negli \"Atti degli Apostoli\" (l'unica fonte intorno a questo personaggio), i giudei di Corinto insorsero contro Paolo e lo portarono in giudizio davanti a Lucio Giunio Anneo Gallione, il proconsole di Roma nella provincia di Acaia (At ); Gallione era appena giunto a Corinto e decise di non decidere in quanto la politica di Roma permetteva la pi\u00f9 ampia libert\u00e0 di culto e la legge romana non entrava in dispute religiose. \nA questa non-decisione segu\u00ec il pestaggio di Sostene da parte della folla. Il motivo dello strano trattamento non \u00e8 noto, come non \u00e8 noto se sia stato portato avanti da Greci o Romani. Secondo un'interpretazione dei fatti, Sostene aveva sobillato i correligionari a manifestare contro Paolo e i Giudei se la rifecero con lui quando videro che tutta la loro manovra era andata in fumo. Pi\u00f9 probabilmente la furia dei giudei di Corinto si sarebbe scatenata contro Sostene in quanto egli era fortemente sospettato di essersi convertito alla nuova religione dei Cristiani. \nQualcuno infatti identifica Sostene con quella persona che Paolo stesso chiamava \"nostro fratello Sostene\" (1 Cor ), un convertito alla nuova fede e coautore della Prima lettera ai Corinzi."}
{"id": "551173", "revid": "81103", "url": "https://it.wikipedia.org/wiki?curid=551173", "title": "Fontana dell'Elefante", "text": "La fontana dell'Elefante \u00e8 un'opera monumentale realizzata tra il 1735 e il 1737 dall'architetto Giovanni Battista Vaccarini. \u00c8 collocata al centro della Piazza del Duomo di Catania. Il suo elemento principale \u00e8 una statua di basalto nero che raffigura un elefante, chiamato comunemente \"u Liotru\" e considerato l'emblema della citt\u00e0 siciliana.\nStruttura.\nLa fontana dell'Elefante \u00e8 stata realizzata da Vaccarini nell'ambito della ricostruzione della citt\u00e0 etnea dopo il terremoto dell'11 gennaio 1693. In modo acritico \u00e8 stato ribadito che l'architetto palermitano si ispir\u00f2 all'Obelisco della Minerva di Gian Lorenzo Bernini. In realt\u00e0 l'iconografia dell'elefante sormontato da un obelisco con palla sulla sommit\u00e0 \u00e8 documentata nell\"'Hypnerotomachia Poliphili, pagina 38,\" (Venezia, 1499) attribuita a Francesco Colonna.\nIl basamento \u00e8 formato da un piedistallo di marmo bianco situato al centro di una vasca, anch'essa in marmo, in cui cadono dei getti d'acqua che fuoriescono dal basamento. Sul basamento due sculture riproducono i due fiumi di Catania, il Simeto e l'Amenano. Al di sopra si trova la statua dell'elefante, rivolto con la proboscide verso la cattedrale di Sant'Agata. Questa statua di epoca incerta era originariamente ricavata da un unico blocco di pietra lavica, ma a seguito del sisma del 1693 si frantumarono le zampe posteriori, restaurate dallo stesso Vaccarini in vista della sua collocazione nella piazza. Durante il restauro l'architetto aggiunse i bianchi occhi e le zanne in pietra calcarea. Ai lati dell'elefante cade una gualdrappa marmorea sulla quale sono incisi gli stemmi di sant'Agata, patrona di Catania.\nSulla schiena dell'animale si trova un obelisco egittizzante, alto 3,66 metri, in granito, ipoteticamente di Syene; non ha geroglifici, ma \u00e8 decorato da figure di stile egizio che non costituiscono una scrittura geroglifica di senso compiuto. Di cronologia incerta, forse era una delle due mete dell'antico circo romano di Catania, l'altro, pi\u00f9 frammentario, si trova invece nel cortile del Castello Ursino. Sulla parte sommitale dell'obelisco sono stati montati un globo, circondato da una corona di una foglia di palma (rappresentante il martirio) e di un ramo di gigli (rappresentante la purezza), pi\u00f9 sopra una tavoletta metallica su cui vi \u00e8 l'iscrizione dedicata a sant'Agata con l'acronimo \"MSSHDEPL\" (\u00ab\"Mente sana e sincera, per l'onore di Dio e per la liberazione della sua patria\"\u00bb), e infine una croce.\nStoria.\nFino al 1737 Vaccarini lavor\u00f2 per costruire la fontana, che fu poi completata con l'obelisco egittizzante e con l'iscrizione agatina. Nel 1757 venne ristrutturata per la prima volta, per aggiungere una vasca. Nel 1826 la fontana fu circoscritta da una cancellata di ferro, entro la quale fu realizzato un piccolo giardino. Poco dopo l'unit\u00e0 d'Italia, venne presa la decisione di spostare la fontana dalla Piazza del Duomo a Piazza Palestro: il 30 maggio 1862, per\u00f2, Bonaventura Gravina organizz\u00f2 una sommossa popolare che blocc\u00f2 il trasferimento.\nSono stati due i restauri eseguiti nel corso del XX secolo: nel 1905 venne realizzata una seconda vasca e nel 1998 sono stati eliminati la cancellata e il giardino per cui oggi \u00e8 possibile sedersi su alcuni gradoni ai piedi del basamento.\nU \"Liotru\".\nIl mito.\n\"U Liotru\" (chiamato anche, pi\u00f9 raramente, \"Diotru\") dovrebbe il suo appellativo alla storpiatura del nome \"Eliodoro\". Questi, secondo le leggende popolari, sarebbe stato un nobile catanese che avrebbe tentato senza successo di diventare vescovo della diocesi. Caduto in disgrazia, sarebbe diventato apostata e considerato \u00ab\"discepolo degli Ebrei, negromante e fabbro di idoli\"\u00bb. Si sarebbe opposto al vescovo Leone II il Taumaturgo, che lo avrebbe quindi condannato ad essere bruciato vivo nel \"Forum Achelles\". Questo fantomatico personaggio sarebbe legato all'elefante perch\u00e9 una leggenda narrava che fu lui il suo scultore e che addirittura fosse solito cavalcarlo per spostarsi da Catania a Costantinopoli. Sempre secondo la leggenda, il vescovo Leone avrebbe fatto portare la statua fuori dalle mura per farla dimenticare, ma il popolo le avrebbe ugualmente tributato degli onori divini. Tuttavia, tutte le avventure di tal Eliodoro e relativo legame con l'elefante in pietra sono da considerarsi mera invenzione.\n(Jean Houel, Viaggio a Catania, edizione Edi.bi.si 2011, pag. 48, tratta da \"Voyage pittoresque des isles de Sicile, etc..\" Paris ,1782-1787.\nL'origine.\nNon ci sono dati certi su quando e da chi sia stata realizzata la statua dell'elefante. Nel corso dei secoli, vari studiosi hanno cercato di dare una risposta a questa domanda, in alcuni casi rifacendosi anche al mito. Tra questi ultimi, si ricorda Pietro Carrera, che nel 1639 scrisse che il \"liotru\" ricordava una vittoria in una guerra tra i catanesi e i libici. La storia, che il pittore Giuseppe Sciuti immortal\u00f2 nel grande sipario storico del Teatro Massimo Bellini, \u00e8 per\u00f2 totalmente inventata.\nPi\u00f9 probabili furono le teorie concepite da Ignazio II Patern\u00f2 Castello, Santi Consoli e Matteo Gaudioso. Il primo sosteneva che l'elefante provenisse da un circo (successivamente sarebbe stato appurato che in realt\u00e0 era l'obelisco ad essere stato tra le attrazioni di un antico circo), gli ultimi due che fosse il ricordo di una religione di cui oggi si sono perse completamente le tracce.\n\u00c8 per\u00f2 ormai accettata l'interpretazione che venne data dal geografo Idrisi durante il suo viaggio in Sicilia nel XII secolo. Egli riport\u00f2 che i catanesi consideravano l'elefante una statua magica, in grado di proteggere il centro abitato dalle eruzioni dell'Etna. \nSecondo il geografo Idrisi, la statua dell'elefante era stata realizzata durante la dominazione cartaginese o bizantina. Nel periodo in cui visit\u00f2 Catania (XII secolo), l'elefante di pietra lavica si trovava gi\u00e0 all'interno delle mura della citt\u00e0. Vi sarebbe stato portato dai benedettini del monastero di Sant'Agata, che lo avrebbero posto sotto un arco detto \"di Liodoro\". Nel 1239 la statua dell'elefante fu scelta come simbolo di Catania. Alcuni sostengono che il trasferimento all'interno delle mura avvenne proprio in quest'occasione.\nNel 1508 venne trasferito sul lato ovest (o nord) del municipio e gli venne affiancata l'iscrizione \u00ab\"Ferdinandus. Hispaniae utriusque. Siciliae. Rege - Elephans erectus fuit a Cesare Jojenio - Justitiario - MDVII\"\u00bb. In tale collocazione fu gravemente danneggiato durante il terremoto del 1693; il crollo dei palazzi circostanti infatti provoc\u00f2 la rottura della proboscide e delle zampe, che furono ricostruite da Vaccarini nel 1735 su sollecitazione di Filippo d'Orville.\nL'obelisco, invece, , proveniente da Syene. In citt\u00e0 fu collocato nel Circo Massimo, secondo l'ipotesi di Ignazio Patern\u00f2 Castello.\nIl rapporto dell'elefante con la citt\u00e0.\nIl legame tra Catania e il \"liotru\" \u00e8 molto antico. Un'antica leggenda narra di un elefante che avrebbe cacciato degli animali feroci durante la fondazione di \"K\u03b1\u03c4\u03acv\u03b7\". Sotto la dominazione musulmana, la citt\u00e0 era conosciuta con il nome di \"Balad-el-fil\" o \"Medinat-el-fil\", cio\u00e8 \"citt\u00e0 dell'elefante\".\nIl \"Liotru\" \u00e8 diventato simbolo ufficiale della citt\u00e0 solo nel 1239: prima di allora, l'emblema cittadino era l'effigie di San Giorgio. I catanesi decisero di cambiare in seguito ad una serie di rivolte per poter passare da semplice dominio di un vescovo-conte a citt\u00e0 demaniale. Dopo aver fallito nei moti del 1195, 1207 e 1221, il successo arriv\u00f2 con la concessione ufficiale firmata da Federico II. La prima \"uscita ufficiale\" del nuovo simbolo avvenne in occasione di una seduta del Parlamento a Foggia, nel 1240.\nSuccessivamente, il pachiderma \u00e8 stato inserito nello stemma comunale e in quello della citt\u00e0 metropolitana e dell'universit\u00e0 e oggi \u00e8 la mascotte delle principali societ\u00e0 sportive locali, tra cui il Calcio Catania e l'Amatori Catania."}
{"id": "551178", "revid": "88740", "url": "https://it.wikipedia.org/wiki?curid=551178", "title": "Alessandro Speranza", "text": "Proveniente da una famiglia borghese, studi\u00f2 presso il Conservatorio di Santa Maria di Loreto di Napoli, diventando cos\u00ec allievo di Francesco Durante. Dopo aver terminato gli studi, Speranza decise di intraprendere la carriera ecclesiastica e quindi di diventare sacerdote.\nFu un eccellente insegnante di canto e composizione. Ebbe numerosissimi allievi, tra i quali Nicola Antonio Zingarelli. Scrisse esclusivamente musica sacra, principalmente per i frati Francescani di San Luigi di Palazzo e per altre chiese. Dotato di una notevole conoscenza in campo musicale, era solito chiedere ai suoi studenti di comporre 30 arrangiamenti su un'aria, variando chiave e tempo per ogni arrangiamento; con questo tipo di allenamento permetteva ai suoi allievi di acquisire una certa abilit\u00e0.\nOltre all'attivit\u00e0 pedagogistica, prest\u00f2 servizio come maestro di cappella per varie chiese napoletane."}
{"id": "551181", "revid": "287204", "url": "https://it.wikipedia.org/wiki?curid=551181", "title": "Pompa centrifuga", "text": ""}
{"id": "551183", "revid": "1564499", "url": "https://it.wikipedia.org/wiki?curid=551183", "title": "San Cassiano (Italia)", "text": "San Cassiano \u00e8 un comune italiano di abitanti della provincia di Lecce in Puglia.\nSituato nel sud Salento, a dal capoluogo provinciale, fu istituito nel 1975 per distacco dal comune di Nociglia. Fa parte dell'Unione dei Comuni delle Terre di Mezzo e aderisce al club dei Borghi Autentici d'Italia.\nGeografia fisica.\nTerritorio.\nIl territorio del comune di San Cassiano, che occupa una superficie di nella parte sud-orientale della penisola salentina, presenta una morfologia pianeggiante ed \u00e8 compreso fra gli 82 e i 114 metri s.l.m. Nel comune ricade parte del Parco dei Paduli, un'area rurale caratterizzata da un paesaggio dominato prevalentemente da estesi e maestosi uliveti e nella quale sopravvivono numerose specie vegetali e animali; \u00e8 il caso di alcuni esemplari di querce secolari, traccia dell'antico bosco di Belvedere.\nConfina a nord con il comune di Sanarica, a est con il comune di Poggiardo, a sud con il comune di Nociglia, a ovest con il comune di Supersano, a nord-ovest con il comune di Botrugno.\nClima.\nDal punto di vista meteorologico San Cassiano rientra nel territorio del basso Salento che presenta un clima prettamente mediterraneo, con inverni miti ed estati caldo umide. In base alle medie di riferimento, la temperatura media del mese pi\u00f9 freddo, gennaio, si attesta attorno ai , mentre quella del mese pi\u00f9 caldo, agosto, si aggira sui . Le precipitazioni medie annue, che si aggirano intorno ai , presentano un minimo in primavera-estate ed un picco in autunno.\nFacendo riferimento alla ventosit\u00e0, i comuni del basso Salento risentono debolmente delle correnti occidentali grazie alla protezione determinata dalle serre salentine che creano un sistema a scudo. Al contrario le correnti autunnali e invernali da sud-est, favoriscono in parte l'incremento delle precipitazioni, in questo periodo, rispetto al resto della penisola.\nOrigini del nome.\nIl nome potrebbe riflettere il culto per San Cassiano che, secondo la tradizione, provenendo da Oriente e diretto ad Imola, di cui ne divenne vescovo, fece sosta intorno alla fine del III secolo nel luogo in cui \u00e8 sorto l'attuale centro.\nStoria.\nSan Cassiano nasce presumibilmente intorno al 1033 in seguito alla distruzione della cittadina di Muro Leccese ad opera dei Saraceni. Gli scampati al saccheggio si dispersero nel territorio circostante creando nuovi villaggi come Giuggianello e Sanarica. Un gruppo di questi trovarono rifugio nel piccolissimo agglomerato gi\u00e0 esistente vicino alla cripta basiliana della Madonna della Consolazione databile tra il IX e il X secolo.\nIn epoca normanna, il casale fu aggregato da Tancredi d'Altavilla alla Contea di Lecce dalla quale pass\u00f2 al Principato di Taranto, dopo l'acquisto fatto da Raimondello Orsini del Balzo nel 1398. Nel XV secolo, la contessa di Lecce Maria d'Enghien, concesse il feudo di San Cassiano al suo consigliere \"Agostino Guarini\". I Guarini rimasero nel possesso del casale fino al 1532, anno in cui il barone \"Marco Antonio Guarini\", avendo aderito alla seconda congiura dei baroni napoletani contro la corona, una volta fallita la congiura, fu spogliato del feudo di San Cassiano che venne, cos\u00ec, assegnato a \"Ludovico Peschin\". Nel 1556 i Peschin vendettero il feudo ad \"Umberto Squarcifico\" il cui possesso non dur\u00f2 a lungo perch\u00e9, con l'ultimo degli Squarcifico, \"Giulio Cesare\", e probabilmente anche per mancanza di eredi, il feudo fu devoluto nel 1569 alla Regia Corte.Vent'anni pi\u00f9 tardi, nel 1589, la Regia Corte vendette il feudo di San Cassiano a \"Vittoria Doria\", marchesa di Galatone, che lo conserv\u00f2 sino al 1602, anno in cui lo vendette a \"Vincenzo Antonio Panza\". Da questi, qualche anno dopo e probabilmente per via di successione, il feudo pass\u00f2 a \"Margherita Francone\", verosimilmente parente o nipote del Panza, e moglie di \"Alfonso Mosco\" barone di Melpignano il quale, alla morte della Francone nel 1607, eredit\u00f2 da questa il feudo di San Cassiano. Nel 1620 Alfonso Mosco vendette a \"Giovan Battista Lubelli\". I Lubelli detennero il feudo per lungo tempo sino al 1747. Ultimi feudatari furono i \"Frisari\" i quali nel 1755 ottennero su San Cassiano il titolo di Conti. Essi rimasero sino all'eversione della feudalit\u00e0 avvenuta nel 1808.\nUnito al comune di Nociglia assieme a Botrugno, San Cassiano ottenne l'autonomia comunale il 5 maggio 1975.\nSimboli.\nProfilo araldico dello stemma: \nProfilo araldico del gonfalone:\nMonumenti e luoghi d'interesse.\nArchitetture religiose.\nChiesa madre di San Leonardo Abate.\nLa chiesa madre, dedicata a San Leonardo Abate, risale al XVI secolo come si deduce da una visita pastorale di Mons. Fabrizio De Capua del 1522. Dalle relazioni delle successive visite pastorali si ha notizia che nel 1613 sub\u00ec un radicale rifacimento e che ulteriori lavori furono effettuati fino al 1750. Nel 1815 l'edificio sacro si presentava in condizioni precarie tanto da decidere di ricostruirlo quasi ex novo; fu terminato ed inaugurato nel 1849. La nuova costruzione presenta una facciata principale con portale, posto in asse con la finestra centrale, sormontato dalla statua della Madonna di Lourdes. La facciata laterale, che si affaccia su Piazza Cito, presenta nella parte inferiore un portale centrale e nella parte superiore tre grandi archi che inquadrano rispettivamente tre finestre. A coronamento due torri campanarie di cui quella sinistra adibita a orologio civico.L'interno \u00e8 a due navate; una centrale e una laterale sinistra pi\u00f9 piccola. La navata principale termina nel presbiterio che accoglie l'altare maggiore in pietra leccese e un organo in legno. Nella navata \u00e8 presente anche un pulpito. Gli altari laterali sono dedicati a San Rocco, a San Francesco da Paola (1867), a San Giuseppe e alle Anime del Purgatorio con relativa tela della Madonna del Carmine. Un altro altare, con tela raffigurante un santo vescovo, potrebbe essere dedicato a San Cassiano.\nChiesa della Congrega di Maria SS. Assunta.\nLa chiesa della Congrega di Maria SS. Assunta \u00e8 un edificio di gusto tardo barocco edificato nel 1770. La facciata ha un coronamento mistilineo ed \u00e8 movimentata da una nicchia e da un'ampia finestra, in asse con la porta d'ingresso. L'interno \u00e8 a navata unica, lungo la quale si distribuiscono tre altari realizzati in pietra leccese. L'altare maggiore \u00e8 dedicato al Crocifisso e contiene una pittura parietale raffigurante l'Ecce Homo. Sulla destra vi \u00e8 l'altare di Sant'Anna ornato da una tela raffigurante la Santa con la Sacra Famiglia, mentre l'altare di sinistra, intitolato all'Immacolata, contiene una tela raffigurante l'Immacolata Concezione.La chiesa \u00e8 la sede della Confraternita della Vergine Assunta fondata intorno al 1837.\nScavi archeologici condotti recentemente hanno portato alla luce un ampio cimitero medievale, segno che la chiesa sorge su un ben pi\u00f9 antico luogo di culto cristiano. Nella piazzetta antistante \u00e8 presente inoltre la colonna di Sant'Eligio (1776) sostenente la statua dell'antico protettore del paese realizzata nel 1750. Originariamente situata nella piazza principale, fu spostata nell'attuale sito agli inizi del Novecento.\nCripta della Madonna della Consolazione.\nLa cripta della Madonna della Consolazione, luogo di culto dei monaci basiliani, risale ai secoli XI-XII. Scavata interamente nel banco roccioso di calcarenite, possiede una struttura basilicale a tre navate con due absidi orientate. In seguito alla riforma tridentina e al conseguente cambio della liturgia, dal rito greco al rito latino, venne ruotato l'orientamento della chiesa rupestre e realizzato l'altare principale sull'antica fiancata di destra e nel contempo incorniciando un'immagine sacra dell'antico culto bizantino. L'impianto planimetrico imita una chiesa basilicale le cui geometrie possono essere ricondotte al quadrato e quindi ad una chiesa a pianta centrale, anche se non compaiono pseudo-cupole come in altre chiese bizantine otrantine ma semplici accenni a volte a pseudo-vele. Gli affreschi delle pareti in alcune parti presentano dei palinsesti stratificati, di cui rimangono vari strati le cui tracce a fresco sovrapposte, sono databili dal XI al XVI secolo e alcune pitture anche al XVII secolo. Nel corso dei secoli venne arricchita di nuovi arredi; in epoca barocca fu edificato l'altare \"della Consolazione\". In seguito agli ultimi restauri e alla descialbatura sono comparse flebili tracce e alcune icone di santi in parte riconducibili al mondo bizantino. Anche l'intera struttura architettonica \u00e8 stata oggetto di un'opera sistematica di consolidamento e restauro. Nel corso del tempo era stato abbattuto un pilastro, in origine costituito da roccia calcarenitica, e in seguito al consolidamento suddetto \u00e8 stato ripristinata l'originaria statica strutturale attraverso una stampella in acciaio.\nAltre chiese scomparse.\nFrammenti di racconti popolari indicano che nel paese esistevano altre due cappelle ormai scomparse:\nArchitetture civili.\nPalazzo Ducale.\nIl Palazzo Ducale \u00e8 il risultato di vari rimaneggiamenti avvenuti nel XVIII secolo di una costruzione fortificata del Cinquecento dotata di pi\u00f9 torri di avvistamento. La costruzione dell'originario castello si fa risalire al tempo dei \"Guarini\" o dei \"Peschin\"; di certo non rimonta ad epoca posteriore alla prima met\u00e0 del Cinquecento. Intorno al 1720 i \"Lubelli\", feudatari in quel periodo, diedero inizio ai lavori di ristrutturazione del palazzo dandone l'attuale fisionomia. Acquistato dall'Amministrazione comunale nel marzo del 1982, il Palazzo Ducale \u00e8 ora sede del Municipio.\nSociet\u00e0.\nEtnie e minoranze straniere.\nAl 31 dicembre 2017 a San Cassiano risultano residenti 55 cittadini stranieri. La nazionalit\u00e0 principale \u00e8:\nLingue e dialetti.\nIl dialetto parlato a San Cassiano \u00e8 il dialetto salentino nella sua variante meridionale. Il dialetto salentino, appartenente alla famiglia delle lingue romanze e classificato nel gruppo meridionale estremo, si presenta carico di influenze riconducibili alle dominazioni e ai popoli stabilitisi in questi territori nei secoli: messapi, greci, romani, bizantini, longobardi, normanni, albanesi, francesi, spagnoli.\nInfrastrutture e trasporti.\nStrade.\nI collegamenti stradali principali sono rappresentati da:\nIl centro \u00e8 anche raggiungibile dalle strade provinciali interne \"SP160\" da Poggiardo, \"SP237\" da Surano e dal confinante abitato di Botrugno.\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune."}
{"id": "551185", "revid": "1808769", "url": "https://it.wikipedia.org/wiki?curid=551185", "title": "Unione dei comuni di Montedoro", "text": "L'Unione dei comuni di Montedoro comprende 9 comuni ubicati in Provincia di Taranto e conta 61.703 abitanti. La sede \u00e8 presso la sede comunale di Faggiano.\nNe fanno parte:\nI dati sono quelli del 31-08-2021, fonte ISTAT.\nStoria.\nL'Unione dei comuni Montedoro \u00e8 stata costituita nel settembre 2002 dai comuni di Carosino, Faggiano, Monteiasi, Montemesola, Monteparano e Roccaforzata con \"l'obiettivo precipuo di promuovere e concorrere allo sviluppo socio-economico del territorio di riferimento e di favorire la qualit\u00e0 della vita della propria popolazione\" (art. 3 dello Statuto).\nIl Comune di San Giorgio Jonico ha aderito nel dicembre 2007, mentre nel gennaio 2008 i comuni di San Marzano di San Giuseppe e Sava hanno firmato un protocollo d'intesa con l'Unione Montedoro. Tale protocollo prevede \"l'implementazione di azioni comuni per lo sviluppo del territorio e la realizzazione di una comune piattaforma progettuale di sviluppo, sul presupposto della contiguit\u00e0 geografica di queste realt\u00e0 territoriali e dell'identit\u00e0 storica, culturale ed economica che le accomuna\".\nIn seguito anche il San Marzano di San Giuseppe ha aderito all'Unione di comuni, portando l'Unione di Montedoro alla formazione attuale.\nNella seduta del 03/04/2014 si prende atto dell'ingresso del Comune di Sava (Italia) nell'unione dei comuni.\nAl 2020 l'attuale presidente \u00e8 Vito Antonio Punzi, sindaco del Comune di Montemesola."}
{"id": "551187", "revid": "6923", "url": "https://it.wikipedia.org/wiki?curid=551187", "title": "Vis Pesaro dal 1898", "text": "La Vis Pesaro dal 1898 S.r.l., meglio nota come Vis Pesaro o semplicemente Vis, \u00e8 una societ\u00e0 calcistica italiana con sede nella citt\u00e0 di Pesaro. Milita in Serie C, la terza divisione del campionato italiano.\nRifondata nel 2006 come \"Associazione Sportiva Dilettantistica Nuova Vis Pesaro 2006\", \u00e8 erede e continuatrice della tradizione sportiva iniziata nel 1898 con la fondazione della \"Vis Sauro Pesaro\" e incorsa in due fallimenti societari nel 1993 e nel 2006.\nMaggiore squadra di calcio della citt\u00e0 di appartenenza e tra le pi\u00f9 antiche d'Italia, la Vis vanta quale maggior risultato della propria storia una ventina di partecipazioni al terzo livello del campionato italiano di calcio, senza per\u00f2 aver mai raggiunto la Serie B o la Serie A a girone unico.\nStoria.\nDalla fondazione agli anni sessanta.\nIl primo nome adottato, alla fondazione nel 1898, fu \"Vis Sauro Pesaro\", ma in seguito cambi\u00f2 denominazione in \"Vis Pesaro\", grazie ai successi avuti con il calcio. Essa fu, inizialmente, una polisportiva che si occupava degli sport pi\u00f9 vari come il pallone col bracciale, il nuoto, l'atletica e, dal 1906, il calcio.\nIl primo campionato calcistico fu disputato nel 1912 a livello regionale. La prima partita fu disputata contro l'Alma Juventus Fano sul terreno del \"Campo di Marte\" di Soria, che deline\u00f2 una rivalit\u00e0 mai sopita tra le due squadre e cittadine che sfocer\u00e0 nei classici derby della marca pesarese.\nNegli anni seguenti la Vis Pesaro approd\u00f2 in Serie D e Serie C, giocando le partite casalinghe sul terreno di \"Baia Flaminia\" fino al 1927, anno della costruzione dello stadio comunale \"Tonino Benelli\", in onore al motociclista pesarese, morto durante una gara. Esso fu edificato dall'imprenditore edile e presidente vissino Romolo Rifelli. Da sottolineare che lo stadio fu inizialmente concepito anche come velodromo, grazie all'anello che circonda ancora il rettangolo di gioco.\nLa societ\u00e0 partecip\u00f2 a vari campionati interregionali e di Serie C, alternando promozioni a retrocessioni. Il presidente bolognese Adelmo Bolelli, tra gli anni cinquanta e sessanta, non ebbe l'appoggio di alcun imprenditore pesarese e fin\u00ec per lasciare l'incarico a causa di problemi finanziari. Un altro vulcanico presidente fu il magistrato Maurizio Marini (ricordato per aver colpito con un'ombrellata un arbitro in un incontro Vis Pesaro-Rimini del marzo 1947).\nNel 1958-1959 la Vis di Bolelli allenata da Mario Mosconi e Adriano Zecca vinse il campionato di Interregionale girone D (con conseguente promozione in Serie C).\nDagli anni sessanta agli anni duemila.\nGli anni sessanta furono caratterizzati dalla solita alternanza di campionati in Serie C e Serie D.\nNel 1960-1961 (Serie C, girone B) la squadra allenata successivamente da Umberto Zanolla, Giuseppe Farina, Gyula Lelovics e Armando Gasperotto sub\u00ec per\u00f2 l'onta della retrocessione in Serie D.\nGli anni di particolare splendore per la Vis Pesaro, sotto la presidenza di Mario Giorgi, furono dal 1968 al 1970 quando allenata da Becchetti, sfior\u00f2 la promozione in Serie B; ma fu sconfitta per 1-0 nel derby dalla capolista , che la precedeva di un punto in classifica.\nDi l\u00ec a poco con il cambio di presidenza, arriv\u00f2 anche un periodo di declino, la squadra fu affidata a Volturno Diotallevi e poi a Luigi Soffrido nei primi anni settanta con la retrocessione in Serie D.\nIl culmine dell'oblio si tocc\u00f2 nel 1984 dove la Vis perse lo spareggio con la Monturanese valido per l'Interregionale: la partita si gioc\u00f2 al \"Dorico\" di Ancona e venne vinta dai biancoazzurri per 6-5 ai rigori.\nDopo anni bui il pubblico e l'interesse intorno alla Vis cominci\u00f2 a crescere sfiorando picchi di 4000 presenze a domenica al \"Benelli\", soprattutto negli anni tra il 1986 ed il 1989, quando a Pesaro arriv\u00f2 l'allenatore Walter Nicoletti che dalla Serie D port\u00f2 i biancorossi in Serie C1, vincendo due campionati di fila (da ricordare la vittoria contro la al Benelli che valse la promozione in C1), e sfiorando nella terza stagione i play-off e la possibile promozione in Serie B. Nelle file biancorosse giocavano giocatori del calibro di Marco Nappi, Andrea Tentoni, Renato Olive, Luca Pazzaglia e Chiaiese che aveva fatto parte del Napoli di Maradona, che fecero sognare i tifosi pesaresi.\nIl presidente di quegli anni fu Ermanno Ferri, che lasciato per\u00f2 solo dalle forze imprenditoriali pesaresi non pot\u00e9 dare continuit\u00e0 ad un progetto vincente.\nIn seguito l'interesse scema, il gioco latita e la societ\u00e0 si accontenta spesso di campionati anonimi oscillando tra Serie C1 e Serie C2.\nNuovo entusiasmo lo porta l'indimenticato allenatore Guido Attardi che nella stagione 1991-92 centra la promozione in C1 ma viene poi esonerato l'anno successivo a campionato in corso.\nNel 1993 arriva il primo fallimento: nonostante la salvezza raggiunta in C1, la dirigenza pesarese capeggiata da imprenditori di spessore come Berloni e Scavolini, decise di cedere la societ\u00e0 a Fulvio Diamantini, imprenditore forestiero. La societ\u00e0 venne esclusa dal campionato per inadempienze economiche e dovette ripartire dalla Serie D.\nDa quelle macerie rinacque la \"Vis Pesaro 1898 S.r.l.\" che nella stagione 1993-1994 torn\u00f2 in Serie C in maniera rocambolesca. Al Benelli di Pesaro arriv\u00f2 la Fermana capolista per uno spareggio-promozione segnato da un giallo finale. Al 95' sullo 0-0 avvenne l'occasione che cambi\u00f2 la partita, quando Montingelli attaccante della Vis, segn\u00f2 la rete decisiva con un colpo di mano alla Maradona non visto n\u00e9 dall'arbitro Zaltron di Bassano del Grappa, n\u00e9 dal guardalinee (che si trovava in posizione pi\u00f9 favorevole), ma rilevato bene poi da tutte le immagini TV. In precedenza Zaltron aveva annullato alla Fermana il gol del vantaggio, che poi dalle immagini televisive parve regolarissimo. Questo risultato di 1-0 consent\u00ec alla Vis di salire a -1 dalla capolista Fermana che perse il campionato in modo ancora rocambolesco due giornate dopo (ultima di campionato) a San Marino dove, in vantaggio, fu raggiunta sul pareggio quando mancavano 8 minuti al termine, risultato che consegn\u00f2 il primato ai pesaresi. Anche in questo caso sul banco degli imputati l'arbitro, il viareggino Linfatici, che annull\u00f2 alla Fermana il gol dello 0-2, che poi in TV apparve regolarissimo.\nDopo alcune stagioni in Serie C2 si presenta come presidente Rosettano Navarra, imprenditore ciociaro del settore ecologico, che per\u00f2 non riesce a conquistare la Serie C1 nonostante un buon organico guidato da Giovanni Pagliari. Nel campionato 1998-1999 la corsa della Vis arriva fino ai play-off, dove viene eliminata dalla (l'andata a Pesaro termina 2-2, il ritorno a Trieste 2-1 per gli alabardati). Lo stesso Navarra, stanco del giocattolo, decise quindi di cedere la societ\u00e0.\nGli anni duemila.\nA partire dal campionato di Serie C2 1999-2000, la societ\u00e0 venne rilevata in extremis dall'imprenditore locale Giuseppe Bruscoli: nonostante all'inizio del ritiro fossero presenti solo sette giocatori in rosa, il ds Graziani costru\u00ec con grande abilit\u00e0 una rosa competitiva, che venne affidata all'emergente Daniele Arrigoni. I biancorossi chiusero la stagione regolare al quarto posto, qualificandosi per i play-off: spareggi ai quali eliminarono prima la e poi il , in una finale secca disputatasi ad Arezzo, guadagnando quindi la promozione in Serie C1 dopo sette anni. La finale venne decisa da un gol di capitan Armando Ortoli al 67', per la gioia dei circa 4000 tifosi pesaresi presenti.\nDurante quella stessa stagione, nelle prime ore del 2 novembre 1999 muore all'et\u00e0 di 24 anni in un incidente stradale il centrocampista Christian Zanvettor.\nIn Serie C1 la Vis venne collocata in un girone meridionale pieno di nobili decadute (Palermo, Messina, Catania, Napoli), ed ottenne la salvezza per quattro anni di fila: i primi tre anni direttamente al termine della stagione regolare, il quarto (stagione 2003-2004) ai play-out contro il Patern\u00f2, vinti con non poca fatica per 2-1 al Benelli (grazie ad una doppietta di Ferraro), dopo lo 0-0 in terra siciliana. La stagione seguente fu disastrosa, con scioperi per mancati pagamenti e scarsi risultati sportivi, che portarono alla retrocessione diretta in Serie C2 dei biancorossi.\nIn questi anni in Serie C1 si susseguirono diversi allenatori: Sala, Dal Fiume, Fabbri, la coppia Nemo-Mazzoli e per ultimi Lorenzini e Piccioni.\nLa Vis Pesaro 1898 pass\u00f2 dalla presidenza Bruscoli a quella del binomio Viviani-Piccioni (allenatore) ma nell'estate del 2005 venne esclusa dal campionato per non aver presentato nessuna documentazione relativa ai pagamenti, catapultando nuovamente la societ\u00e0 nel dilettantismo. Nonostante ci\u00f2 Viviani e Piccioni rimasero al loro posto continuando ad accumulare debiti.\nNella stagione 2005-2006 i biancorossi debbono quindi disputare la stagione nel \"purgatorio\" della Promozione marchigiana (girone A), palcoscenico inusuale per una compagine che ha militato per decenni fra i professionisti. Nell'annata pi\u00f9 buia che il calcio pesarese abbia mai conosciuto, dove l'amministrazione comunale neg\u00f2 persino il campo di gioco alla societ\u00e0 per i mancati pagamenti, la Vis Pesaro 1898 and\u00f2 ai play-out contro l'Ostra e retrocedette dopo aver perso per ben 4-1 in casa e poi vinto inutilmente 1-0 in terra anconetana. Il fallimento non arrivava ed il sindaco ventilava l'ipotesi di costruire una seconda squadra cittadina.\nA salvare i pesaresi dalla Prima Categoria \u00e8 proprio il fallimento della Vis Pesaro 1898 decretato il 24 luglio 2006 dopo una serie di perquisizioni e di sequestri di documentazione che portarono alla bancarotta fraudolenta (1,5 milioni con l'erario, 3,7 milioni il totale).\nCi furono estenuanti trattative per una fusione tra le macerie della Vis Pesaro (il sindaco riusc\u00ec a trattenere il settore giovanile vissino iscrivendolo ad un campionato juniores sotto il nome di F.C. Pesaro) e il Villa 95 oppure con il Real Montecchio, ma queste ipotesi non andarono a buon fine. Venne cos\u00ec fondata una nuova societ\u00e0, attraverso l'acquisizione dei diritti di partecipazione al Campionato di Promozione dalla societ\u00e0 dell'Usi Urbinelli, basata a Borgo Santa Maria, che si estinse per lasciare spazio alla nuova societ\u00e0, l' \"Associazione Sportiva Dilettantistica Nuova Vis Pesaro 2006\" che aveva come presidente Lorenzo Rossi.\nNel campionato di Promozione 2006-2007, la Nuova Vis Pesaro, dopo un avvio stentato, culminato con l'esonero dell'allenatore Fontana, viene affidata a Severini e si classifica terza alle spalle di ed Urbania Calcio.\nDopo aver vinto anche la prima edizione della Coppa Marche di categoria contro la (altra finalista del girone B), la squadra pesarese vinse i play-off nella finale sul neutro di Urbino contro l'Urbania Calcio (3-2), accedendo cos\u00ec al Campionato marchigiano di Eccellenza.\nNella stagione 2007-2008 la squadra partiva per fare un campionato di vertice ed invece si \u00e8 trovata clamorosamente invischiata nei bassifondi fino a retrocedere in Promozione dopo la sconfitta nei play-out giocato contro la Monturanese.\nDurante gli otto mesi della stagione 2007-2008 si susseguono tre presidenti: Lorenzo Rossi, Marco Zanotti e Fulvio Urbinelli; sostituiti 4 allenatori: Fulgini, Gianluca De Angelis, Carlo Casadei e nelle ultime partite Maurizio Renzi, in carica come allenatore della Juniores vissina; tesserati 49 giocatori; oltre ad alternare cariche e incarichi di passaggio con figure come direttore generale, team manager, amministratore delegato, psicologo.\nNell'estate del 2008, la Vis Pesaro si unisce al Villa Pesaro, squadra del quartiere di Villa Ceccolini che milita in Promozione, dando vita ad una nuova societ\u00e0: l'A.S.D. Futbol Pesaro 1898. Essa ha come obiettivo il rilancio del calcio pesarese, unendo le forze imprenditoriali in un consorzio. Ma la scomparsa del marchio storico, sebbene temporaneo, ha creato molti malumori nei tifosi pesaresi.\nIl 31 maggio 2009, superando il Montegiorgio per 1-0 (rete del pesarese Thomas Paoli al 2') nella finale play-off regionale del campionato di Promozione, l'A.S.D. Futbol Pesaro 1898 conquista la promozione al campionato di Eccellenza.\nCome promesso dalla societ\u00e0 a inizio stagione, al primo salto di categoria sarebbe ritornato lo storico nome, promessa mantenuta e, nella stagione 2009-2010, scender\u00e0 in campo l'A.S.D. Vis Pesaro 1898.\nNella stagione 2009-2010 la Vis, guidata da Massimo Scardovi, si rende protagonista di un campionato dai due volti: ad un girone d'andata di ottimo livello, caratterizzato inoltre dai successi in casa di Samb e Fermana, fa seguito un girone di ritorno nel quale non ottiene nemmeno una vittoria (undici pareggi e otto sconfitte) e raggiunge la salvezza matematica solo all'ultima giornata, pareggiando 0-0 al Benelli contro la Castelfrettese. A guidare la squadra, nelle ultime tre giornate, \u00e8 Giorgio Clementoni, subentrato all'esonerato Scardovi.\nGli anni duemiladieci.\nLa stagione 2010-2011 vede la Vis stazionare praticamente per tutta la stagione al limite della zona play-off che raggiunge con il quinto posto finale. I biancorossi, guidati da Simone Pazzaglia, entrano dunque ai play-off regionali da sfavoriti ma riescono nell'impresa di eliminare la Fermana (2-0 al Benelli; 1-1 al Recchioni) che era giunta 24 punti pi\u00f9 avanti in classifica. Nella finale il Tolentino viene sconfitto 1-0 (gol di Bellucci) e cos\u00ec la Vis pu\u00f2 tornare a giocare una partita interregionale 6 anni dopo il fallimento. L'avversario nei play-off nazionali \u00e8 il Massa Lombarda. L'andata della partita Vis Pesaro-Massa Lombarda viene giocata allo stadio Benelli di Pesaro il 29 maggio 2011, e si conclude con la vittoria della Vis Pesaro per 2-1. Il ritorno viene giocato invece il 5 giugno 2011, in terra emiliana. A poco meno di 10 minuti dalla fine, la Vis stava perdendo 1-0 ed era virtualmente fuori dagli spareggi, in virt\u00f9 del gol segnato in trasferta dal Massa Lombarda nella partita di andata, ma a pochi minuti dalla fine il giocatore vissino Vicini mette la palla in rete, riuscendo cos\u00ec a pareggiare il risultato e portando la Vis Pesaro nella finale degli spareggi interregionali, valida per la qualificazione in Serie D. L'ultimo avversario della Vis Pesaro della stagione 2010-2011 \u00e8 il Pisa Sporting Club, seconda squadra della citt\u00e0 toscana, che viene liquidato al Benelli 3-1 (doppietta di Bellucci e gol di Zonghetti) dopo lo 0-0 in terra toscana. La Vis Pesaro pu\u00f2 cos\u00ec brindare al ritorno in Serie D. Nel campionato interregionale la squadra biancorossa viene inserita nel gruppo F, composto da squadre marchigiane, romagnole, abruzzesi e molisane; dopo un buon girone d'andata la squadra ottiene risultati peggiori in quello di ritorno e, dopo un cambio in panchina, la squadra ottiene la salvezza alla fine del campionato.\nIl torneo 2012-2013 \u00e8 il migliore della decade per la squadra biancorossa, guidata da Giuseppe Magi: la Vis conclude la stagione al quinto posto e si qualifica per i play-off, dove supera 2-1 il Termoli in semifinale ma deve arrendersi per 4-1 alla Maceratese in finale. Anche la stagione successiva viene ricordata per gli ottimi risultati conseguiti, nonostante una rosa infarcita di giovani: la Vis chiude infatti il campionato al sesto posto e si tiene per tutta l'annata al largo della zona retrocessione.\nBen pi\u00f9 difficile \u00e8 il campionato 2014-2015: questa volta i giovani non bastano e la squadra staziona sempre nei bassifondi della classifica nonostante il cambio di ben 3 allenatori (Possanzini, Bonvini, Ceccarini). La Vis chiude penultima e retrocede direttamente in Eccellenza.\nIl 1\u00ba settembre 2015 viene ufficializzato il ripescaggio in Serie D, campionato a cui quindi la Vis parteciper\u00e0 per il quinto anno consecutivo. Alla guida dei biancorossi c'\u00e8 Simone Pazzaglia, gi\u00e0 in panchina nelle stagioni 2010-2011 e 2011-2012. Alla fine del girone di andata, con la squadra terzultima, Pazzaglia viene esonerato e gli subentra Daniele Amaolo. Sotto la guida di Amaolo, la Vis conquista 28 punti nel girone di ritorno, ottenendo la salvezza diretta con un turno di anticipo e chiudendo undicesima in campionato.\nNella stagione 2016-2017 la Vis viene affidata a mister David Sassarini, tecnico ligure che, con il suo gioco arioso basato principalmente su possesso e azioni palla a terra, conduce la squadra biancorossa ai play-off da quarta classificata. Agli spareggi, la Vis vince prima la semifinale 1-0 a L'Aquila contro il San Nicol\u00f2 (gol di Rocco Costantino) e poi pareggia 1-1 al benelli con l'Olympia Agnonese (sempre con gol di Costantino), vincendo di fatto la finale grazie alla miglior posizione finale in classifica. In estate la societ\u00e0 decide di rinunciare alle ambizioni di ripescaggio in Lega Pro, principalmente a causa dell'onerosa tassa richiesta dalla FIGC.\nSuccessivamente, le strade di Vis e Sassarini si separano: per guidare la squadra biancorossa viene scelto un altro allenatore ligure, Giancarlo Riolfo. La Vis gioca un campionato di vertice, che la vede alternarsi a pi\u00f9 riprese in prima posizione con il Matelica: all'ultima giornata, il 6 maggio 2018, battendo il Castelfidardo per 4-2 effettua un rocambolesco sorpasso sulla squadra maceratese tornando dopo 13 anni in Serie C.\nDal successivo 1\u00ba luglio, poi, con il passaggio nei professionisti, la societ\u00e0 prende il nome di \"Vis Pesaro dal 1898 S.r.l.\" e diventa partner tecnico, ufficiosamente seconda squadra, della , prelevando diversi giocatori in prestito dalla squadra blucerchiata. La guida tecnica della squadra viene affidata a Leonardo Colucci. Nel girone d'andata la Vis si distingue come una delle rivelazioni del campionato, chiudendo al quarto posto con 29 punti. Di diverso tenore il girone di ritorno, durante il quale la squadra raccoglie appena 13 punti: ci\u00f2 non pregiudica per\u00f2 l'obiettivo di inizio stagione, ovvero la salvezza, che viene raggiunta con una giornata di anticipo rispetto alla chiusura della stagione regolare.\nColori e simboli.\nStemma.\nLo stemma storico della Vis Pesaro \u00e8 costituito da uno scudetto partito di rosso e bianco, chiuso superiormente da un capo rosso contenente la denominazione sociale e recante in posizione centrale un pallone da calcio. \u00c8 altres\u00ec segnalato l'uso di un emblema circolare palato nelle due tinte istituzionali, con al centro la ragione sociale affiancata al disegno del pallone.\nAll'atto della rifondazione del 2006, la Nuova Vis Pesaro scelse di adottare semplicemente lo stemma araldico della citt\u00e0 (\"d'azzurro alla rovere d'oro con i rami incrociantisi in decusse, attraversata nel tronco da due fedi di carnagione, manicate di rosso. disposte una su l'altra, e da un listello caricato del motto \"Perpetua et firma fidelitas\"; alla campagna inquartata di argento e di rosso\") sormontato da un capo rosso recante l'epigrafe \"Vis Pesaro 1898\".\nNel 2016 \u00e8 infine subentrato un logotipo costituito da uno scudo bianco bordato di rosso, solcato da un'ampia V di colore rosso e smezzato da una fascia ricurva egualmente rossa, atta a contenere la ragione sociale; completano l'insieme l'anno di fondazione (collocato centralmente nel terzo superiore) e un pallone da calcio \"vecchio stile\" (in capo).\nStrutture.\nStadio.\nLa Vis Pesaro disputa le gare interne presso lo stadio Tonino Benelli della citt\u00e0 di Pesaro.\nAllenatori e presidenti.\nDi seguito la cronologia degli allenatori e dei presidenti:\nTifoseria.\nStoria.\nI primi gruppi organizzati fanno la loro comparsa alla fine degli anni '70. Nel 1979 nascono gli \"Ultras Vis Boys\", abbreviato UvB, che diventeranno in breve tempo il gruppo principale e piu caldo del tifo biancorosso. Il loro simbolo \u00e9 un teschio con il basco e il coltello tra i denti. Per oltre trent'anni seguono le sorti della Vis Pesaro in giro per l'Italia da Nord a Sud. I Vis Boys si distinguono per il loro calore e per il colore sia in casa che in trasferta. In questi anni non mancano episodi di violenza sia nei derby pi\u00f9 sentiti, Rimini e Fano, ma anche con tifoserie come Padova, Ternana, Civitanova e altri. Per quanto riguarda le amicizie sono da citare quelle che ci furono con il Settembre Bianconero Ascoli e con i Vikings Matera. Anche se per breve tempo, ci fu un'amicizia con la Giovent\u00fa Giallorossa Messina. L'unico vero gemellaggio per\u00f2 \u00e8 quello con la Pistoiese nato l'8 marzo 1992.\nDopo lo scioglimento dei Vis Boys, nel corso degli anni sono nati nuovi gruppi organizzati, oltre a quelli gia esistenti, tutti situati in Tribuna Prato: \"Pesaro Ultras 1898\", \"Vecchia Guardia 1979\", \"Giovent\u00f9 Pesaro\", \"Porto Pesaro 1982\" e \"Antico Baluardo\".\nNonostante la squadra abbia partecipato negli ultimi 13 anni a campionati dilettantistici senza grandi risultati, molti giovani si sono avvicinati allo stadio e questo \u00e8 stato importante perch\u00e9 a differenza di altre piazze si \u00e8 vissuto un gran ricambio generazionale. Nel 2018 con la vittoria del campionato di Serie D e il ritorno in Serie C dopo tanti anni, molti \"vecchi\" hanno ripreso il proprio posto sui gradoni.\nDa segnalare infine che nonostante i tanti anni disputati a livello dilettantistico la tifoseria pesarese \u00e8 stata spesso colpita da procedimenti di allontanamento dagli stadi che hanno portato, dal 2010 a oggi, all'emanazione di oltre 60 Daspo.\nGemellaggi e rivalit\u00e0.\nL'unico gemellaggio vero e proprio che la tifoseria pesarese possiede \u00e8 quello con i tifosi della Pistoiese, nato nel 1992. Esistevano gemellaggi ormai sciolti con la tifoseria dell'Ascoli (Settembre BiancoNero) e quella del Matera (Viking Matera).\nLe rivalit\u00e0 principali della tifoseria pesarese sono il Fano e il Rimini. Altre rivalit\u00e0 sono con le tifoserie di Fermana, , Sambenedettese, Maceratese, Avezzano, Jesina, Ternana, Gubbio, Civitanovese, Teramo Calcio, Giulianova, Triestina, Ravenna.\nRivalit\u00e0 Via Pesaro-Fano.\nIl derby tra Alma Juventus Fano e Vis Pesaro contrappone le due principali squadre della provincia di Pesaro e Urbino. \u00c8 la sfida pi\u00f9 sentita da entrambe le tifoserie, storicamente rivali, oltre a essere la pi\u00f9 disputata tra i principali derby marchigiani sia in assoluto (101 volte)[10], sia contando solo i tornei professionistici (62 volte). Data la notevole vicinanza tra Pesaro e Fano, distanti meno di dieci kilometri, molti di questi incontri si sono disputati in occasione della Coppa Italia Serie C.\nIl primo incontro tra granata e biancorossi avvenne in Serie C 1938-1939, con entrambe le squadre partecipanti al girone F della terza serie. Il 100\u00ba derby della storia si \u00e8 disputato il 24 ottobre 2020 in Serie C. L'incontro pi\u00f9 recente \u00e8 stato in Serie C 2020-2021.\nVittorie Fano= \nVittorie vis Pesaro=\nOrganico.\nRosa 2021-2022.\n\"Aggiornata al 22 gennaio 2022.\""}
{"id": "551189", "revid": "72396", "url": "https://it.wikipedia.org/wiki?curid=551189", "title": "NickServ", "text": "NickServ \u00e8 un servizio utilizzato nella maggior parte delle reti IRC. Con NickServ \u00e8 possibile effettuare la registrazione del nickname in uso, o accedere alle varie informazioni e impostazioni.\nA cosa serve.\nLa registrazione del nick serve ad evitare che un'altra persona non autorizzata impersoni l'utente intestatario. Infatti per poter utilizzare un nick protetto, bisogna identificarsi, cio\u00e8, inserire una password scelta da noi. Nel caso si dimenticasse la password, contattando un amministratore dei servizi (services admin), \u00e8 possibile farsela inviare via email (specificata nella registrazione).\nCome si utilizza.\nLe sintassi sono uguali a tutti gli altri servizi Anope\nRegistrazione.\nPer registrare un nickname la sintassi \u00e8:\n /ns register \"password\" \"e-mail\"\nIn alcuni server, l'abbreviazione \"/ns\" non \u00e8 permessa ed \u00e8 necessario utilizzare la forma completa:\n /msg nickserv register \"password\" \"e-mail\"\nIdentificazione.\nUna volta che si \u00e8 registrato un nick, per utilizzarlo \u00e8 necessario identificarsi ogni volta che ci colleghiamo al server. La sintassi \u00e8:\n /ns identify \"password\"\nTrovare informazioni.\n\u00c8 possibile trovare alcune informazioni relative ai nick registrati. La sintassi \u00e8:\n /ns info \"nick\"\nPer gli operatori/amministratori del server, \u00e8 possibile utilizzare l'attributo \"all\" che fornisce pi\u00f9 informazioni cos\u00ec:\n /ns info \"nick\" all\nAltro.\nPer tutti gli altri comandi di NickServ \u00e8 opportuno digitare uno dei seguenti comandi:\n /ns help\n /msg NickServ help"}
{"id": "551190", "revid": "121369603", "url": "https://it.wikipedia.org/wiki?curid=551190", "title": "Enrique Balbontin", "text": "Biografia.\nDi padre spagnolo e madre italiana, Enrique Balbontin \u00e8 laureato in Giurisprudenza all'Universit\u00e0 degli Studi di Genova.\nSi iscrive alla Scuola di Spettacolo del Teatro di Campopisano e nel 1997 comincia a collaborare con i \"Cavalli Marci\", storico gruppo comico genovese, partecipando alla loro prima \"ventiquattrore\" di cabaret: si esibisce nelle vesti di Minghio Pegas\u00f9, uno studioso giapponese profondo conoscitore delle usanze e delle tradizioni del suo Paese. Viene notato da alcuni impresari locali e scritturato per vari spettacoli, con i quali, insieme a Fabrizio Casalino, conosciuto come \"Giginho\", ottiene un buon successo.\nIn seguito lavora, sempre con Casalino, in alcune trasmissioni radiofoniche locali, presso l'emittente privata Radio Babboleo, ottenendo un grande seguito. L'anno dopo, nel 1999, con un altro cabarettista genovese, Andrea Ceccon, crea il gruppo comico \"La notte dei Fufu\", che parteciper\u00e0 l'anno successivo alla trasmissione \"Zelig\".\nNel 2001 partecipa alla prima edizione della trasmissione \"Bulldozer\", su Rai 2, condotta da Enrico Bertolino e Federica Panicucci, dove le \"lezioni di savonese\" fanno la loro comparsa. Viene notato da Diego Abatantuono che lo scrittura nel suo programma televisivo \"Colorado Caf\u00e8\", in onda su Italia 1 dove interpreta \"lobophone\".\nPer diversi anni sar\u00e0 ospite fisso della trasmissione, interpretando il personaggio di \"Enraz del Centro Ciocchi Savona\", un improbabile professore madrelingua di dialetto savonese che, nello sketch \"S\u00ec, io parlo savonese\", traduce con espressioni ironiche e una marcata inflessione ligure alcune frasi da conversazione della lingua italiana.\nNel 2004, sull'onda del successo ottenuto, scrive il libro \"Son tutti finocchi col culo degli altri\", pubblicato da Mondadori.\nNel 2005 ha avuto la prima esperienza cinematografica con la partecipazione a \"Eccezzziunale veramente - Capitolo secondo... me\", sequel del celebre film cult di Diego Abatantuono, \"Eccezzziunale... veramente\".\nNel 2008 \u00e8 ospite nella trasmissione \"Mai dire...\" con Andrea Ceccon.\nDa qualche anno conduce, con Ceccon, il programma \"Torta di riso\" su AXN (canale Sky 119), dove commentano divertenti video amatoriali.\nRecentemente ha curato la prefazione del libro \"Bande d'u Dio - Generazione combustibile (?)\" (Coedit), scritto da Mario Marengo, ambientato a Spotorno (SV) e pubblicato da Coedit nel settembre 2009. Balbontin e Marengo sono amici di vecchia data e hanno collaborato nel programma radiofonico \"Buona domenicona\", in onda su Radio 105 nel 2006.\nTra marzo e aprile 2011 ha partecipato alla diretta di alcune puntate de \"Lo Zoo di 105\", sempre su Radio 105, rendendosi protagonista di un incontro/scontro con Leone Di Lernia e di alcuni sketch comici."}
{"id": "551191", "revid": "122559648", "url": "https://it.wikipedia.org/wiki?curid=551191", "title": "Girante", "text": "La girante \u00e8 un organo rotante presente nelle macchine rotanti a fluido.\nNelle macchine motrici, la girante \u00e8 la parte che viene mossa dal fluido, dal quale riceve energia.\nNelle macchine operatrici, \u00e8 la girante, invece, che col suo moto trasmette al fluido l'energia (che pu\u00f2 essere sia cinetica, sia di pressione, sia entrambe). \nFunzione.\nTramite la girante avviene lo scambio di energia meccanica fra il fluido e la macchina. In una macchina operatrice tale energia sar\u00e0 riconducibile a quella spesa dal motore per azionare la macchina, in quelle motrici all'energia meccanica prelevabile dall'albero di uscita. Questo bilancio non sar\u00e0 in definitiva perfetto per via di forme di dissipazione che si manifestano come calore disperso e non recuperabile nell'ambiente.\nNelle parti statiche della macchina (dette \"statoriche\"), si ha solo trasformazione da energia cinetica in pressione o viceversa.\nTipo di girante.\nData la ampia gamma di macchine realizzate, le giranti possono avere geometrie molto diverse:\nAccorgimenti.\nLa girante lavora all'interno di una voluta, per migliorare il rendimento e ridurre le perdite dato dall'attrito del fluido spostato dalla girante e che si riversa sulla parete della voluta si possono attuare come rimedi:"}
{"id": "551198", "revid": "92723", "url": "https://it.wikipedia.org/wiki?curid=551198", "title": "Libro di Ester", "text": "Il Libro di Ester (ebraico \u05d0\u05e1\u05ea\u05e8; greco \u1f18\u03c3\u03b8\u03ae\u03c1; latino \"Esther\") \u00e8 un testo contenuto nella Bibbia ebraica (Tanakh) e cristiana.\n\u00c8 scritto originariamente in ebraico e, secondo l'ipotesi maggiormente condivisa dagli studiosi, la sua redazione definitiva, ad opera di autori ignoti, si colloca verso la fine del II secolo a.C. in Mesopotamia, probabilmente a Babilonia.\n\u00c8 composto da 10 capitoli, che raccontano la storia dell'ebrea Ester, ragazza orfana, cugina di Mardocheo (Est 2:15), che diventa moglie del re persiano Assuero (V secolo a.C.) e salva il popolo ebraico dai complotti del malvagio Aman.\nIl testo greco di Ester nella traduzione detta dei Settanta \u00e8 notevolmente pi\u00f9 ampio ed \u00e8 basato su un diverso testo ebraico in cui il traduttore avrebbe aggiunto solo i testi dei due editti reali. Il testo greco si differenzia da quello masoretico anche per il suo contenuto teologico. Mentre nel testo ebraico Dio non viene mai nominato, in quello greco il ribaltamento del destino di morte degli ebrei viene attribuito al suo intervento. Ebrei e protestanti considerano canonico solo il testo masoretico, mentre i cattolici ritengono ispirati sia il testo masoretico sia quello greco.\nComposizione del testo.\nPur narrando eventi che sarebbero avvenuti alla prima met\u00e0 del V secolo a.C., si ritiene che il \"Libro di Ester\" risalga piuttosto alla prima met\u00e0 del II secolo a.C., ai tempi della rivolta dei Maccabei. \u00c8 stato spesso paragonato alla prima parte del \"Libro di Daniele\", e ai libri deuterocanonici di \" Tobia\" e \" Giuditta\" per gli argomenti trattati.\nCi \u00e8 giunto in una versione ebraica ed in una greca - a sua volta in due recensioni -, che \u00e8 pi\u00f9 estesa di quella ebraica di due terzi.\nLa tradizione ebraica considera il libro di Ester una redazione compiuta dalla Grande Assemblea di un testo originale ad opera di Mardocheo.\n\u00c8 l'unico dei libri del Tanakh, di cui non sono stati trovati frammenti tra i Rotoli del Mar Morto.\nNella versione ebraica \u00e8 uno dei due libri della Bibbia in cui non viene mai menzionato il nome di Dio (L'altro \u00e8 il \"Cantico dei Cantici\").\nLa versione greca.\nNella traduzione dei Settanta, sei brani aggiuntivi di notevole ampiezza sono inseriti in un testo molto prossimo alla versione ebraica. Tranne due di essi, che contengono editti reali, gli altri quattro sono traduzioni di un testo ebraico che non ci \u00e8 pervenuto. I capitoli aggiuntivi includono parecchie preghiere a Dio, forse perch\u00e9 la suddetta mancanza di citazioni del nome di Dio nel testo originale era ritenuta inopportuna in un testo sacro. Inoltre, il testo greco contiene molte piccole varianti nel testo principale.\nLa traduzione dei Settanta \u00e8 stata usata da Girolamo nella compilazione della Vulgata latina. Egli, per\u00f2, ha posto le parti mancanti nel testo ebraico in appendice alla traduzione del testo masoretico. In molte bibbie cattoliche i testi sono stati reinseriti all'interno della traduzione del testo masoretico e ci\u00f2 crea qualche incongruenza quando il testo masoretico \u00e8 diverso da quello greco da cui provengono le cosiddette \"aggiunte\". Nella edizione CEI del 2008, invece, si \u00e8 preferito stampare le traduzioni di entrambi i testi, quello greco e quello ebraico, nella loro completezza, uno di seguito all'altro.\nAlcuni studiosi sostengono che le parti presenti nel testo greco e assenti in quello ebraico siano l'opera di un ebreo egiziano, attivo attorno al 170 a.C., che ha tentato di dare al libro un tono pi\u00f9 religioso, e che ha promosso un'interpretazione dei fatti secondo cui a salvare i Giudei \u00e8 stata la loro religiosit\u00e0. Nel tempo in cui il \"Libro di Ester\" \u00e8 stato scritto, il potere straniero che appariva prossimo a minacciare la Giudea erano i Macedoni di Alessandro Magno, che sconfissero l'impero persiano circa centocinquant'anni dopo il tempo in cui \u00e8 ambientato il libro; e la traduzione greca dei Settanta dice chiaramente che Aman, che nel libro complotta per portare alla rovina i Giudei, era macedone mentre il testo in ebraico lo descrive come agaghita.\nL'ultimo versetto del libro, cio\u00e8 la chiusa della versione greca, dice tra l'altro che la traduzione greca di Ester fu portata in Egitto \u00ab\"Nell'anno quarto di Tolomeo e di Cleopatra\"\u00bb. Ci\u00f2 indicherebbe, secondo alcuni, che la versione greca risale almeno all'anno 114 a.C., essendo quello il quarto anno di regno di Tolomeo VIII e di sua moglie Cleopatra II.\nCanonicit\u00e0 e liturgia.\nLa canonicit\u00e0 del libro di Ester e ancor pi\u00f9 quella della versione greca \u00e8 stata oggetto di controversie. Martin Lutero, forse il pi\u00f9 vigoroso critico del \"Libro di Ester\" (anche nella versione ebraica) nell'epoca della Riforma, considerava anche la versione greca di dubbio valore. Il testo greco, quindi, \u00e8 stato rigettato da anglicani e protestanti come possibile fonte di dottrina. Le critiche di Lutero al libro sono state utilizzate per corroborare le accuse di antisemitismo che gli sono state spesso rivolte.\nIl Concilio di Trento, l'apice della Controriforma della Chiesa cattolica, ha dichiarato canonico l'intero libro, tanto nella versione greca quanto in quella ebraica, accogliendo il testo che corrisponde a quello ebraico, pi\u00f9, in aggiunta, le parti della recensione greca dei pi\u00f9 antichi manoscritti, seguendo in ci\u00f2 la Vulgata.\nIl \"Libro di Ester\" \u00e8 usato due volte nel lezionario cattolico attualmente in uso. In entrambi i casi, il testo non \u00e8 tratto solamente dal testo originale ebraico, ma tra le letture sono comprese anche la preghiera di Mardocheo, proveniente dal testo greco.\nNella Bibbia cattolica, per distinguere la versione greca da quella ebraica, i versetti tratti dalla settanta sono tutti numerati da una lettera in apice in progressione:\nLe chiese ortodosse orientali usano la versione dei Settanta del testo, come per tutto l'Antico testamento.\nContenuto del libro.\nIl \"Libro di Ester\" si presenta come la leggenda eziologica della festa dei Purim.\nL'opera si apre \"\"nell'anno secondo del regno di Assuero, il Gran Re\", identificato dai commentatori con Serse I, bench\u00e9 siano state proposte da alcuni anche altre ipotesi: accettando questa identificazione, sarebbe nel 485 a.C. Il prologo, conservato solo nel testo greco e quindi forse posteriore, introduce la figura di Mardocheo, giudeo della trib\u00f9 di Beniamino che vive a Susa, capitale dell'impero persiano e residenza invernale dei Re dei Re a partire dal regno di Dario I. Egli sogna due draghi che con il loro sibilo inducono i popoli a combattere contro il \"popolo dei giusti\"\". Questo sogno premonitore lascia intendere come sui Giudei stia per abbattersi una grave sciagura.\nNel primo capitolo il re Assuero manda a chiamare la sua sposa, la regina Vasti, personaggio di cui non si hanno notizie al di fuori della Bibbia, ma questa \u00e8 intenta a festeggiare nel gineceo e non obbedisce. Allora Assuero la ripudia e si cerca una nuova sposa. La scelta cade sulla giudea \"Adassa\" (in ebraico \"mirto\"), di cui Mardocheo \u00e8 tutore, essendo figlia di un suo zio. Ma Assuero ignora che Adassa appartiene al popolo di Giuda e la conosce come Ester.\nPer i Giudei si avvicina uno dei momenti peggiori della loro storia, giacch\u00e9 Aman, il perfido consigliere del re, di stirpe Agaghita, odia Mardocheo per il fatto che non vuole prostrarsi a lui n\u00e9 rendergli omaggio, e nel terzo capitolo del libro concepisce un piano mostruoso: adoperando il sigillo imperiale che il sovrano gli ha affidato, firma un editto che ordina lo sterminio totale di tutti i Giudei che si trovino all'interno del regno di Assuero.\nNel quarto capitolo, Mardocheo viene a sapere del complotto, si straccia le vesti e si lamenta con alte grida. Passato il momento della disperazione, tuttavia, chiede ad Ester, la giudea di pi\u00f9 alto grado in tutto l'impero, di intercedere presso il sovrano affinch\u00e9 ritiri l'editto. Ma nessuno, pena la morte, pu\u00f2 presentarsi al re senza prima essere convocato (l'usanza registrata in non \u00e8 un'invenzione biblica, anche se appare improbabile che venisse applicata anche alla sposa reale). Allora Ester, dopo aver chiesto a Mardocheo che tutti i Giudei digiunino per lei per tre giorni, si veste a lutto e prega il suo Dio di venirle in soccorso; la lunghissima preghiera \u00e8 riportata nel testo greco, e insiste sul peccato commesso da Israele, che avrebbe scatenato la giusta punizione divina.\nAlla fine, nel capitolo quinto, Ester si presenta ad Assuero in tutta la sua bellezza. Il re, abbagliato, la tocca con lo scettro d'oro e le salva la vita; ella cos\u00ec pu\u00f2 presentare la sua richiesta, che consiste in un invito a cena nei suoi appartamenti con il ministro Aman. Aman nel frattempo, con l'appoggio di amici e della moglie Zeres fa gi\u00e0 innalzare il patibolo su cui spera di far impiccare Mardocheo il giorno successivo.\nNel capitolo sesto, Aman \u00e8 costretto ad onorare pubblicamente l'odiato Mardocheo, dopo aver creduto di essere colui cui era destinato il pubblico trionfo. Ma gli eventi precipitano quando Ester, nel corso del banchetto, accusa Aman di aver condannato a morte tutti i Giudei, e quindi anche lei. Il sovrano monta su tutte le furie ed ordina di appendere Aman a quello stesso patibolo che aveva fatto innalzare per Mardocheo. Cos\u00ec descrive la scena Dante Alighieri:\nNel capitolo ottavo il tutore di Ester giunge al culmine degli onori, poich\u00e9 viene fatto ministro al posto di Aman e gli viene consegnato il sigillo reale. Allora Mardocheo promulga un nuovo editto secondo cui ai Giudei \u00e8 concesso difendersi contro coloro che li attaccheranno, e spinge i Giudei a celebrare con banchetti lo scampato pericolo. Anche in questo caso il testo dell'editto \u00e8 conservato solo nella versione greca.\nNel capitolo nono avviene l'eccidio dei persecutori dei Giudei, perpetrato, con l'aiuto dei funzionari del re, in quello stesso giorno che era stato decretato per la loro rovina: il \"13 di Adar\". Da allora, secondo i dettami di Mardocheo, questo giorno viene ricordato dagli Ebrei come la festa di \"Purim\", da una parola non ebraica ma accadica (parlata dagli antichi babilonesi): \"Pur\", cio\u00e8 \"oggetto per tirare a sorte\", perch\u00e9 Aman aveva scelto tramite il lancio di questi oggetti il giorno in cui si sarebbe dovuto portare a termine il suo piano.\nLo sterminio \u00e8 presentato con numeri iperbolici; cadono vittime anche i dieci figli di Aman. Il tutto si conclude con un grande banchetto. Secondo le istruzioni di Ester, la validit\u00e0 dell'editto \u00e8 prolungata di un giorno per poter completare l'opera; ci\u00f2 serve a giustificare perch\u00e9 nelle citt\u00e0 la festa dei Purim era celebrata dal 13 al 15 di Adar, nelle campagne solo dal 13 al 14. Oggi la festa di Purim \u00e8 celebrata con feste in maschera e corrisponde al carnevale. Il capitolo decimo contiene l'epilogo del racconto.\nNella liturgia ebraica, durante la festivit\u00e0 di Purim viene letto l'intero libro di Ester.\nStoricit\u00e0.\nL'attendibilit\u00e0 storica del \"Libro di Ester\" \u00e8 controversa. Negli ultimi centocinquant'anni, gli studiosi si dividono tra tradizionalisti, che leggono nel \"Libro di Ester\" il racconto di eventi storici, e i critici di questa posizione, che lo interpretano come un'opera di fantasia.\nFin dal XVIII secolo, la mancanza di corrispondenze tra i dettagli della vicenda narrata in questo libro e ci\u00f2 che era noto tramite le fonti classiche della storia persiana, ha indotto alcuni studiosi a dubitare che questo libro fosse storicamente attendibile. \u00c8 stato notato come la struttura della storia si avvicini a quella del romanzo piuttosto che a quella di un'opera storica, e che molti degli eventi narrati non sono plausibili. Questo libro appare pi\u00f9 come un \u00abracconto esemplare\u00bb perfettamente costruito, che un'effettiva narrazione di eventi storici. Basti ricordare l'incredibile equivoco in cui cade Aman, quando suggerisce al re di onorare chi \u00e8 degno di lode con un pubblico trionfo, pensando che questi sia lui e non Mardocheo. Le varie interpretazioni che sono state date da questi studiosi sono trattate nella relativa sezione.\nI tradizionalisti hanno ribattuto sostenendo che quella di Ester pu\u00f2 benissimo derivare da una storia vera. Basando la derivazione di \"Assuero\" da \"Serse\", e identificando quel personaggio del libro con Serse I (486 - 465 a.C.), sono stati evidenziati i paralleli tra la descrizione che di questo ci d\u00e0 Erodoto e quella che emerge dal racconto del \"Libro di Ester\". Talvolta invece Assuero \u00e8 stato identificato da costoro con Artaserse II (405 - 359 a.C). I tradizionalisti hanno cercato di identificare anche altri personaggi della storia con personaggi noti con altri nomi grazie ad altre fonti.\nAttualmente, comunque, la maggior parte degli studiosi non ritengono storico quanto contenuto nel \"Libro di Ester\" e gli esegeti del \"Nuovo Grande Commentario Biblico\" osservano che \"quasi nessuno studioso oggi ammette il carattere storico dell'opera. \u00c8 possibile che la storia rifletta il ricordo di un massacro di Ebrei, minacciato o attuato dall'impero persiano [...] tuttavia la storia, cos\u00ec come la leggiamo ora, \u00e8 frutto di fantasia, composta per scopi pi\u00f9 o meno religiosi, che ripropone ben noti temi della letteratura sapienziale veterotestamentaria\", mentre gli studiosi dell'interconfessionale Bibbia TOB rilevano come \"il racconto non ha carattere storico. Fatta eccezione per il re, gli altri personaggi restano sconosciuti. Sappiamo che la regina di quel regno era costantemente persiana, e che quella di quel tempo si chiamava Amestri. Mai ci fu un \u00abmovimento di rivalsa\u00bb come quello descritto da queste pagine\"; anche gli esegeti della Bibbia Edizioni Paoline - concordemente a quelli dell'\u00c9cole biblique et arch\u00e9ologique fran\u00e7aise (i curatori della Bibbia di Gerusalemme) che rilevano la non storicit\u00e0 di tale libro e come questo tratti \"con molta libert\u00e0 i dati della storia e della geografia\" - ritengono che \"vi sono tali inverosimiglianze nel libro, che bisogna ammettere un apporto leggendario [...] il genere letterario della leggenda non rifugge da simili inverosimiglianze, e qui non si tratta di genere storico\".\nIdentificazione di Assuero e Vasti.\nSerse I.\nLa parola ebraica \"Assuero\" \u00e8 per lo pi\u00f9 fatta derivare plausibilmente dal persiano \"Khshayarsha\", all'origine del greco \"Xerxes\". Pertanto la maggior parte di coloro che vedono un racconto storico nel \"Libro di Ester\", riconoscono in Assuero il re persiano Serse I, figlio di Dario I, che regn\u00f2 dal 486 al 465 a.C., anno in cui fu eliminato da una congiura. Gli storiografi lo ricordano soprattutto per le dure sconfitte che sub\u00ec a Salamina e a Battaglia di Platea dai Greci durante le guerre persiane. Lo storico greco Erodoto riporta che Serse cerc\u00f2 il proprio harem dopo essere stato sconfitto durante le Guerre persiane.\nL'impero su cui egli regna si estende, secondo il \"Libro di Ester\" , dall'India all'Etiopia, ed \u00e8 suddiviso in centoventisette province. Da notare che Erodoto enumera venti satrapie, ma \u00e8 possibile che le province fossero suddivisioni territoriali pi\u00f9 limitate rispetto alle satrapie. In \"Ester\" si accenna all'efficiente sistema posseduto dai Persiani per trasmettere dispacci, cio\u00e8 un sistema viario efficientissimo, percorso da corrieri a cavallo dalla velocit\u00e0 proverbiale. Nel versetto si dice che Assuero \u00ab\"impose un tributo al continente e alle isole del mare\"\u00bb, o secondo altre traduzioni, \u00ab\"i lavori forzati\"\u00bb; questo potrebbe riferirsi al fatto che Serse complet\u00f2 molti dei lavori di costruzioni iniziati dal padre nella citt\u00e0 di Persepoli.\nErodoto non fa cenno in particolare ad alcuna concubina di Serse con l'eccezione dell'autoritaria regina Amestri, figlia di uno dei suoi generali, Otane (Ctesia comunque fa riferimento ad un suocero e generale di Serse di nome Onafa). Amestri \u00e8 stata spesso identificata con Vasti da coloro che difendono la lettura storica. Comunque l'identificazione \u00e8 problematica - Amestri \u00e8 rimasta sempre una figura di potere anche durante il regno di suo figlio, Artaserse I, mentre di Vasti viene narrato l'allontanamento dalla corte nella prima parte del regno di Assuero. Inoltre, sono stati condotti tentativi alternativi di identificarla con Ester, bench\u00e9 il padre di Ester sia un ebreo di nome Abic\u00e0il e lei viene ritratta solo come una delle numerose concubine dell'harem di Assuero.\nArtaserse.\nLa versione del \"Libro di Ester\" riportata nella versione dei settanta comunque traduce il nome di Assuero come \"Artaserse\" - un nome greco derivato dal Persiano \"Artakhshatra\". Anche Giuseppe Flavio riporta che questo era il nome con cui egli era noto ai Greci, e un testo midrashico, \"Esther Rabba\", identifica allo stesso modo Assuero. (Questo non significa che i nomi siano equivalenti: l'ebraico ha una forma per \"Artaserse\" diversa da \"Assuero\", e tanto Giuseppe quanto la Settanta usano la resa greca \"Assuero\" al di fuori del \"Libro di Ester\".\nNel 1923, Jacob Hoschander scrisse \"The Book of Esther in the Light of History\" (Il libro di Ester alla luce della storia), in cui ipotizz\u00f2 che gli eventi narrati nel libro fossero avvenuti durante il regno di Artaserse II Mnemone (re dal 465 al 424 a.C.), nel contesto di uno scontro tra i credenti in uno Zoroastrismo ancora pi\u00f9 o meno monoteista e coloro che volevano tornare al culto Caldeo di Mithra e Anahita.\nL'identificazione con Artaserse II ha avuto pi\u00f9 fortuna di quella con Artaserse I. Comunque Artaserse II aveva una concubina babilonese, Cosmartidene, che fu la madre di suo figlio Dario II (re dal 424 al 405 a.C.). Secondo una tradizione ebraica Ester era la madre di un re Dario e alcuni hanno proposto di identificare Assuero con Artaserse I ed Ester con Cosmartidene.\nCiassare.\nBasandosi sul presupposto che l'Assuero del \"Libro di Tobia\" sia lo stesso del \"Libro di Ester\", alcuni lo hanno identificato con l'alleato di Nabucodonosor Ciassare (che regn\u00f2 dal 625 al 585 a.C.). In certi manoscritti del \"Libro di Tobia\" il primo \u00e8 chiamato \"Achiachar\", che come il greco \"Ciassare\" si ritiene derivi dal persiano \"Akhuwakhshatra\". A seconda dell'interpretazione che si d\u00e0 dei passo del \"Libro di Ester\" , Mardocheo o il suo bisnonno Kish era stato deportato da Gerusalemme con Ieconia da Nabucodonosor, nel 597 a.C.. La prima interpretazione sarebbe coerente con l'identificazione di Assuero con Ciassare. Sono state proposte anche identificazioni con altri monarchi persiani.\nStoricit\u00e0 di Mardocheo.\nIl nome \"Marduka\" o \"Marduku\" (considerato equivalente a \"Mardocheo\") \u00e8 stato trovato come nome di ufficiali nella corte persiana in trenta testi del periodo di Serse e di suo padre Dario, e potrebbe riferirsi anche a quattro individui che possono essere identificati con il Mardocheo biblico.\nQuesta datazione \u00e8 coerente con il testo masoretico che afferma che il bisnonno di Mardocheo, Kis, era stato un ebreo deportato a Babilonia da Nabucodonosor (nel 597 a.C.).\nIl testo masoretico, tuttavia, pu\u00f2 anche essere tradotto che l'ebreo deportato non era Kis, ma Mardocheo stesso e il testo greco non fornisce alcun chiarimento perch\u00e9 afferma che Mardocheo \u00abproveniva dal gruppo degli esuli che Nabucodonosor re di Babilonia aveva deportato da Gerusalemme con Ieconia re della Giudea\u00bb, senza stabilire se Mardocheo appartenga o discenda dal gruppo di esuli. Se l'ebreo deportato fosse Mardocheo, la vicenda non potrebbe essere ambientata alla corte di Serse e ancor meno a quella di Artaserse e il testo biblico conterrebbe un anacronismo.\nStoricit\u00e0 di Aman.\nJacob Hoschander (\"The Book of Esther in the Light of History\", Oxford University Press, 1923) ha sostenuto che la storicit\u00e0 di Aman e di suo padre Ammedata si pu\u00f2 provare dai nomi \"Omano\" e \"Anadato\", menzionati da Strabone come divinit\u00e0 onorate tanto quanto Anahita nella citt\u00e0 di Zela. Hoschander sostiene che non erano divinit\u00e0 come credeva Strabone ma versioni distorte di \"Aman\" e \"Ammedata\", che erano oggetto di culto come martiri. Questi nomi effettivamente non sono attestati tra i nomi di divinit\u00e0 persiane nei testi.\nUna spiegazione alternativa cerca di collegare \"Omano\" con il termine Zoroastriano Vohu Manah, \"retto pensiero\", che comunque nei primi anni della riforma religiosa di Zarathustra non era il nome di una divinit\u00e0 ma di un attributo divino\nPersia e Macedonia.\nNella versione greca dei LXX il testo presenta una curiosa variante, con interessanti implicazioni storiche. Infatti il \"Libro di Ester\" della LXX presenta nel versetto Aman non pi\u00f9 come agaghita, e quindi come amalecita (Agag era il re degli Amaleciti, la prima trib\u00f9 ad attaccare il nascente popolo di Israele, catturato da Saul, beniaminita come Mardocheo, e ucciso da Samuele), bens\u00ec come macedone. Il malvagio progetto di Aman \u00e8 ricondotto insomma non a un odio personale o tribale (Amalek contro Israele), bens\u00ec addirittura politico.\nI rapporti tra Persia ed Ellade furono sempre molto difficili, fino alla conquista dell'impero persiano operata da Alessandro Magno: Aman allora avrebbe agito non solo per odio verso Mardocheo, ma anche perch\u00e9 nemico del re.\nQuesto argomento si basa, comunque, sulla versione greca del libro di Ester e non \u00e8 applicabile al testo masoretico, in cui Aman \u00e8 sempre considerato un agaghita (Ester ; ).\nInterpretazioni.\nInterpretazione narrativa.\nMolti studiosi moderni considerano il \"Libro di Ester\" un'opera di fantasia; la Bibbia dell'editrice cattolica San Paolo lo presenta come \"un racconto a sfondo storico di carattere edificante. Il libro presenta una teologia della storia che unisce la presenza nascosta di Jhwh nel mondo con la responsabilit\u00e0 umana per l'esito positivo degli eventi.\". \nSecondo Adele Berlin, autrice del \"Jewish Publication Society Commentary on Esther\", la versione ebraica del Libro di Ester apparterrebbe al genere letterario della farsa. Il libro sarebbe \u201cun tipo di commedia composta per provocare nel pubblico una semplice, spassionata risata... Per farlo utilizza tipi di personaggi fortemente esagerati o caricaturali, li mette in situazioni impossibili e ridicole e fa ampiamente uso di umorismo verbale e scherzi fisici\u201d. L'aspetto farsesco \u00e8 amplificato nei \"midrashim\" rabbinici, mentre la versione Greca lo attenua notevolmente.\nSecondo rabbi Jose, un \"tanna\" del II secolo, Aman era un astrologo, come astrologi sarebbero stati i consiglieri del re \"conoscitori dei tempi\" (Ester 1,13). Anche la data prevista per l'eccidio potrebbe essere stata stabilita con procedimento astrologico o almeno magico (Ester 9,24). Il ritorcersi delle trame di Aman contro lui stesso avrebbe quindi una componente di polemica satirica contro la superstizione.\nAlcuni hanno letto la storia come una parabola che narra di Giudei fondamentalmente assimilati che scoprono di essere oggetto di antisemitismo, ma anche di essere nella posizione di salvare se stessi e i loro compagni Giudei.\nGli studiosi che attribuiscono all'opera un carattere narrativo riconoscono che il nome di Assuero \u00e8 basato su quello di Serse, ma ritengono che non vengano narrate le imprese del vero re persiano: il \"Libro di Ester\" sarebbe un racconto di intrighi di palazzo, di un tentato genocidio e di una coraggiosa regina giudaica.\nInterpretazione allegorica.\nAlcuni interpreti cristiani hanno cercato di vedere questa vicenda come un'allegoria cristiana, rappresentando il rapporto tra la chiesa come 'sposa' e Dio. Questa lettura \u00e8 in relazione con la lettura allegorica che viene data del Cantico dei Cantici, e al tema della 'Sposa di Dio', che nella tradizione ebraica si manifesta come la Shekinah.\nRestando all'interno della tradizione ebraica, nella quale il rotolo fu concepito e redatto, il libro di Esther rappresenta uno dei pi\u00f9 importanti riferimenti kabbalistici: in ebraico \"Meghillat Esther\" significa infatti \"Rotolo di Esther\", ma anche \"Rivelazione di quanto \u00e8 nascosto\". Secondo questa tradizione, nel rotolo di Esther sarebbero consegnati i misteri della Direzione Divina della Storia (Provvidenza nascosta) ed \u00e8 questo il motivo per il quale il nome di Dio non \u00e8 mai citato in questo libro (sebbene la traduzione greca abbia voluto correggere quella che considerava come una svista, inserendone il nome e cos\u00ec avrebbe cambiato significato al testo). Secondo Maimonide, alla fine dei tempi, solo il rotolo di Esther testimonier\u00e0 della veridicit\u00e0 della Presenza Divina nella Storia (Shekinah esiliata insieme alla Saggezza di Israele e al popolo ebraico) e l'umanit\u00e0 s'impegner\u00e0 allora a capire che per conoscere \"Dio\" e il modo in cui egli si manifesta, bisogna prima comprendere il significato del tetragramma ineffabile.\nInterpretazione morale.\nIl libro esalta la tesi, assai cara alla Bibbia, del ribaltamento del destino deciso da uomini empi: l'ingiusto, che sembra destinato al successo, viene invece rovesciato e subisce la stessa punizione che aveva preparato per il giusto; quest'ultimo invece viene glorificato. Si noti che anche nell'Esodo era accaduta la stessa cosa: gli egiziani mettono a morte i primogeniti degli Ebrei, e JHWH mette a morte i primogeniti degli egiziani. Tutto ci\u00f2 rivela l'azione decisiva del Signore nella storia umana e si trasforma in un appello alla speranza, proprio quando la morte appare l'unico destino possibile, cos\u00ec come accadeva durante la persecuzione di Antioco IV Epifane, l'epoca durante la quale forse il testo \u00e8 stato composto.\nIpotesi di derivazione dalla mitologia babilonese.\nLa scuola di pensiero della \"Storia delle religioni\", che ha riscosso una certa fortuna tra la fine del XIX e l'inizio del XX secolo, ha contestato la storicit\u00e0 delle narrazioni bibliche comparandole con miti pagani.\nDalla fine del XIX secolo in poi, parecchi studiosi hanno vagliato la tesi secondo cui il \"Libro di Ester\" fosse in realt\u00e0 un mito da mettere in relazione con la festa primaverile dei Purim, che poteva aver avuto origine da diverse tradizioni, cananee, accadiche e semite occidentali. Il fatto che gli eventi del \"Libro di Ester\" diano origine alla festa primaverile dei Purim \u00e8 stata la ragione per cui alcuni studiosi hanno sostenuto che questa storia derivi da un mito che volto alla spiegazione del rinnovamento dei cicli della natura in primavera e della cacciata del capro espiatorio all'inizio del nuovo anno; secondo questa interpretazione la storia racconta del trionfo delle divinit\u00e0 babilonesi Marduk e Ishtar sulle divinit\u00e0 dell'Elam. Poich\u00e9 tra la fine del XIX e l'inizio del XX secolo essi non avevano accesso ai testi Ugaritici, hanno cercato una possibile origine di questo mito nella tradizione Accadica piuttosto che tra le culture semitiche occidentali.\nBench\u00e9 al giorno d'oggi questa teoria non goda di grande favore tra gli studiosi di storia delle religioni, \u00e8 molto nota; viene approfondita nel lavoro di Theodore Gaster.\nIn seguito queste argomentazioni sono state contestate:\nGenere letterario.\nSecondo Adele Berlin, il libro di Ester \u00e8 una commedia o meglio una farsa ed \u00e8 \"il pi\u00f9 spiritoso dei libri della Bibbia, sempre divertente e a tratti straordinariamente buffo\". Questo carattere si \u00e8 ulteriormente ampliato nei midrash rabbinici, che aggiungono spesso dettagli carnevaleschi, carichi di greve umorismo. La versione greca diluisce questi aspetti, perch\u00e9 preoccupata di rispettare le norme giudaiche. Ecco perci\u00f2 che Ester viene meglio caratterizzata come una pia ebrea, pronta alla preghiera e al rispetto delle norme alimentari kosher. Disprezza Assuero perch\u00e9 non \u00e8 circonciso.\nReinterpretazioni della storia.\nLa versione cinematografica classica della storia il film \"Ester e il re\", del 1960, diretto da Raoul Walsh e interpretato da Joan Collins e Richard Egan.\nEsistono parecchi dipinti che ritraggono Ester, tra i quali uno di John Everett Millais.\nVeggieTales ha anche prodotto una versione animata dal titolo \"Esther: The Girl Who Became Queen\".\nNicky the Pear ha anche prodotto una versione animata da titolo \"Esther, the Graveyard Shift\"."}
{"id": "551199", "revid": "67848", "url": "https://it.wikipedia.org/wiki?curid=551199", "title": "Meghillat Ester", "text": ""}
{"id": "551200", "revid": "298229", "url": "https://it.wikipedia.org/wiki?curid=551200", "title": "3000 metri siepi", "text": "I 3\u00a0000 metri siepi sono una specialit\u00e0 sia maschile che femminile dell'atletica leggera, che fa parte del programma olimpico.\nLa specialit\u00e0 sembra sia nata nel 1850 da un'idea di alcuni studenti di un college di Oxford, i quali pensarono ad una competizione podistica nella quale gli atleti avrebbero dovuto superare barriere e pozze d'acqua.\nLa proposta ebbe successo tanto che la disciplina venne inserita nei Giochi olimpici di . Inizialmente la distanza da percorrere era 2500 metri ma nel 1920 si decise di optare per la lunghezza che si corre tutt'oggi, ovvero 3000 metri. Il primo record ufficialmente ratificato fu quello dell'ungherese S\u00e1ndor Rozsny\u00f3i che nel 1954 lo fiss\u00f2 in 8'49\"6.\nCaratteristiche.\nGli atleti devono percorrere 3000\u00a0m in pista, con la difficolt\u00e0, rispetto ai 3000 metri piani, di dover saltare 35 ostacoli alti 91 centimetri (76 per le donne), di cui 28 normali e 7 con l'acqua: 5 per ognuno dei 7,5 giri da 400\u00a0m da effettuare. Dei 5 ostacoli del giro, quattro sono barriere mobili (ma stabilizzate da pesanti supporti di ferro) posizionate sulla pista, mentre il penultimo ostacolo consiste in una barriera simile seguita da una vasca piena d'acqua, scavata all'interno della pista, da cui gli atleti devono uscire.\nLa vasca, detta riviera, misura 3,66 \u00d7 3,66 metri a profondit\u00e0 variabile, in quanto il pavimento della vasca \u00e8 inclinato; per questo motivo la profondit\u00e0 dell'acqua diminuisce in altezza via via che ci si allontana dalla rampa. Tutte queste caratteristiche fanno s\u00ec che i 3000 m siepi siano considerati una gara di mezzofondo che contempla anche particolari aspetti tecnici, legati a siepi e riviere da superare.\nQuasi tutte le moderne piste d'atletica hanno la riviera piazzata all'interno della seconda curva (il che comporta che il giro misuri leggermente meno di 400\u00a0m). In passato era comune trovare la riviera all'esterno della curva, soluzione pi\u00f9 scomoda in quanto restringe notevolmente il raggio della curva stessa, questa particolarit\u00e0 la si pu\u00f2 trovare sulla pista di Taegu.\nIn campo maschile, negli ultimi 30 anni, gli atleti del Kenya hanno esercitato un dominio pressoch\u00e9 assoluto, mentre tra le donne inizialmente sono state protagoniste soprattutto le atlete dell'Europa orientale. La gara dei 3000 siepi femminile \u00e8 stata una delle ultime discipline introdotte nel calendario dell'atletica leggera.\nUna variante della gara \u00e8 rappresentata dai 2000 metri siepi: corsi molto di rado dalle categorie assolute, sono una distanza standard per la categoria under 18.\nRecord.\nL'attuale record mondiale maschile della specialit\u00e0 \u00e8 di 7'53\"63, fatto registrare dal qatariota Saif Saaeed Shaheen il 3 settembre 2004 a Bruxelles, mentre quello femminile \u00e8 di 8'44\"32, stabilito dalla keniota Beatrice Chepkoech il 20 luglio 2018 nel Principato di Monaco.\nMaschili.\n\"Statistiche aggiornate al 28 febbraio 2021.\"\nFemminili.\n\"Statistiche aggiornate al 21 agosto 2021.\"\nLegenda:\nMigliori atleti.\nMaschili.\n\"Statistiche aggiornate al 28 febbraio 2021.\"\nFemminili.\n\"Statistiche aggiornate al 21 agosto 2021.\""}
{"id": "551201", "revid": "599013", "url": "https://it.wikipedia.org/wiki?curid=551201", "title": "\u00d3scar C\u00f3rdoba", "text": "Con la Nazionale colombiana ha preso parte a due Mondiali, USA 1994 e Francia 1998.\nCarriera.\nClub.\nC\u00f3rdoba cominci\u00f2 la sua carriera professionistica nell'Atl\u00e9tico Nacional nel 1988, ma si trasfer\u00ec al Deportivo Cali nel 1989 e and\u00f2 in prestito al Deportes Quind\u00edo nel 1990. Nel 1991 and\u00f2 al Millonarios. Nel 1993 gioc\u00f2 per Once Caldas e per Am\u00e9rica de Cali, squadra con la quale avrebbe vinto il campionato colombiano nel 1997.\nDopo quella vittoria, fu ceduto al Boca Juniors, per un periodo che sarebbe stato il pi\u00f9 proficuo in termini di vittorie della sua carriera. Vincer\u00e0 il campionato argentino di Apertura 1998, di Clausura 1999 e di Apertura 2000, la Coppa Libertadores 2000 e 2001, e la Coppa Intercontinentale 2000.\nPronto a fare il grande salto in Europa, C\u00f3rdoba fu ingaggiato dal di Gaucci, ma dopo solo mezza stagione and\u00f2 in Turchia, al Be\u015fikta\u015f. In Turchia gioc\u00f2 spesso contro un altro portiere colombiano della S\u00fcper Lig, Faryd Mondrag\u00f3n del Galatasaray. Dopo quattro stagioni e la vittoria della S\u00fcper Lig 2002/2003 e della Coppa Turca 2005/2006 si trasfer\u00ec all'Antalyaspor, squadra nella quale annunci\u00f2 il proprio ritiro dopo la stagione 2006-2007. A dispetto dell'annuncio, C\u00f3rdoba ritorn\u00f2 in Colombia e firm\u00f2 per il Deportivo Cali per giocare nella stagione successiva. Alla fine del contratto con il Deportivo Cali firma per il Millonarios dove gioca con distinzione fino al ritiro dal calcio giocato nel dicembre 2009.\nNazionale.\n\u00d3scar C\u00f3rdoba ha debuttato con la Nazionale colombiana il 31 marzo 1993 in un'amichevole contro la . Nella sua carriera ha giocato pi\u00f9 di 70 partite con Nazionale colombiana, che ne fa il portiere con pi\u00f9 presenze nella storia del calcio colombiano. Ha preso parte a due Mondiali, USA 1994 e Francia 1998 e a due Coppe America, nel 1993 e nel 2001 quando la Colombia ha vinto il torneo per la prima volta nella sua storia con C\u00f3rdoba come primo portiere. Ha partecipato come primo portiere alla FIFA Confederations Cup in Francia nel 2003, dove la Nazionale colombiana \u00e8 arrivata quarta.\nIl 10 settembre 2003 \u00d3scar C\u00f3rdoba ha sorpassato il record di 68 presenza di Ren\u00e9 Higuita, diventando il primo portiere colombiano per numero di presenze.\nNel novembre 2003, in una partita per le qualificazioni al Campionato del mondo 2006 contro l' finita 1-1, ha giocato la sua ultima partita per la Nazionale colombiana. \u00c8 stato convocato per l'ultima volta nella Nazionale colombiana in Ottobre 2009 quando \u00e8 stato scelto come terzo portiere per una partita di qualificazione al Campionato del mondo 2010."}
{"id": "551202", "revid": "702184", "url": "https://it.wikipedia.org/wiki?curid=551202", "title": "Tito Ebuzio Helva", "text": "Biografia.\nFu eletto console nel 499 a.C., con il collega Gaio Veturio Gemino Cicurino, nell'anno in cui i romani condussero l'assedio di Fidenae e la presa di Crustumerium; sempre in quell'anno la citt\u00e0 di Preneste lasci\u00f2 il campo dei Latini per allearsi a Roma.\nI rapporti con i Latini, che avevano portato nel 501 a.C. alla nomina di Tito Larcio Flavo a dittatore, il primo nella storia dell'Urbe, stavano rapidamente degenerando verso uno scontro che ormai non sembrava pi\u00f9 procrastinabile.\nIn questa situazione di grave pericolo per Roma Aulo Postumio fu eletto dittatore e Tito Ebuzio fu nominato \"magister equitum\"; i due condussero l'esercito romano alla vittoria nella leggendaria battaglia del Lago Regillo, nel territorio della citt\u00e0 di Tuscolo, contro la lega di citt\u00e0 latine condotte da Ottavio Mamilio e Tarquinio il Superbo.\nLivio narra che durante la battaglia Ebuzio si scontr\u00f2 direttamente con Ottavio Mamilio e rimasero entrambi feriti, Ebuzio al braccio e Mamilio al petto. Ebuzio ferito si ritir\u00f2 nelle retrovie.\nLa battaglia, vinta dai romani, fu durissima e dall'esito incerto, tanto che in seguito i romani fecero discendere la vittoria dall'aiuto dei mitologici Dioscuri, Castore e Polluce. Il dittatore e il maestro di cavalleria tornarono a Roma in trionfo."}
{"id": "551207", "revid": "1723322", "url": "https://it.wikipedia.org/wiki?curid=551207", "title": "Teatro Stabile di Catania", "text": "Il Teatro Stabile di Catania \u00e8 uno dei maggiori centri culturali della citt\u00e0 siciliana. Dispone di una sala, il Teatro \"Giovanni Verga\". Annualmente il cartellone propone una scelta di molti spettacoli, in parte autoprodotti, di alto livello artistico.\nLa storia.\nIl Teatro Stabile nasce il 3 dicembre 1958, nella piccola sala del teatro Angelo Musco (costituito l'anno precedente in quello che prima era un garage in via Umberto) capace di quasi 250 posti, come \"Ente Teatro di Sicilia\". I soci fondatori sono stati un gruppo di amici, fra cui gli attori Turi Ferro e Michele Abruzzo, il notaio Gaetano Musumeci, primo Presidente (in carica fino all'improvvisa morte, avvenuta nel 1979), e Mario Giusti, primo Direttore Artistico (anche lui in carica fino alla morte, avvenuta nel 1988) di questo teatro.\nI fondatori del teatro diedero all'Ente una identit\u00e0 fortemente tradizionale tramite il recupero del patrimonio teatrale siciliano rappresentato dai lavori di Angelo Musco, Luigi Capuana, Giovanni Verga, Federico De Roberto, Nino Martoglio, Antonino Russo Giusti, Giuseppe Macr\u00ec, Luigi Pirandello, Vitaliano Brancati ed Ercole Patti.\nIl successo arride al teatro e si formano sulle assi di quel palcoscenico, sotto la guida dei maestri Michele Abruzzo e Turi Ferro, attori come Ida Carrara, Umberto Spadaro, Tuccio Musumeci, Pippo Pattavina, Maria Tolu, Fioretta Mari, Mariella Lo Giudice.\nSulla scorta di questo successo, dopo pochi anni dalla fondazione, negli anni sessanta l'Ente si trasforma in \"Teatro Stabile di Catania\", il primo situato a sud di Roma.\nNel 1969 viene costruito il \"Teatro delle Muse\", a Cibali nell'allora via dello Stadio (oggi intitolata a Giuseppe Fava), che fu poi distrutto da un incendio nel 1981 e, quando ricostruito subito dopo, fu intitolato a Giovanni Verga. Esso costituisce infatti la sede principale e pi\u00f9 conosciuta del Teatro Stabile.\nDopo Mario Giusti il teatro \u00e8 stato diretto da Pippo Baudo, Filippo Amoroso, Orazio Torrisi, Giuseppe Dipasquale.\nI lavori prodotti dal teatro sono stati portati in tourn\u00e9e in tutta Italia e in tantissimi paesi quali Stati Uniti, Inghilterra, Francia, Belgio, Paesi Bassi, Canada, Argentina, Australia, Austria, Svizzera e molti altri ancora.\nLe produzioni, pur privilegiando gli autori siciliani, hanno spaziato dal teatro russo a quello statunitense, non tralasciando gli autori contemporanei. Ad ogni stagione si riscontrano oltre 10.000 abbonati."}
{"id": "551208", "revid": "367445", "url": "https://it.wikipedia.org/wiki?curid=551208", "title": "Ester (personaggio biblico)", "text": "Ester \u00e8 un personaggio della Bibbia ebraica e dell'Antico Testamento cristiano. La sua storia \u00e8 raccontata nel libro di Ester ed \u00e8 celebrata, secondo la religione ebraica, nella festa di Purim. La Chiesa cattolica la considera una santa e la ricorda il 1\u00ba luglio. \nOrigine e significato del nome.\nSecondo il libro di Ester questa fanciulla ebrea si chiamava \"Adassa\" (\"Hadasah\"), nome ebraico che significa \"mirto\", ma ricevette il nome Ester quando entr\u00f2 nell'harem del re. Molti studiosi collegano questo nome con quello della divinit\u00e0 babilonese Ishtar, la dea associata al pianeta Venere.\nAnche nel libro di Daniele quando tre giovani ebrei entrarono al servizio del re, ricevettero un nuovo nome legato a divinit\u00e0 babilonesi. A ulteriore conferma anche il cugino di Ester, un ex-funzionario reale chiamato Mardocheo, ha un nome strettamente legato alla principale divinit\u00e0 babilonese, Marduk.\nA sua volta il nome Ester/Isthar, \u00e8 collegato alla radice che in molte lingue antiche e moderne indica una stella (in persiano \"stara\", in italiano \"astro\", in greco \"aster\", in inglese \"star\"). Il pianeta Venere, infatti, \u00e8 la \"stella\" pi\u00f9 luminosa del cielo, indicata appunto come la \"stella del mattino\" o la \"stella della sera\" per eccellenza (Venere \u00e8 visibile solo prima dell'alba o dopo il tramonto).\nUn Targum della tradizione ebraica spiega che ella era assai pi\u00f9 bella della \"stella della notte\". \nLe tre possibili interpretazioni del nome (stella, pianeta Venere e dea planetaria) sono cos\u00ec strettamente collegate nella cultura antica da risultare indistinguibili.\nAnche il nome ebraico (Adassa=\"mirto\") afferisce allo stesso mondo simbolico. Il mirto, infatti, \u00e8 una pianta che produce un fiore a forma di stella e che nella mitologia greco-romana era sacro a Venere/Afrodite. Il nome Ester, poi, \u00e8 vicino alla radice con cui la pianta del mirto era chiamata in curdo o in persiano. Secondo Abraham Yahuda anche nella lingua dei Medi il mirto era chiamato \"astra\".\nIn ebraico Ester significa \"io mi nasconder\u00f2\". Infatti Ester nasconde la sua vera identit\u00e0 di ebrea, per rivelarla al momento opportuno, quando si tratta di salvare gli Ebrei dalla strage fatta ordinare da Aman.\nRacconto biblico.\nEsistono due versioni del racconto di Ester, una preservata in ebraico dai Masoreti e un'altra in greco, contenuta nella Septuaginta; entrambe raccontano la medesima storia, tuttavia i nomi, le date ed i luoghi sono talvolta differenti. Il testo greco amplifica il contenuto dell'originale ebraico e ne rende pi\u00f9 esplicito il ruolo divino. Le aggiunte greche sono il sogno di Mardocheo, l'editto di morte contro i Giudei, la preghiera di Mardocheo e quella di Ester, Ester davanti al re, la riabilitazione dei Giudei e l'interpretazione del sogno di Mardocheo. L'aggiunta del sogno di Mardocheo, che costituisce una inclusione dell'intero racconto della LXX, \"colloca il testo ebraico in un contesto profetico-apocalittico. Dio appare come il Signore della storia che rivela misteriosamente ai giusti i suoi disegni e ascolta le grida del suo popolo\". Le preghiere di Mardocheo e di Ester sono modelli della fiducia in Dio che deve animare il pio israelita.\nEster \u00e8 la figlia di Abic\u00e0il (detto Aminad\u00e0b nella LXX) della trib\u00f9 di Beniamino, una delle due trib\u00f9 che costituivano il Regno di Giuda prima della sua distruzione da parte dei babilonesi e la deportazione, nel 597, dell'\u00e9lite del regno nelle province dell'impero persiano.\nNella narrazione, il re Assuero (normalmente identificato con il re persiano Serse) \u00e8 ubriaco ad una celebrazione del terzo anno del suo regno e ordina alla sua regina, Vasti, di mostrare la propria bellezza davanti a lui ed ai suoi ospiti; quando lei rifiuta, la fa bandire e cerca una nuova regina. Belle fanciulle si riuniscono all'harem nella citt\u00e0 di Susa sotto l'autorit\u00e0 dell'eunuco Hegai.\nEster, cugina di Mordechai, membro della comunit\u00e0 ebraica, figlia orfana dello zio di Mordechai, un altro beniaminita di nome Abihail. Su ordine del re, Ester viene portata al palazzo dove Hegai la prepara per incontrare il re. Anche mentre avanza alla posizione pi\u00f9 alta dell'harem, profumata di mirra e assegnata a determinati cibi e servi, segue le istruzioni di Mordechai, che si incontra con lei ogni giorno, di nascondere le sue origini ebraiche. Il re si innamora di lei e ne fa la sua regina.\nDopo l'incoronazione di Esther, Mordecai viene a sapere di un complotto di omicidio di Bigthan e Teresh per uccidere il re Assuero. Mordechai lo dice a Ester che lo dice al re, permettendogli di salvarsi. Questo atto di grande servizio al re \u00e8 registrato negli Annali del Regno.\nDopo questi fatti, Aman l'Agagita diventa il pi\u00f9 alto consigliere di Assuero e ordina che tutti si inchinino davanti a lui. Quando Mordechai (che era in strada per consigliare Ester) rifiuta di inchinarsi a lui, Aman paga al re Assuero 10.000 talenti d'argento per il diritto di sterminare tutti gli ebrei nel regno. Aman lancia a sorte (Purim) usando mezzi soprannaturali e vede che il tredicesimo giorno del mese di Adar \u00e8 un giorno fortunato per iniziare il genocidio.\nUsando il sigillo del re, in nome del re, Aman invia quindi un ordine alle province del regno per consentire lo sterminio degli ebrei a partire dal tredicesimo giorno di Adar. Quando Mordecai viene a sapere di questo, dice a Esther di rivelare al re che \u00e8 ebrea e chiedergli di abrogare l'ordine. Ester esita, dicendo che potrebbe essere messa a morte se andasse dal re senza essere convocata; tuttavia, Mordecai la esorta a provare. Ester chiede che l'intera comunit\u00e0 ebraica digiuni e preghi per tre giorni prima di andare a trovare il re; Mordecai \u00e8 d'accordo.\nIl terzo giorno Ester si reca nel cortile antistante il palazzo del re, e viene accolta dal re, che le tende lo scettro per farglielo toccare (in segno di permesso e perdono per essersi presentata senza invito) e le offre tutto quello che vuole \"fino a met\u00e0 del regno\". Ester invita il re e Aman a un banchetto che ha preparato per il giorno successivo. Dice al re che riveler\u00e0 la sua richiesta al banchetto. Durante il banchetto, il re ripete di nuovo la sua offerta, dopodich\u00e9 Ester invita sia il re che Aman a un banchetto che sta preparando anche il giorno seguente.\nVedendo che \u00e8 favorevole al re e alla regina, Aman chiede consiglio a sua moglie e ai suoi amici per costruire una forca su cui appendere Mordechai; poich\u00e9 \u00e8 a loro favore, crede che gli sar\u00e0 esaudito il desiderio di impiccare Mordechai il giorno successivo. Dopo aver costruito la forca, Aman va al palazzo nel cuore della notte per aspettare il primo momento in cui incontrare il re.\nQuella sera, il re, incapace di dormire, chiede che gli vengano letti gli Annali del Regno in modo che diventi sonnolento. Il libro si apre miracolosamente alla pagina che racconta il grande servizio di Mordechai ed il re chiede se avesse gi\u00e0 ricevuto una ricompensa. Quando i suoi attendenti rispondono negativamente, Assuero \u00e8 improvvisamente distratto e chiede di sapere chi si trova nel cortile del palazzo nel cuore della notte. Gli assistenti rispondono che \u00e8 Aman. Assuero invita Aman nella sua stanza e quest'ultimo, anzich\u00e9 ottenere l'impiccagione di Mordechai, riceve l'ordine portare Mordechai per le strade della capitale sul cavallo reale e che indossa le vesti del re . Ad Aman viene anche ordinato di gridare: \"Questo \u00e8 ci\u00f2 che sar\u00e0 fatto all'uomo che il re desidera onorare!\"\nDopo aver trascorso l'intera giornata in onore di Mordechai, Aman si precipita al secondo banchetto di Ester, dove Assuero sta gi\u00e0 aspettando. Assuero ripete la sua offerta a Ester di qualsiasi cosa \"fino a met\u00e0 del regno\". Ester dice ad Assuero che mentre apprezza l'offerta, deve sottoporgli una questione pi\u00f9 basilare: gli spiega che c'\u00e8 una persona che complotta per uccidere lei e tutto il suo popolo e che le intenzioni di questa persona sono di danneggiare il re e il regno. Quando Assuero chiede chi sia questa persona, Ester indica Aman e lo nomina. Sentendo questo, un Assuero infuriato esce in giardino per calmarsi e considerare la situazione.\nMentre Assuero \u00e8 nel giardino, Aman si getta ai piedi di Ester chiedendo piet\u00e0. Al ritorno dal giardino, il re \u00e8 ulteriormente infuriato. Poich\u00e9 era consuetudine mangiare su divani reclinabili, al re sembra che Aman stia attaccando Ester. Ordina che Aman sia rimosso dalla sua vista e, mentre Aman viene condotto fuori, Harvona dice al re che Aman aveva costruito una forca per Mordechai, \"che aveva salvato la vita del re\". In risposta, il re dice \"Impiccalo [Aman] su di essa\".\nDopo che Aman \u00e8 stato messo a morte, Assuero d\u00e0 le propriet\u00e0 di Aman a Ester. Ester dice al re che Mordechai \u00e8 suo parente e il re fa di Mordechai il suo consigliere. Quando Ester chiede al re di revocare l'ordine di sterminio degli ebrei, il re inizialmente \u00e8 titubante, dicendo che un ordine emesso dal re non pu\u00f2 essere abrogato. Assuero consente per\u00f2 a Ester e Mordechai di redigere un altro ordine, con il sigillo del re e a suo nome, per consentire al popolo ebraico di difendersi e combattere contro i suoi oppressori.\nGli ebrei combatterono e vinsero il giorno successivo, il 14 di Adar, e stabilirono una festa annuale, la festa di Purim, in ricordo di questi fatti. Poich\u00e9 a Susa si combatt\u00e9 fino al giorno successivo prima che gli ebrei ne uscissero vincitori, la festa si prolunga anche il giorno 15 nelle citt\u00e0 cinte di mura a quel tempo, sotto il nome di Purim Susan (Purim di Susa)\nCaratteristiche di Ester nell'esegesi ebraica.\nEster \"appare\" nella Bibbia come una donna di grande piet\u00e0, caratterizzata dalla sua fede, dal suo coraggio, dal suo patriottismo, dalla sua prudenza e dalla sua risolutezza. Ella fu sempre fedele e obbediente a suo zio (o cugino) Mardocheo e si apprest\u00f2 a compiere il suo dovere di rappresentare il popolo ebraico e di ottenerne la salvezza.\nNella tradizione ebraica \u00e8 vista anche come \"strumento\" della Volont\u00e0 divina di Dio per impedire la distruzione del popolo ebraico durante un evento potenzialmente catastrofico ordito da un nemico di grande potere, Aman (cfr Digiuno di Ester, Ebraismo rabbinico, Festivit\u00e0 ebraiche, Purim) durante il periodo dell'esilio.\nSecondo il Talmud (\"Meghillah\") ella fu discendente della Dinastia davidica. Mardocheo fu della trib\u00f9 di Beniamino (cfr Popolo d'Israele).\nCulto.\nLa Chiesa cattolica la considera una santa e la ricorda il 1\u00ba luglio. \nI Copti pongono la festa di Ester, \"regina dei Persiani\", al 20 dicembre."}
{"id": "551211", "revid": "1305772", "url": "https://it.wikipedia.org/wiki?curid=551211", "title": "Alta marea (romanzo)", "text": "Alta marea \u00e8 un romanzo pubblicato nel 1997 dallo scrittore statunitense Clive Cussler.\nTrama.\nIn questa storia il nemico di Dirk Pitt si chiama Qin Shang, contrabbandiere cinese che ha fondato il proprio impero sul traffico di droga, armi e di immigrazione illegale di uomini. Qin Shang sta cercando con tutte le sue forze di multimilionario (con molti collegamenti alla politica) un misterioso relitto, che pare contenere reperti artistici dell'antica Cina, e forse resti del prezioso Uomo di Pechino. Pi\u00f9 in l\u00e0 nella trama Dirk Pitt scopre inoltre che Qin Shang ha costruito un'enorme installazione portuale, in una zona lontana da qualsiasi rotta che possa interessare scambi commerciali. In questo romanzo appare per la prima volta il personaggio del capitano Juan Cabrillo, protagonista della serie Oregon Files."}
