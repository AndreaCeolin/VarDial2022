{"id": "539017", "revid": "2014155", "url": "https://it.wikipedia.org/wiki?curid=539017", "title": "Giuseppe Antonio Ermenegildo Prisco", "text": "Biografia.\nIl cardinale Giuseppe Antonio Ermenegildo Prisco nacque alle falde del Vesuvio, a Boscotrecase, alla Via Annunziatella, l'8 settembre 1833.\nCompie gli studi nel seminario di Napoli sotto la guida del canonico Gaetano San Severino, colui che diede il primo e pi\u00f9 forte impulso al neotomismo moderno e da lui ricevette un orientamento sicuro e il dono di una formazione culturale ed erudita. Nelle opere del Prisco vi \u00e8 una traccia notevole di quel magistero e una riconoscenza profonda per tanto maestro. E davvero il San Severino pass\u00f2 al discepolo una fiaccola che nelle mani del Prisco diffuse poi una luce pi\u00f9 intensa e pi\u00f9 grande. Viene ordinato sacerdote nel 1856.\nNel 1860 rinunzi\u00f2 alla cattedra dell'Universit\u00e0 di Napoli, per non aver voluto prestare il giuramento che avrebbe vincolato il suo spirito libero e amante della verit\u00e0. Sono di questo periodo le sue opere principali che fanno di lui il vigile nocchiero della filosofia moderna.\nSecondo una nobilissima tradizione, cui aderirono nel XIX secolo ingegni altissimi, come Luigi Settembrini e Francesco de Sanctis o eruditi di lena e di intemerata coscienza, come Basilio Puoti, raccolse intorno a s\u00e9 giovani, destinati, a grandi cose, che avvi\u00f2 sul sentiero della scienza, come, per esempio, Benedetto Croce. Questa sua specie di scuola universitaria privata, dove le dottrine e i sistemi erano vissuti come quelli che rappresentavano gli interessi pi\u00f9 impellenti del nostro spirito, questa scuola libera, di fronte a quella asservita alle demagogie democratico-liberali, religiosa e spirituale, di fronte a quella laica ed enciclopedica, rappresenta l'anticipazione della scuola moderna quale oggi si delinea, come fatto e come esigenza, nelle libere universit\u00e0 cattoliche e che sar\u00e0 senza dubbio, il tipo di scuola destinato a trionfare nell'avvenire. La vita del Prisco \u00e8 perci\u00f2 l'attuazione concreta della sua dottrina.\nNel 1866 fu nominato canonico della metropolitana. Dieci anni dopo il sacerdote Prisco, poco noto nel suo paese, nel 1896 \u00e8 nominato cardinale diacono di San Cesario in Palatio, da papa Leone XIII, solo dopo che la sua fama di filosofo si era estesa oltre i confini dell'Italia e dopo che lo stesso papa ha udito, da pellegrini stranieri, in quale straordinaria considerazione \u00e8 tenuto il Prisco in Germania giacch\u00e9 le sue opere sono largamente tradotte e adottate nelle scuole di quel paese. Deve ritenersi come certo che l'alta dignit\u00e0 a cui Leone XIII innalz\u00f2 il dotto canonico di Boscotrecase sia stata causata dalla fama di profondo studioso a cui il Prisco era pervenuto in tutta Europa.\nEra un grande filosofo, conosciuto in Europa, e studiato specialmente in Germania, ma non a Napoli, dove era abate e semplice docente di filosofia.\nCertamente non si sarebbe comportato cos\u00ec Leone XIII che, avendo sentito parlare di un certo abate Prisco di Napoli durante un'udienza concessa ai vescovi tedeschi (sic!), si inform\u00f2 e nomin\u00f2, il 30 novembre 1896, l'abate napoletano Giuseppe Prisco, cardinale diacono di Santa Romana Chiesa e poi cardinale prete. Nel concistoro del 24 marzo 1898, desiderando il titolo di San Sisto, se l'ebbe e fu nominato arcivescovo di Napoli, essendo deceduto l'arcivescovo Vincenzo Maria Sarnelli il 2 gennaio 1898.\nIl predecessore del Sarnelli, Guglielmo Sanfelice d'Acquavella (1834-1897) va, invece, ricordato, perch\u00e9 \u00e8 quello che aveva l'abitudine di non ricevere l'abate Giuseppe Prisco in udienza. Quando poi divenne cardinale, l'arcivescovo Sarnelli lo ricevette e gli si inginocchi\u00f2 ai piedi per chiederne la benedizione\nNel 1906 si recarono a Lourdes per invocare la Vergine i pellegrini provenienti da ogni parte della citt\u00e0 di Napoli e dalle province, guidati dal Prisco. La grotta divenne in breve, centro di devozione mariana e ascoltare la Parola di Dio e chiedere grazie. Papa Pio X concesse che il Prisco incoronasse, con una corona d'oro, la miracolosa statua collocata nel tempietto.\nIl suo governo, preceduto da grandi arcivescovi per zelo apostolico, il cardinale Sisto Riario Sforza, il cardinale Sanfelice e monsignor Sarnelli, fu esemplare, lungo e intenso per attivit\u00e0 instancabile.\nAppartenne anche alla Sacra Congregazione dei Riti.\nDiede impulso vigoroso a numerose iniziative e opere sociali. Fu tra i primi collaboratori della rivista di Scienze e Lettere e fond\u00f2 l'Accademia omonima, oggi Accademia di San Pietro in Vinculis. Riorganizz\u00f2 la biblioteca arcivescovile e fond\u00f2 l'Accademia di Sacra Eloquenza, perch\u00e9 i sacerdoti conoscessero la parola di Dio, prima di predicarla. Diede incremento alle associazioni operaie, dimostrandosi in questo moderno, perch\u00e9 comprese che l'educazione delle classi umili \u00e8 altrettanto importante quanto quella delle classi privilegiate, anzi \u00e8 tutta una sola educazione. Per dare un fondamento ed un orientamento sicuro ai problemi sociali promosse la Settimana Sociale nel 1912.\nLa Chiesa ebbe in lui un valido restauratore oltre morale, anche architettonico. Infatti costitu\u00ec undici parrocchie nuove, inaugur\u00f2 la facciata del duomo di Napoli e la Croce sulle falde vesuviane.\nTutte le persone sopra ricordate hanno ampiamente dimostrato, consapevolmente o inconsapevolmente, di essere soggetti alle umane contingenze, incapaci di assumere decisioni ponderate e responsabili, e hanno disatteso, tra l'altro, il monito del salmista: \"Dilexisti justitiam, et odisti iniquitatem\", a cui dovrebbero sempre uniformarsi i discepoli del Cristo.\nIntervenne come consolatore e soccorritore nelle sventure patrie e cittadine, nel terremoto calabro-siculo, nell'incendio del Monte di Piet\u00e0, offr\u00ec ospitalit\u00e0 agli scampati dell'eruzione Vesuviana (1906), intervenne nel colera del 1910 e fu largo di aiuto al popolo durante l'immane conflitto europeo.\nSi spense a 90 anni il 4 febbraio 1923 povero, e fu sepolto nel transetto sinistro del duomo di Napoli, vicino alle spoglie di san Gennaro.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "539018", "revid": "767487", "url": "https://it.wikipedia.org/wiki?curid=539018", "title": "Cit\u00e9 internationale de la bande dessin\u00e9e et de l'image", "text": "La Cit\u00e9 internationale de la bande dessin\u00e9e et de l'image (Cit\u00e9 BD, tradotto come \"Citt\u00e0 internazionale del fumetto e dell'immagine\"), precedentemente noto come Centre national de la Bande dessin\u00e9e et de l'Image, situato ad Angoul\u00eame, \u00e8 l'organismo francese dedicato al fumetto e alle opere visive. L'istituzione \u00e8 allo stesso tempo un museo, un luogo di conservazione, ricerca, formazione, esposizione e supporto nel campo del disegno.\nLanciato nel 1974 in occasione del Festival international de la bande dessin\u00e9e d'Angoul\u00eame della citt\u00e0 della Charente, \u00e8 il sito dove si attua il deposito legale dei fumetti pubblicati in Francia."}
{"id": "539019", "revid": "533647", "url": "https://it.wikipedia.org/wiki?curid=539019", "title": "Prospero Santacroce", "text": "Biografia.\nProspero Santacroce era figlio di Tarquinio e di Ersilia de' Massimi. Fu zio del cardinale Antonio Santacroce (1598-1641), nipote del cardinale Marcello Santacroce e prozio del cardinale Andrea Santacroce. Studi\u00f2 all'Universit\u00e0 di Padova conseguendo il dottorato e fu avvocato concistoriale, vescovo di Cisamo nell'Isola di Candia. Fu nunzio apostolico in Germania, dove nel maggio del 1544 accompagn\u00f2 il cardinale Alessandro Farnese alla Dieta di Worms e in seguito fu nunzio apostolico in Portogallo, Spagna e Francia, dove la Regina Caterina de Medici lo inser\u00ec nel Consiglio Reale e gli diede l'amministrazione del vescovado d'Arles.\nRitornato a Roma sotto Pio V, ebbe la porpora e il vescovado di Albano per i meriti acquisiti durante la sua nunziatura a Parigi: era infatti riuscito a far intervenire il cardinale di Lorena, Carlo di Guisa, e tutti i vescovi di Francia, al Concilio tridentino. Fu un abile mediatore e diplomatico. L'8 febbraio 1566 ricevette il titolo di San Girolamo degli Schiavoni. Nel 1567 acquist\u00f2 da Giordano Orsini il feudo di San Gregorio da Sassola affermando cos\u00ec la sua nuova posizione raggiunta in seno alla corte pontificia.\nNe abbell\u00ec il castello, che divenne la sua residenza, ma spese della popolazione da lui tartassata, il che dette luogo a disordini conclusisi il 3 marzo 1578 con la condanna a morte di cinque sangregoriani.\nAvido di denaro, il cardinale Santacroce, fu spesso oggetto di pasquinate a Roma. Il cardinale Prospero Santacroce nello Stato della Chiesa aveva forti interessi legati al commercio del tabacco, da lui stesso introdotto in Europa dal Portogallo quando era nunzio apostolico (nel 1560 don\u00f2 alcuni semi di tabacco a papa Pio IV). Ancora nell'Ottocento a Roma, dove la famiglia Santacroce era ricca e potente, l'insegna della rivendita del tabacco era la croce bianca dello stemma dei Santacroce. Nel 1588 il cardinale Santacroce faceva parte della Commissione Pontificia per la riforma amministrativa dello Stato Pontificio. Fu attento testimone dei suoi tempi e delle Corti in cui visse, di cui lasci\u00f2 preziosa testimonianza nei suoi scritti. Partecip\u00f2 ai conclavi del 1572 e del 1585.\nMor\u00ec a Roma nel 1589. Fu sepolto nella Basilica di Santa Maria Maggiore e successivamente i suoi resti mortali furono traslati nella Chiesa di Santa Maria in Publicolis. Un suo busto marmoreo si trova nella Basilica di Santa Maria Maggiore a Roma.\nSuccessione apostolica.\nLa successione apostolica \u00e8:"}
{"id": "539020", "revid": "124894096", "url": "https://it.wikipedia.org/wiki?curid=539020", "title": "Jan Maurycy Pawe\u0142 Puzyna de Kosielsko", "text": " \u00c8 conosciuto principalmente per via delle sue posizioni conservatrici all'interno della Chiesa cattolica e per essere stato l'ultimo cardinale della corona a esercitare lo \"ius exclusivae\" nel conclave del 1903.\nBiografia.\nNacque nel 1842 in una cittadina della Galizia (all'epoca provincia dell'Impero austro-ungarico, oggi in Ucraina), nella famiglia aristocratica dei principi Puzyna, figlio di Roman Stanis\u0142aw Kostka Puzyna e Hortensja Puzyna Dwernicka, figlia del generale J\u00f3zef Dwernicki.\nStudi\u00f2 giurisprudenza a Leopoli e per qualche anno fu magistrato: in seguito entr\u00f2 in seminario a Przemy\u015bl e nel 1878 fu ordinato sacerdote.\nFu canonico del capitolo di Przemy\u015bl e docente presso il locale seminario: nel 1886 fu eletto vescovo titolare di Memfi e ausiliare presso la sede arcivescovile di Leopoli dei Latini; nel 1895 fu nominato principe vescovo di Cracovia.\nNel concistoro del 15 aprile 1901, papa Leone XIII lo cre\u00f2 cardinale presbitero del titolo dei Santi Vitale, Valeria, Gervasio e Protasio: prese parte al conclave del 1903, durante il quale pose il veto dell'Impero austro-ungarico all'elezione del cardinale Rampolla del Tindaro (fu l'ultimo cardinale ad esercitare tale diritto, fatto abolire subito dopo la sua elezione da papa Pio X).\nMor\u00ec l'8 settembre 1911 all'et\u00e0 di 69 anni. Oggi riposa nella cattedrale di Wawel, a Cracovia.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "539021", "revid": "767487", "url": "https://it.wikipedia.org/wiki?curid=539021", "title": "Angelo Quaglia", "text": "Biografia.\nNacque a Corneto (oggi Tarquinia) il 28 agosto 1802.\nPapa Pio IX lo elev\u00f2 al rango di cardinale nel concistoro del 27 settembre 1861.\nMor\u00ec il 27 agosto 1872 all'et\u00e0 di 69 anni."}
{"id": "539022", "revid": "986213", "url": "https://it.wikipedia.org/wiki?curid=539022", "title": "Giovanni Battista Quarantotti", "text": "Biografia.\nNacque a Roma il 27 settembre 1733.\nPapa Pio VII lo elev\u00f2 al rango di cardinale nel concistoro del 22 luglio 1816.\nMor\u00ec il 15 settembre 1820 all'et\u00e0 di 86 anni."}
{"id": "539023", "revid": "2043251", "url": "https://it.wikipedia.org/wiki?curid=539023", "title": "Antonio Quarracino", "text": "Biografia.\nNacque a Pollica, in provincia di Salerno, l'8 agosto 1923, ma all'et\u00e0 di quattro anni la sua famiglia emigr\u00f2 in Argentina, stabilendosi a San Andr\u00e9s de Giles. Entrato nel seminario di La Plata, fu ordinato sacerdote il 22 dicembre 1945 nella basilica di Luj\u00e1n nella diocesi di Mercedes. Dopo aver insegnato nel Seminario Diocesano di Mercedes, ha insegnato teologia alla Pontificia universidad cat\u00f3lica argentina \"Santa Mar\u00eda de los Buenos Aires\".\nGiovanni XXIII lo nomin\u00f2 vescovo di Nueve de Julio, nella provincia di Buenos Aires, e fu ordinato l'8 aprile 1962. Il 7 agosto 1968 Paolo VI lo trasfer\u00ec alla sede di Avellaneda. Nel Consiglio Episcopale Latinoamericano (CELAM) collabor\u00f2 come membro e presidente di diversi dipartimenti; nel 1978 fu scelto segretario generale di quel organismo latinoamericano e nel 1982 elevato presidente del CELAM fino a marzo del 1987.\nIl 28 dicembre 1985 papa Giovanni Paolo II lo promosse arcivescovo di La Plata e il 10 luglio 1990, lo nomin\u00f2 arcivescovo di Buenos Aires e primate d'Argentina, compito che assunse il 22 settembre 1990. Nel concistoro del 28 giugno 1991 Giovanni Paolo II lo elev\u00f2 al rango di cardinale presbitero di Santa Maria della Salute a Primavalle. Il 27 giugno 1992 conferisce la consacrazione episcopale a Jorge Mario Bergoglio, succeduto alla sua morte alla guida dell'Arcidiocesi di Buenos Aires e futuro papa Francesco.\n\u00c8 stato presidente della Conferenza Episcopale Argentina e ordinario per i fedeli di rito orientale.\nMor\u00ec il 28 febbraio 1998 a Buenos Aires, all'et\u00e0 di 74 anni, e fu sepolto nella cattedrale.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "539025", "revid": "838137", "url": "https://it.wikipedia.org/wiki?curid=539025", "title": "Pedro Benito Antonio Quevedo y Quintano", "text": "Biografia.\nNacque a Villanueva del Fresno il 12 gennaio 1736.\nPapa Pio VII lo elev\u00f2 al rango di cardinale nel concistoro del 23 settembre 1816.\nMor\u00ec il 28 marzo 1818 all'et\u00e0 di 82 anni.\nGenealogia episcopale.\nLa genealogia episcopale \u00e8:"}
{"id": "539026", "revid": "838137", "url": "https://it.wikipedia.org/wiki?curid=539026", "title": "Francisco de los \u00c1ngeles Qui\u00f1ones", "text": "Biografia.\nNacque a Le\u00f3n nel 1475, figlio di Diego Fernandez de Qui\u00f1ones, conte di Luna e della contessa Juana Enr\u00edquez de Guzm\u00e1n. Fu educato come paggio del cardinale Cisneros e all'et\u00e0 di sedici anni entr\u00f2 nell'Ordine dei frati minori, nel convento di Santa Maria degli Angeli di Alcal\u00e1 de Henares, prendendo il nome di Francesco degli Angeli.\nPapa Leone X, con apposita bolla pontificia lo autorizz\u00f2 a recarsi in missione presso le popolazioni dell'America latina, di recente conquista coloniale. Tuttavia gli incarichi ricevuti e il decesso di uno dei due francescani che lo avrebbero accompagnato gli impedirono la partenza e l'organizzazione della missione.\nDurante la rivolta dei comuneros egli funse da mediatore fra questi ultimi e l'imperatore e quando essi furono sconfitti nel 1522, egli invoc\u00f2 presso l'imperatore stesso clemenza per loro.\nTra il 1523 e il 1524 organizz\u00f2 l'invio di dodici confratelli dell'Ordine come missionari in Messico.\nNel 1523 il capitolo generale dell'Ordine lo elesse ministro generale dell'Ordine dei francescani osservanti, carica che mantenne fino al 1527.\nA causa del sacco di Roma del 6 maggio 1527, il papa fu costretto a rifugiarsi in Castel Sant'Angelo ove rimase sotto assedio; il Qui\u00f1ones fu inviato dal pontefice a Madrid per trattare con l'Imperatore e comporre il dissidio tra quest'ultimo e il papa. La missione del Qui\u00f1ones ebbe successo e il papa fu liberato dall'assedio delle truppe imperiali il 6 dicembre 1527.\nPapa Clemente VII lo elev\u00f2 al rango di cardinale nel concistoro del 7 dicembre 1527, con il titolo di cardinale presbitero di Santa Croce in Gerusalemme. L'attivit\u00e0 diplomatica imped\u00ec al Qui\u00f1ones di proseguire nel governo dell'Ordine francescano, per cui rassegn\u00f2 le dimissioni da Ministro generale dell'Ordine nel dicembre 1527.\nTra il luglio e il dicembre del 1528 fu alla corte di Carlo V per comporre definitivamente il conflitto fra il papa e l'imperatore, opera che si concluse con successo con i trattati di Barcellona (giugno 1529) e di Cambrai (agosto 1529).\nIl 5 dicembre 1530 fu eletto vescovo di Coria e circa un anno dopo fu consacrato.\nNel 1534 partecip\u00f2 al conclave che elesse papa Paolo III.\nFu camerlengo del Sacro Collegio dal gennaio 1535 al gennaio 1536.\nNel 1536 fu nominato amministratore apostolico della diocesi di Ravello, carica che mantenne per circa un anno.\nMor\u00ec il 5 novembre 1540 all'et\u00e0 di 65 anni.\nFu sepolto nella basilica di Santa Croce in Gerusalemme, in un monumento di Jacopo Sansovino, dietro l'altare maggiore.\nGenealogia episcopale.\nLa genealogia episcopale \u00e8:"}
{"id": "539027", "revid": "1874410", "url": "https://it.wikipedia.org/wiki?curid=539027", "title": "Fernando Quiroga y Palacios", "text": "Biografia.\nPapa Pio XII lo elev\u00f2 al rango di cardinale nel concistoro del 12 gennaio 1953.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "539028", "revid": "2093951", "url": "https://it.wikipedia.org/wiki?curid=539028", "title": "Angelo Maria Querini", "text": "Biografia.\nLe origini.\nAngelo Maria Querini nacque a Venezia il 30 marzo 1680 dai nobili Paolo di Girolamo Querini e Cecilia Giustiniani; fu battezzato nella parrocchia di Santa Maria Formosa appunto con il nome di Girolamo; la sua stessa famiglia discendeva da una delle pi\u00f9 antiche e nobili del patriziato veneto, data la sua appartenenza al ramo dei Querini Stampalia: il padre e lo zio paterno appunto, oltre che un nonno paterno, ricoprirono la carica di Procuratori di San Marco; nel 1716, inoltre, la stessa carica sarebbe toccata anche a due dei fratelli di Angelo Maria, Giovan Francesco e Giovanni.\nLa prima formazione e gli studi.\nAll'et\u00e0 di sette anni, dunque nel 1687, il giovane ed il fratello Giovan Francesco furono affidati alle cure dei Gesuiti presso il collegio di Sant'Antonio a Brescia, uno dei pi\u00f9 rinomati di tutta l'Italia centrosettentrionale. Ebbe modo di studiarvi per circa otto o nove anni, apprendendo la lingua latina e greca antica, oltre che principi di grammatica, retorica e filosofia ed alcune lingue moderne, come il francese e il tedesco. Bench\u00e9 i Gesuiti volessero che il giovane facesse parte dell'ordine, una volta terminata l'esperienza presso il collegio il Querini, nel 1696, rientr\u00f2 a Venezia; a quel periodo decise di propria \"sponte\" di entrare tra le fila dell'ordine benedettino, adottando il nome Angelo Maria. Nondimeno, a seguito di una riforma voluta da Papa Innocenzo XII, l'esperienza non si sarebbe potuta svolgere in Veneto: la scelta si riduceva dunque o a Firenze o a Cesena. Il giovane opt\u00f2 poi per frequentare, nonostante l'opposizione dei parenti, la Badia di Firenze, la quale si configurava essere la pi\u00f9 idonea per il tipo di educazione che il giovane voleva per s\u00e9. Durante il periodo di prova nella citt\u00e0, prima di essere ufficialmente ammesso nella congregazione, ebbe peraltro modo di incontrare il cardinale Francesco Maria Medici (molto amico di Antonio Magliabechi), il granduca Cosimo III de' Medici, oltre che i suoi figli Ferdinando e Gian Gastone; in seguito, in data 1\u00ba gennaio 1698, avvenne dunque la solenne professione dei voti. In quell'ambiente, ricco di dotti e letterati, il giovane Querini ebbe l'occasione di conoscere l'erudito Bernard de Montfaucon, lo stesso Magliabechi, il grecista Anton Maria Salvini, l'antiquario Filippo Buonarroti. Infine, nel 1702, al termine dei propri studi teologici, letterari e filosofici, Angelo Maria si laure\u00f2 appunto in Teologia e Diritto canonico presso l'Universit\u00e0 di Pisa; nello stesso anno si rec\u00f2 poi a Perugia per discutere di alcune tesi teologiche innanzi alla Congregazione cassinese. Tra il 1704 ed il 1705 fu a Venezia, mentre, nel corso del 1706, insegn\u00f2 lettere greche ai benedettini di Cesena per volont\u00e0 dell'abate Nincio.\nIl Grand Tour.\nOrmai all'et\u00e0 di trent'anni il Querini si sentiva pronto per visitare diverse corti e paesi europei, al fine di completare la propria formazione ed educazione; intraprese dunque un viaggio con il fratello Giovan Francesco, accordandosi di partire, nel 1710, da Firenze per recarsi poi a Verona. Progettarono infatti un itinerario che li avrebbe condotti prima in Tirolo, poi in Baviera ed infine nei Paesi Bassi: all'Aia, dove sostarono per circa due mesi, il Querini fu ospite dell'ambasciatore veneto Sebastiano Foscarini, avendo occasione di conoscere tra gli altri Domenico Passionei, legato di Papa Clemente XI, ed il diplomatico Philipp Ludwig Wenzel von Sinzendorf, oltre che lo stesso Duca di Marlborough. Ad Amsterdam conobbe poi Jean Le Clerc, che giudic\u00f2 assai positivamente il Querini, ed il giansenista Pasquier Quesnel.\nNel gennaio del 1711 i fratelli Querini compirono un breve excursus in Inghilterra, avendo modo di incontrare, tra l'altro, il religioso Gilbert Burnet e lo stesso Isaac Newton; Angelo Maria fu poi accolto con tutti gli onori del caso all'Universit\u00e0 di Oxford e visit\u00f2, una volta giunto a Londra, la sede del Parlamento. Assistette anche a riti religiosi tipicamente quaccheri e anglicani.\nFatto ritorno nei Paesi Bassi, tra la fine di marzo e gli inizi di aprile del 1711, il Querini si rec\u00f2 a Leida per visitarne l'universit\u00e0 ed in seguito a Rotterdam, dove vide il monumento ad Erasmo; incontr\u00f2 poi il calvinista Pierre Jurieu. Spostandosi ad Anversa volle conoscere i bollandisti allora impegnati nella stesura degli \"Acta Sanctorum,\" tra i quali figurava Daniel Papebroch; giunto infine a Cambrai intravide soltanto Fran\u00e7ois F\u00e9nelon, col quale intrattenne in seguito una relazione epistolare.\nRimase in Francia per circa tre anni, mentre il fratello Giovan Francesco rientr\u00f2 in Italia nel marzo del 1712; Angelo Maria conobbe figure del calibro di Louis-Antoine de Noailles ed Andr\u00e9-Hercule de Fleury, vescovo di Fr\u00e9jus. Ebbe modo di incontrare anche il filosofo Nicolas Malebranche, lo storico Claude Fleury, \u00c9tienne Baluze ed il gesuita Gabriel Daniel. Ripart\u00ec nel novembre del 1713 visitando Lione, poi Ginevra, Avignone ed arrivando fino a Marsiglia e Tolone, per poi rientrare definitivamente a Genova nell'aprile del 1714.\nLa carriera ecclesiastica.\nRientrato dunque in Italia, Angelo Maria fu incaricato dal capitolo della congregazione cassinese di stilare una storia dell'ordine e del monachesimo benedettino, motivo per il quale giunse a Roma nel dicembre del 1714: conosce in tale occasione eruditi come Giusto Fontanini e Prospero Lambertini, futuro Papa Benedetto XIV. Si spost\u00f2 poi nel regno di Napoli, dove ebbe occasione di estendere le proprie ricerche archivistiche. Nel corso del 1717 pot\u00e9 pubblicare la dissertazione preliminare \"De monastica Italiae historia conscribenda,\" mentre era gi\u00e0 praticamente pronta la copia scritta del primo capitolo del \"Monasticon Italicum,\" con annesso il codice diplomatico dell'abbazia di Farfa; tuttavia, sul momento della pubblicazione papa Clemente XI ne blocc\u00f2 la tiratura, temendo che lo scritto potesse recare danno alla Santa Sede nel contesto della disputa su Comacchio. Carlo Maiello, revisore ecclesiastico, sconsigli\u00f2 a Querini la pubblicazione, seguendo le direttive della curia papale.In seguito fu nominato consultore della congregazione della correzione dei libri liturgici orientali, potendo dunque curare i testi dei libri liturgici della chiesa greca; \u00e8 a questo punto che, tuttavia, si innesc\u00f2 un altro dissidio con le autorit\u00e0 ecclesiastiche, dal momento che il Querini pubblic\u00f2 il primo volume del \"Quadragesimale vetus Graeciae orthodoxae.\" Il testo fu presentato nel marzo del 1721 a Papa Innocenzo XIII, suscitando per\u00f2 l'indignazione del commissario Francesco Antonio de Simoenibus; per questo motivo, dunque, l'opera fu bloccata e Querini prefer\u00ec lasciare la citt\u00e0, tornando a Venezia dalla propria famiglia.\nA questo punto delicato della propria carriera, sebbene inizialmente gli si prospett\u00f2 la cattedra episcopale di Bergamo, ricevette infine, nel 1723, la nomina ad arcivescovo di Corf\u00f9: data l'indiscussa erudizione di cui egli poteva godere, oltre che un'innata disponibilit\u00e0 al dialogo, i rapporti con il gran protopapa Spiridi\u00f2n Vulgari I furono sin da subito sereni e prolifici; nonostante ci\u00f2, comunque, il Querini stesso interpret\u00f2 pi\u00f9 che altro il conferimento della carica come un non velato esilio, dati gli scritti stessi dei suoi \"Commentarii;\" si dedic\u00f2 in ogni caso allo studio della cultura e della storia greca tanto che, a seguito proprio di questi approfondimenti culturali e linguistici, pubblic\u00f2 il dottissimo saggio \"Primordia Corcyrae,\" prima a Lecce nel corso del 1725 e poi, in versione pi\u00f9 ampia e completa, nel 1738 a Brescia. Ebbe modo anche di raccogliere svariati ed assai rari codici bizantini e greci; carico di questi beni, rientr\u00f2 a Roma e, in maniera del tutto eccezionale, Papa Benedetto XIII lo nomin\u00f2, in data 30 luglio 1727, arcivescovo \"ad personam\" di Brescia; il giorno seguente lo nomin\u00f2 anche consultore del Sant'Uffizio. Lo cre\u00f2 inoltre cardinale \"in pectore\" nel concistoro tenutosi il 9 dicembre 1726, con nome di San Marco, pubblicandolo poi nel concistoro del 26 novembre 1727. Il Querini, tuttavia, si intrattenne alquanto nella capitale, ritardando cos\u00ec il proprio arrivo a Brescia al marzo del 1728.\nLa cattedra episcopale a Brescia.\nRicevette inoltre il titolo cardinalizio di Sant'Agostino, mentre nel 1728 quello di San Marco e tra il 1735 e il 1750 provvide al rifacimento in stile barocco della basilica romana di San Marco Evangelista al Campidoglio. Data la nomina conferitagli da Clemente XII nel settembre del 1730 a prefetto della Biblioteca apostolica vaticana, le ambizioni del Querini sembravano spingerlo sempre pi\u00f9 lontano da Brescia e di riflesso in direzione della capitale; nonostante ci\u00f2, il cardinale prefer\u00ec temporeggiare vista la sua pensione ecclesiastica nella citt\u00e0 bresciana, di circa 5000 scudi, gli consentiva di mantenere un certo tenore di vita. Va comunque detto che Angelo Maria torn\u00f2 diverse volte a Roma, specie tra l'ottobre del 1732 e il maggio del 1733.\nIl cantiere del Duomo Nuovo a Brescia.\nIl Querini si prodig\u00f2 sin da subito per far riprendere i cantieri del Duomo nuovo di Brescia, da tempo interrottisi per l'epidemia di peste e per insipienze della cittadinanza; cominci\u00f2 infatti collo scrivere una lettera aperta alla stessa comunit\u00e0, nella quale la esortava, in egual misura sia privati che nobili, a partecipare a fondi e sottoscrizioni. In ogni caso, l'imponente edificio di culto fu motivo di ingenti spese per il porporato, che dunque attinse a tutte le proprie nomine e cariche per fare fondo a sufficienti risorse. In particolare, dal 1734 era stato nominato abate commendatario di Leno, consentendogli dunque di saccheggiare l'omonima abbazia per ricavare ulteriore denaro. Tra il 1728 ed il 1737, con gi\u00e0 realizzate due navate laterali e due altari di fondo, si completarono anche la sezione del presbiterio e del coro. In occasione della Pasqua, il cardinale vi celebr\u00f2 una solenne messa pontificale con canti e musica liturgica apposita; la funzione religiosa era stata tuttavia immaginata per la sola nobilt\u00e0 e le autorit\u00e0 cittadine, ma data la ressa formatasi presso gli ingressi, il podest\u00e0 acconsent\u00ec dunque ad estendere la celebrazione alla cittadinanza. L'evento fu celebrato in seguito in stampe apposite, medaglie e sonetti che ebbero eco in tutta la penisola.\nIn seguito, nel corso della Pasqua del 1739, il Querini annunci\u00f2 la realizzazione della parte superiore della facciata ad opera del Marchetti; le entrate episcopali tuttavia scarseggiavano e non avrebbero potuto sostenere \"in toto\" i costi della fabbrica, motivo per il quale Angelo Maria alz\u00f2 le imposte sui redditi dei benefici ecclesiastici: fu dunque la svolta che permise al cantiere del duomo di essere finalmente concluso, eccezion fatta per la cupola.\nLa morte.\nOrmai anziano, il cardinale pass\u00f2 l'ultimo periodo della propria vita a Brescia, la quale aveva contribuito a rinnovare sia culturalmente che da un punto di vista prettamente ecclesiastico che religioso; parlando di storiografia, infatti, aveva contribuito a celebrare la storia e cultura della citt\u00e0 bresciana scrivendo opere quali il \"De brixiana literatura,\" meglio conosciuto come \"Specimen variae literaturae quae in urbe Brixia ejusque ditione paulo post typographiae incunabula florebat,\" pubblicata nel corso del 1739. Inoltre nel 1743, tra i tanti ottenuti sino a quel momento, opt\u00f2 per l'assunzione del titolo di Santa Prassede. Viene ricordato nel capoluogo bresciano anche e soprattutto per l'erezione della biblioteca Queriniana, fondata nel 1747 e aperta al pubblico nel 1750, alla quale don\u00f2 gran parte dei volumi della propria collezione privata, coltivata in particolare grazie ai fortunati acquisti del periodo di Corf\u00f9. Recuper\u00f2 in tale occasione anche i codici inizialmente donati alla Biblioteca Vaticana, grazie ad un indennizzo di circa mille scudi.\nInfine, mor\u00ec a Brescia il 6 gennaio 1755 e fu sepolto nel presbiterio del Duomo Nuovo, vicino all'altare maggiore. Le sue lodi vennero celebrate dal poeta Durante Duranti tramite un'apposita orazione funebre. \nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "539029", "revid": "38120", "url": "https://it.wikipedia.org/wiki?curid=539029", "title": "Jos\u00e9 Humberto Quintero Parra", "text": "Biografia.\nPapa Giovanni XXIII lo elev\u00f2 al rango di cardinale nel concistoro del 16 gennaio 1961.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "539030", "revid": "838137", "url": "https://it.wikipedia.org/wiki?curid=539030", "title": "Gaspar de Quiroga y Vela", "text": "Biografia.\nNacque a Madrigal de las Altas Torres il 13 gennaio 1512.\nPapa Gregorio XIII lo elev\u00f2 al rango di cardinale nel concistoro del 15 dicembre 1578.\nMor\u00ec il 12 novembre 1594 all'et\u00e0 di 82 anni.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "539031", "revid": "838137", "url": "https://it.wikipedia.org/wiki?curid=539031", "title": "Augustyn Micha\u0142 Stefan Radziejowski", "text": "Biografia.\nNacque a Pozna\u0144 il 3 dicembre 1645 da Hieronim Radziejowski e Eufrozyna Tarnowska .\nFu eletto vescovo di Varmia il 23 settembre 1680.\nPapa Innocenzo XI lo elev\u00f2 al rango di cardinale nel concistoro del 2 settembre 1686 e il 14 novembre 1689 ricevette il titolo di Santa Maria della Pace.\nIl 17 maggio 1688 fu promosso arcivescovo di Gniezno, sede primaziale polacca.\nQuando ascese al trono di Polonia Augusto II, gli si mostr\u00f2 apertamente ostile, appoggi\u00f2 contro di lui la Svezia luterana e il 17 febbraio 1705 fu sospeso da papa Clemente XI dal governo della diocesi e dai privilegi di primate.\nMor\u00ec a Danzica il 13 ottobre 1705 all'et\u00e0 di 59 anni e fu sepolto nella cattedrale di Gniezno.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "539032", "revid": "986213", "url": "https://it.wikipedia.org/wiki?curid=539032", "title": "Francesco Ragonesi", "text": "Biografia.\nNacque a Bagnaia il 21 dicembre 1850.\nPapa Benedetto XV lo elev\u00f2 al rango di cardinale nel concistoro del 7 marzo 1921.\nMor\u00ec a Poggio a Caiano il 14 settembre 1931 all'et\u00e0 di 80 anni.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "539034", "revid": "986213", "url": "https://it.wikipedia.org/wiki?curid=539034", "title": "Luigi Raimondi", "text": "Biografia.\nNacque ad Acqui Terme il 25 ottobre 1912.\nPapa Paolo VI lo elev\u00f2 al rango di cardinale nel concistoro del 5 marzo 1973.\nMor\u00ec il 24 giugno 1975 all'et\u00e0 di 62 anni.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "539035", "revid": "287204", "url": "https://it.wikipedia.org/wiki?curid=539035", "title": "J\u00e9r\u00f4me Louis Rakotomalala", "text": "Biografia.\nPapa Paolo VI lo elev\u00f2 al rango di cardinale nel concistoro del 28 aprile 1969. Fu il primo cardinale malgascio.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "539036", "revid": "1874410", "url": "https://it.wikipedia.org/wiki?curid=539036", "title": "Angelo Ramazzotti", "text": "Biografia.\nNacque a Milano il 3 agosto 1800 da famiglia originaria di Saronno.\nNel 1823 si laure\u00f2 in diritto presso l'Universit\u00e0 di Pavia, facendo pratica legale per due anni presso lo studio degli avvocati Calcaterra e Biumi, a Milano.\nMons. Burocco, allora Prevosto di San Giorgio al Palazzo e suo confessore personale, lo convinse a iscriversi al corso teologico triennale nel Seminario Maggiore di Milano. Il 1\u00ba agosto 1828, il capitolo degli Oblati Missionari di Rho accoglie con sospensiva la sua domanda di ammissione Quando il 13 giugno 1829 prese congedo dalla madre, fu ordinato sacerdote ed entr\u00f2 come novizio predicatore nella comunit\u00e0 di Rho, divenendone dopo alcuni anni il superiore.\nNel convento di San Francesco a Saronno, apr\u00ec nel 1836 l'orfanotrofio-oratorio che poi divenne la prima sede del Seminario Lombardo.\nNel novembre del 1847 a Rho, avendo saputo da mons. Luquet legato pontificio di Papa Pio IX che era desiderio del pontefice che si fondasse un Istituto missionario, si determin\u00f2 a fondare nella propria casa paterna di Saronno il \"Seminario lombardo per le missioni estere\" (destinato a dare origine al PIME, Pontificio istituto missioni estere).\nNel 1850 fu nominato vescovo di Pavia, cui nel 1858 segu\u00ec la nomina a Patriarca di Venezia, ministero nel corso del quale organizz\u00f2 la prima spedizione delle Suore di Maria Bambina (Suore della Carit\u00e0) in Bengala e delle suore Figlie della Carit\u00e0 (canossiane) ad Hong Kong.\nTrasferitosi a villa Canal a Crespano del Grappa presso il conte Filippo Canal nell'estate del 1861, il 21 settembre ricevette la notizia di un concistoro imminente e del ricevimento della berretta cardinalizia, dalla quale chiese di essere dispensato. Mor\u00ec il successivo 24 settembre all'et\u00e0 di 61 anni, tre giorni prima di ricevere l'abito da porporato.\nIl 5 Ottobre 1861 davanti alla Basilica di San Marco addobbata per i funerali, una scritta recitava: \u201cNulla lasci\u00f2 per s\u00e9, tutto mise in comune coi poveri; mor\u00ec in estrema povert\u00e0, ricevendo come ultimo onore della sua larga carit\u00e0 le lacrime dei poveri\u201d. \u00a0\nIl cardinale Angelo Giuseppe Roncalli, patriarca di Venezia e futuro papa Giovanni XXIII, il 3 marzo 1958 fece traslare le sue\nspoglie a Milano nella chiesa di San Francesco Saverio dell'istituto missionario da lui fondato e attualmente presente in molte diocesi.\nNel 1976 papa Paolo VI ne avvi\u00f2 la causa di beatificazione.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "539037", "revid": "322321", "url": "https://it.wikipedia.org/wiki?curid=539037", "title": "Lorenzo Ilarione Randi", "text": "Era figlio di Paolo Antonio e della contessa Arcangela Biancoli.\nBiografia.\nDopo studi privati entr\u00f2 nel Seminario di Faenza e quindi nella Pontificia Accademia Ecclesiastica a Roma.\nFu ordinato sacerdote a Faenza il 14 marzo 1841. Entr\u00f2 nella prelatura romana sotto la protezione del cardinale Giacomo Antonelli. Fu delegato apostolico a Rieti dal 1852 al 1854, quindi a Perugia fino al 1856. Qui ebbe alcuni contrasti con l'allora arcivescovo Gioacchino Pecci e nel conclave del 1878 che elesse papa quest'ultimo, sar\u00e0 uno dei suoi oppositori.\nDal 1856 al 1860 fu delegato apostolico ad Ancona e quindi fino al 1865 a Civitavecchia. Dal 1865 al 1870 fu ministro di polizia dello Stato pontificio e Governatore di Roma.\nPapa Pio IX lo elev\u00f2 al rango di cardinale nel concistoro del 17 settembre 1875, con il titolo di Cardinale diacono di Santa Maria in Cosmedin. Il 24 marzo 1884 opt\u00f2 per la diaconia di Santa Maria in Via Lata, mantenendo per\u00f2 quella di Santa Maria in Cosmedin \"in commendam\". Nel contempo divenne anche cardinale protodiacono.\nNon ebbe mai la consacrazione episcopale.\nMor\u00ec all'et\u00e0 di 69 anni e fu sepolto inizialmente nel Cimitero del Verano in Roma e successivamente la salma fu traslata nella tomba di famiglia alle Entirate a Traversara, frazione del paese nat\u00eco.\nBibliografia.\nAngela Veggi Donati, \"Un romagnolo nel governo del papa-re. La figura e l'opera del cardinale Randi\", Cesena, Il Ponte Vecchio, 2001."}
{"id": "539038", "revid": "1935652", "url": "https://it.wikipedia.org/wiki?curid=539038", "title": "Vittorio Amedeo Ranuzzi de' Bianchi", "text": "Biografia.\nNacque a Bologna il 14 luglio 1857, da una delle famiglie pi\u00f9 nobili della citt\u00e0, conti di Porretta nonch\u00e9 di Pian del Voglio nel palazzo Ranuzzi di Via S.Stefano 43, gi\u00e0 Vizzani,Lambertini,Ranuzzi ora Sanguinetti, primogenito di Giancarlo Ranuzzi (1833-1892) e Cesarina de' Bianchi dei Conti di Piano.Venne battezzato avendo per padrino il conte Giuseppe de' Bianchi e per madrina la contessa Teresa Bianchetti.Ricevette il sacramento della confermazione nel 1865. Comp\u00ec con somma lode gli studi, fu erudito nelle lettere, nelle scienze, nella teologia ed in giurisprudenza; ebbe tra gli insegnanti di filosofia il dotto canonico Francesco Battaglini, poi cardinale e arcivescovo di Bologna. Sentendo una forte vocazione religiosa nonostante fosse il primogenito, che di solito era destinato alla prosecuzione della dinastia, entr\u00f2 nel Seminario arcivescovile di Bologna e fu ordinato sacerdote per l'arcidiocesi di Bologna il 13 Marzo 1880 dal cardinale Lucido Maria Parocchi, arcivescovo di Bologna. Il giorno seguente celebr\u00f2 la prima messa nella chiesa parrocchiale della SS.Trinit\u00e0 assistito dal suo parroco e padrino di Cresima Monsignor Nicola Zoccoli e dallo zio P. Lodovico Ranuzzi fratello di suo padre. Svolse il ministero pastorale nell'Arcidiocesi di Bologna, frequentando al contempo il Collegio teologico di Bologna, dove nel 1882 fu dichiarato dottore in teologia, e in ambo le leggi \"\"utroque iure\", sia diritto canonico che civile il 27 Luglio 1886\". Il suo primo campo di apostolato sacerdotale fu l'assistenza e l'educazione spirituale di giovani che frequentavano le scuole notturne della sua parrocchia (Ss. Trinit\u00e0 di Via S.Stefano), fondate da Monsignor Bedetti e largamente beneficate dal padre Gian Carlo Ranuzzi. Don Vittorio Amedeo teneva i corsi di Storia Sacra e di Liturgia, che in quelle scuole si insegnavano con il \" catechismo superiore\": il disegno, la calligrafia, l'italiano, l'aritmetica e la musica. Riusciva a conciliare l'attivit\u00e0 di studio con quelle diocesane: oltre alla direzione delle gi\u00e0 menzionate scuole notturne della Ss.Trinit\u00e0, anche quella della congregazione festiva di S.Maria degli Angeli, organizzava pellegrinaggi come nel 1888 a Roma per il giubileo di Leone XIII e meritori intrattenimenti specialmente musicali e teatrali in collaborazione con il fratello Pio Gaspare ed il cugino Ferdinando. Apprezzato per i suoi studi e titoli conseguiti non poteva passare inosservato nella Curia bolognese e l'arcivescovo Lucido Maria Parocchi lo volle tra i sacerdoti in Curia, nominandolo prima canonico onorario del Capitolo della Chiesa metropolitana di S.Pietro nel 1885 e dal 1892 primicerio del capitolo metropolitano ed affidandogli il compito di direttore spirituale del seminario, oltre che di docente dello stesso dal (1894-1899 ). Con decreto del re Umberto I del 26 Aprile 1894 fu autorizzato ad aggiungere, insieme al fratello Pio Gaspare e alla sorella Margherita, al proprio cognome quello di d\u00e8 Bianchi della madre, conti di Piano senza discendenti maschi e iniziando un nuovo ramo dei conti Ranuzzi. Ma la fama di Ranuzzi varcava ormai le soglie della diocesi di Bologna verso Roma. Papa Leone XIII lo nomin\u00f2 nel 1899 prelato domestico di Sua Santit\u00e0 e dopo una brevissima permanenza nella Segreteria di Stato il 13 settembre di quell'anno lo invi\u00f2 consigliere presso la nunziatura in Francia a servizio del cardinale Benedetto Lorenzelli, assieme al quale si prodig\u00f2 per l'aiuto e l'assistenza agli emigranti italiani a Parigi. Era un momento difficile, quale fu quello della nunziatura di Monsignor Benedetto Lorenzelli quando affiorarono nuovamente le difficolt\u00e0 poste dal governo francese alla libert\u00e0 ed alla dignit\u00e0 della Santa Sede. In quel periodo Monsignor Ranuzzi oltre agli affari correnti, ebbe a cuore, come gi\u00e0 detto,la situazione degli emigranti italiani a Parigi e collabor\u00f2 con quell'arcivescovo per dare loro aiuto ed assistenza. Esplet\u00f2 la carica con diplomazia, rettitudine e fermezza.L'opera di Ranuzzi fu ricompensata con la maggior onorificenza francese, infatti il ministro degli esteri Delcass\u00e8 lo insign\u00ec della commenda della Legion d'onore, la massima onorificenza francese. Ritornato in Italia nel 1903, venne consacrato vescovo il 12 luglio dello stesso anno a Roma, nella cappella delle Nobili Oblate di Tor de' Specchi, per le mani del cardinale Pietro Respighi, bolognese, vicario generale di Roma, assistito dagli arcivescovi Giuseppe Costantini, titolare di Patrasso, ed Elemosiniere di Pio X e da Rafael Merry del Val, titolare di Nicea, Presidente della Pontificia Accademia Ecclesiastica, il futuro Segretario di Stato di Pio X. La letizia di quel giorno fu turbata dalle notizie provenienti dal Vaticano e recate al cardinale vicario proprio durante il banchetto in onore del nuovo vescovo: il Papa Leone XIIi che stava ormai spegnendosi (ma sopravviver\u00e0 ancora quindici giorni ), avrebbe ricevuto nel pomeriggio il Viatico per cui si intimava a Respighi e al suo seguito di presenziare alla cerimonia. Ma la brillante carriera del Vescovo Ranuzzi non si interruppe, anzi resasi vacante la sede della diocesi di Recanati e Loreto in seguito alla morte di Monsignor Guglielmo Giustini avvenuta il 27 Aprile 1903 con bolla pontificia del 22 giugno 1903,munita del Regio Exequatur con decreto del 26 Novembre dello stesso anno, Vittorio Amedeo fu nominato da Pio X, Vescovo di Loreto e Recanati e prese possesso della diocesi l'8 dicembre seguente, e nei successivi otto anni cur\u00f2 la crescita del culto nella Basilica. Per otto anni si dedic\u00f2 al suo episcopato. Il programma di Ranuzzi inspirato a S.Francesco di Sales si concretizz\u00f2 oltre che nel ripristino dell'osservanza ai precetti della Chiesa, ag\u00ec risolutamente contro gli abusi e le ingiustizie, cose per cui arriv\u00f2 ad essere minacciato di morte. Si adoper\u00f2 per la promozione dell'oratorio festivo della giovent\u00f9, con la quale, come gi\u00e0 un tempo a Bologna, amava trovarsi, nell'insegnamento della dottrina cristiana in ogni parrocchia, nel riguardo per la formazione del clero in seminario, nello zelo pastorale delle Visite che per due volte in soli otto anni comp\u00ec in ogni angolo della diocesi, nella carit\u00e0 verso i poveri ai quali distribuiva ogni settimana il pane da lui benedetto e verso la caritatevole Societ\u00e0 di S.Vincenzo d\u00e8 Paoli, del qual Santo era del resto devoto, portandone pure il nome, senza dire delle continue elemosine e dei lavori edilizi ordinati e condotti a termine in vescovado. Fond\u00f2 una commissione liturgica, una commissione artistico-musicale, un collegio di Censori. Venne anche incaricato da Pio X di una delicata missione presso don Romolo Murri, negli anni del dissenso fra il Vaticano ed il cattolicesimo politico, di convincere Don Romolo Murri a non osteggiare i voleri della Chiesa. Il 27 novembre 1911 fu innalzato da papa san Pio X ad arcivescovo titolare di Tiro, nominandolo tre giorni dopo suo Maestro di Camera. Appena eletto al soglio pontificio, Benedetto XV, succeduto a Pio X,stimandolo, conoscendolo di persona e avendo apprezzato l'opera svolta a Parigi,ed essendo stato arcivescovo di Bologna lo promosse come Maggiordomo di sua santit\u00e0 (era il 7 settembre 1914), ufficio che era stato vacante per molti anni, ed egli ebbe modo di esercitare subito quella funzione incominciando dall'incoronazione del nuovo pontefice.\nPapa Benedetto XV lo elev\u00f2 al rango di cardinale, con il titolo di Santa Prisca ,datogli tre giorni dopo, nel concistoro del 6 dicembre 1916, ma un paio di mesi prima della creazione, il Papa aveva voluto che in via riservata fosse lo stesso suo Maggiordomo ad annunciare la nomina alla madre Cesarina, la quale rispose con una nobilissima lettera piena di riconoscenza. Il medesimo pontefice, con un breve del 9 giugno 1919, lo nomin\u00f2 protettore del Sacro Militare Ordine Costantiniano di San Giorgio.\nTre anni dopo visit\u00f2 le diocesi di Loreto e Recanati accolto festosamente da quelle genti (Omaggio ricordo a Sua Eminenza il cardinale Vittorio Amedeo Ranuzzi de Bianchi, Recanati 8 Dicembre 1919, e Commemorazione dell'E.mo cardinale Conte Vittorio Amedeo Ranuzzi d\u00e8 Bianchi tenuta da S.E. Monsignor Pio Guizzardi nell'adunanza dei LXX il 12 novembre 1942,Bologna 1943).\nDal 2 al 6 febbraio 1922 partecip\u00f2 al Conclave che vide eletto papa Pio XI. Il 10 settembre 1922 fu, insieme al cardinale Giovanni Tacci Porcelli, il primo cardinale a volare, per recarsi a Loreto a bordo di un Caproni pilotato dal colonnello Armani per un convegno in onore della Madonna di Loreto, patrona degli aviatori. Fu camerlengo del Sacro Collegio Cardinalizio dal 30 Marzo 1925 al 21 Giugno 1926. L'8 Dicembre 1926 presiedette la cerimonia dell'incoronazione della Beata Vergine Refugium Peccatorum a S.Michele ai Corridori (Roma). In quella occasione, tre mesi prima della sua morte fu eseguito quello che fu l'ultimo ritratto fotografico.Volle la decorazione della cupola ad affresco della Beata Vergine di S.Luca ad opera del suo pittore preferito Giuseppe Cassioli. \u00c8 raffigurata l'invocazione alla Madonna regina della pace da parte del Pontefice Benedetto XV tra i prelati bolognesi Cardinal Vittorio Amedeo Ranuzzi de Bianchi e cardinal Giovanni Battista Nasalli Rocca di Corneliano, arcivescovo di Bologna, che avevano voluto l'opera realizzata tra il 1922 e il 1932. Gi\u00e0 cavaliere di onore e devozione, il 9 Marzo 1921 fu promosso bal\u00ec gran croce d'onore e devozione dell'Ordine di Malta, cavaliere di gran croce del Sovrano Militare Ordine Costantiniano di S. Giorgio, cavaliere dell'Ordine Gerosolimitano del Santo Sepolcro, cavaliere dell'Ordine di S.Michele di Baviera e cavaliere dell'Ordine di Francesco Giuseppe d'Austria. La cultura ed esperienza cos\u00ec molteplice acquisita in campo pastorale e diplomatico, resero preziosa la sua opera nelle Congregazioni romane di cui fece parte negli ultimi suoi anni di vita. Appartenne alle Sacre Congregazioni del Concilio, dei Riti, dei Religiosi della Reverenda Fabbrica di S.Pietro di Roma, nonch\u00e9 degli affari ecclesiastici straordinari.\nMor\u00ec il 16 febbraio 1927 all'et\u00e0 di 69 anni a Roma, cardinale di curia. Il rito funebre fu celebrato nella basilica di S.Maria in Trastevere.La salma trasportata a Bologna nella Metropolitana di S.Pietro il 21 Febbraio l\u00ec benedetta fu sepolta nella Cappella gentilizia di famiglia, all'interno del Cimitero monumentale della Certosa,(chiostro IX, braccio di ponente) a Bologna il giorno seguente.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "539039", "revid": "1516566", "url": "https://it.wikipedia.org/wiki?curid=539039", "title": "Joseph Othmar von Rauscher", "text": "Biografia.\nI primi anni.\nJoseph Othmar von Rauscher nacque a Vienna il 6 ottobre 1797 e ricevette la propria prima educazione al ginnasio di Vienna, distinguendosi soprattutto nello studio della giurisprudenza e delle materie classiche; egli si dedic\u00f2 particolarmente anche allo studio della poesia componendo anche alcuni versi che sono giunti sino a noi. Successivamente fu alunno dell'Universit\u00e0 di Vienna ove si laure\u00f2 in filosofia, legge e teologia.\nSuccessivamente svilupp\u00f2 la vocazione verso gli ordini religiosi ma venne contrastato fortemente dai suoi genitori che intendevano farne un uomo di legge. Vinte alla fine le resistenze dei parenti, entr\u00f2 in seminario.\nLa carriera ecclesiastica.\nDopo la sua ordinazione avvenuta il 21 marzo 1823, Rauscher venne nominato curato a H\u00fctteldorf (sobborgo di Vienna) e divenne poi professore di storia della chiesa e diritto canonico al seminario di Salisburgo dove il principe Friedrich Johann Joseph C\u00f6lestin von Schwarzenberg fu tra i suoi alunni. Direttore dell'Accademia Orientale di Vienna, divenne abate del monastero della Beata Vergine Maria di Kom\u00e1rom in Ungheria dal 15 settembre 1832. Nel gennaio del 1849, Schwarzenberg divenuto cardinale nomin\u00f2 il suo ex insegnante Principe-Vescovo di Seckau \"in riconoscimento delle sue distinte qualit\u00e0, conoscenze e servizi\".\nCon questo nuovo incarico Rauscher introdusse l'uso delle conferenze pastorali e restaur\u00f2 le case missionarie dei redentoristi. Egli support\u00f2 particolarmente le associazioni religiose anche se questa sua attivit\u00e0 in provincia lo tenne lontano dal centro di potere di Vienna per lungo tempo, evitandogli nel contempo scandali o invidie. Dal 29 aprile al 20 giugno 1849 partecip\u00f2 al sinodo generale degli allora 25 vescovi austriaci ove ebbe un ruolo preminente malgrado la sua nomina fosse l'ultima in materia di anzianit\u00e0. Al termine egli realizz\u00f2 un programma completo dei punti discussi che venne distribuito ai vescovi presenti ed altri scritti li indirizz\u00f2 al ministero dell'interno.\nNel contempo divenne anche amministratore diocesano per la diocesi di Leoben.\nPrincipe-Arcivescovo di Vienna e Cardinale.\nA Vienna, Rauscher, divenne influente tutore dell'Imperatore Francesco Giuseppe e confessore di Sofia di Baviera.\nRauscher fu il padre del Concordato del 1855 tra Austria e Santa Sede col quale vennero eliminate le limitazioni imposte sul finire del Settecento dal giuseppinismo e venne rafforzata la posizione del cattolicesimo nell'Impero. Il 14 settembre 1852 erano iniziati i negoziati per la stesura del concordato e Rauscher sul quale tutti confidavano per l'attuazione del patto venne nominato principe-arcivescovo di Vienna facendo il proprio ingresso solenne nella Cattedrale di Santo Stefano il 15 agosto 1853. Per promuovere l'azione diplomatica che stava conducendo, trov\u00f2 giusto recarsi a Roma in visita al Santo Padre, cogliendo l'occasione per prendere parte alle solennit\u00e0 che definirono il dogma dell'Immacolata Concezione. Alla fine, il 18 agosto 1855, il concordato venne siglato ed il 5 novembre esso venne pubblicato come legge nell'Impero. Rauscher venne decorato con la Gran Croce dell'Ordine Reale di Santo Stefano d'Ungheria.\nAlla buon riuscita del concordato, Rauscher venne nominato cardinale il 17 dicembre 1855, ricevendo la berretta cardinalizia ed il titolo di Santa Maria della Vittoria dal 23 dicembre del 1858. Dal 1\u00ba gennaio 1857 egli eman\u00f2 delle precise istruzioni per i tribunali ecclesiastici (\"Instructio pro indiciis ecclesiasticis\"), che vennero ad essere fondati in tutte le sedi episcopali.\nEgli dovette affrontare in quest'epoca anche le notevoli problematiche relative all'introduzione del matrimonio civile ed al suo valore rispetto a quello religioso, argomenti su cui anche la stampa discusse a lungo sino a quando l'imperatore non decise di prendere personalmente in esame la questione.\nEgli prese parte quindi al Concilio Vaticano Primo dove propose oltre alla rivisitazione del concordato con l'Austria anche l'opportunit\u00e0 di creare un catechismo universale, oltre a perorare la causa dell'infallibilit\u00e0 del papa. La sua opera \"Observationes qu\u00e6dam de infallibilitatis ecclesi\u00e6 subjecto\", fatta stampare a Napoli, venne successivamente ristampata a Vienna e fu il caposaldo della sua politica ove il cardinale si preoccup\u00f2 di \"spiegare le decisioni proposte anche a quanti siano ostili alla Chiesa\".\nEgli protest\u00f2 alacremente contro la soppressione dello Stato Pontificio il 20 settembre 1870 dopo l'occupazione di Roma da parte di Vittorio Emanuele II di Savoia.\nRauscher si spense il 24 novembre 1875 a Vienna all'et\u00e0 di 78 anni e la sua salma venne esposta nel duomo di Vienna per poi essere sepolta nella cattedrale presso il coro a pochi passi dall'altare. Separatamente, nella stessa chiesa, \u00e8 visibile ancora oggi il suo monumento funebre.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "539041", "revid": "287204", "url": "https://it.wikipedia.org/wiki?curid=539041", "title": "Victor Razafimahatratra", "text": "Biografia.\nPapa Paolo VI lo elev\u00f2 al rango di cardinale nel concistoro del 24 maggio 1976\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "539042", "revid": "125208726", "url": "https://it.wikipedia.org/wiki?curid=539042", "title": "Scipione Rebiba", "text": "Secondo lo studioso di genealogia episcopale Charles Bransom, \u00e8 uno dei pi\u00f9 antichi vescovi del quale si conoscano con certezza i dati sulle ordinazioni episcopali: pi\u00f9 del 95% degli oltre 5500 vescovi viventi lo pongono al vertice della propria genealogia episcopale, inclusi papa Francesco e tutti i suoi predecessori ininterrottamente a partire da papa Clemente XI.\nBiografia.\nNacque a San Marco d'Alunzio, piccolo centro siciliano arroccato su una collina dei monti Nebrodi, a quel tempo facente parte dell'arcidiocesi di Messina, il 3 febbraio 1504 dal nobiluomo Francesco Rebiba e da Antonia Lucia Filangieri dei conti di San Marco.\nIntraprese gli studi giuridici a Palermo, conseguendo la laurea \"in utroque iure\", e quelli teologici. Ricevette gli ordini minori e quelli maggiori negli anni 1524-1528, mentre era arcivescovo Giovanni Carandolet, e fu insignito di un beneficio nella chiesa di Santa Maria dei Miracoli di Palermo.\nIn seguito, intorno agli anni 1536-1537, si trasfer\u00ec a Roma, venendo a contatto con la giovane congregazione dei Chierici Regolari, ed entr\u00f2 al servizio del cardinal Gian Pietro Carafa, vescovo di Chieti e Protonotario Apostolico presso la Curia Romana. In rappresentanza del Carafa assunse il governo della diocesi di Chieti e da papa Paolo III, il 16 marzo 1541, fu nominato vescovo titolare di Amiclae e vicario generale della chiesa teatina.\nPer una singolare circostanza il Rebiba si colloca all'origine della linea ascendente della successione apostolica della maggioranza dei vescovi della Chiesa cattolica. Coloro che hanno inteso ricostruire le genealogie episcopali dei romani pontefici e dei vescovi si sono tutti arrestati al Rebiba, oltre il quale, ad oggi, non \u00e8 possibile risalire.\nIl 27 luglio 1551 gli fu affidato dal cardinale Gian Pietro Carafa il governo della diocesi di Napoli come suo vicario e il 12 ottobre 1551 venne nominato vescovo di Mottola.\nIl 23 maggio 1555 il cardinale Carafa fu eletto papa con il nome di Paolo IV e il 5 luglio 1555 richiam\u00f2 il vescovo Rebiba da Napoli, nominandolo Governatore di Roma. Il pontefice lo elev\u00f2 alla dignit\u00e0 cardinalizia nel concistoro del 20 dicembre 1555. Gli fu inizialmente assegnato il titolo cardinalizio di Santa Pudenziana. Il 13 aprile 1556 fu nominato anche arcivescovo di Pisa e legato pontificio presso l'imperatore Carlo V e il re di Spagna Filippo II.\nMorto Paolo IV nel 1559, fu eletto papa il cardinale Medici con il nome di Pio IV: per il cardinale Rebiba inizi\u00f2 un periodo turbolento e triste, che dur\u00f2 per tutto il pontificato di Pio IV. Fu coinvolto nelle tristi vicende della famiglia Carafa, venne ingiustamente accusato e imprigionato a Castel Sant'Angelo per circa un anno; trovato innocente, fu rilasciato. Fortemente provato e deluso, abbandon\u00f2 ogni incarico e beneficio, e si ritir\u00f2 a vita privata fino a quando, morto Pio IV, il 7 gennaio 1566 fu eletto papa il suo fraterno amico Michele Ghislieri con il nome di Pio V.\nIl nuovo papa lo reintegr\u00f2 in ogni incarico e gli attribu\u00ec i titoli cardinalizi di Sant'Anastasia e Sant'Angelo in Pescheria (1566), titolo che mantenne fino al 1570, quando opt\u00f2 per quello di Santa Maria in Trastevere. Nel 1573 pass\u00f2 all'ordine dei vescovi e alla sede suburbicaria di Albano, e un anno dopo a quella di Sabina. Fu anche vescovo di Troia e Patriarca latino di Costantinopoli. Papa Gregorio XIII l'8 aprile 1573 lo nomin\u00f2 Inquisitore Maggiore della Chiesa.\nMor\u00ec a Roma il 23 luglio 1577, all'et\u00e0 di 73 anni. Fu sepolto nella chiesa di San Silvestro al Quirinale, dov'\u00e8 ben visibile la tomba e l'epitaffio composto dal nipote vescovo Prospero Rebiba.\nConclavi.\nIl cardinale Scipione Rebiba partecip\u00f2 a tre conclavi:\nSuccessione apostolica.\nLa successione apostolica \u00e8:"}
{"id": "539044", "revid": "838137", "url": "https://it.wikipedia.org/wiki?curid=539044", "title": "Mario Revollo Bravo", "text": "Fu nominato cardinale della Chiesa cattolica da papa Giovanni Paolo II.\nBiografia.\nNacque a Genova, citt\u00e0 in cui il padre era console colombiano, il 15 giugno 1919.\nPapa Giovanni Paolo II lo elev\u00f2 al rango di cardinale nel concistoro del 28 giugno 1988.\nMor\u00ec il 3 novembre 1995 all'et\u00e0 di 76 anni e venne sepolto all\u2019interno della cattedrale di Bogot\u00e0.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "539045", "revid": "116589725", "url": "https://it.wikipedia.org/wiki?curid=539045", "title": "Giusto Recanati", "text": "Biografia.\nStudi\u00f2 nel seminario di Camerino e l'8 dicembre 1803 abbracci\u00f2 la vita religiosa tra i cappuccini nel convento di Cingoli assumendo il nome di fra' Giusto; fu ordinato prete il 22 febbraio 1812.\nFu membro della comunit\u00e0 conventuale di Fabriano, lettore di teologia e filosofia a Jesi e prefetto del collegio per le missioni cappuccine di San Fedele a Roma; nel 1844 fu eletto nel definitorio generale del suo ordine.\nFu consultore delle congregazioni dei vescovi e regolari, di propaganda fide e dell'inquisizione.\nEletto vescovo titolare di Tripoli il 3 luglio 1848, fu consacrato il 9 luglio successivo nella basilica dei Santi XII Apostoli in Roma dal cardinale Antonio Francesco Orioli assistito da Girolamo d'Andrea, arcivescovo titolare di Melitene, e da Domenico Lucciardi, arcivescovo titolare di Damasco.\nDal 22 agosto 1848 al 5 settembre 1851 fu amministratore apostolico di Senigallia e il 13 gennaio 1852 fu nominato assistente al Soglio Pontificio.\nFu creato cardinale prete da papa Pio IX nel concistoro del 7 marzo 1853 e gli fu assegnato il titolo dei Santi XII Apostoli.\nMor\u00ec nel 1861 e fu sepolto nella chiesa di Santa Maria della Concezione dei Cappuccini a Roma.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "539046", "revid": "838137", "url": "https://it.wikipedia.org/wiki?curid=539046", "title": "Ren\u00e9-Fran\u00e7ois R\u00e9gnier", "text": "Biografia.\nStudi\u00f2 al seminario di Angers e fu ordinato sacerdote il 19 dicembre 1818. In seguito fu vicario generale della diocesi di Angers per dieci anni.\nFu nominato vescovo di Angoul\u00eame il 22 luglio 1842 e fu consacrato vescovo il 25 settembre dello stesso anno da Denis-Auguste Affre, arcivescovo di Parigi. Il 30 settembre 1850 fu promosso arcivescovo di Cambrai.\nPapa Pio IX lo elev\u00f2 al rango di cardinale nel concistoro del 22 dicembre 1873 e il 4 maggio 1874 ricevette il titolo della Santissima Trinit\u00e0 al Monte Pincio.\nPartecip\u00f2 al Concilio Vaticano I e nel 1878 al conclave in cui venne eletto papa Leone XIII.\nAlla sua morte fu sepolto nella Cattedrale di Cambrai.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "539047", "revid": "124348244", "url": "https://it.wikipedia.org/wiki?curid=539047", "title": "Enrique Reig y Casanova", "text": "Fu nominato cardinale della Chiesa cattolica da papa Pio XI.\nBiografia.\nNacque a Valencia il 20 gennaio 1859.\nPapa Pio XI lo elev\u00f2 al rango di cardinale nel concistoro dell'11 dicembre 1922.\nMor\u00ec il 27 agosto 1927 all'et\u00e0 di 68 anni.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "539049", "revid": "767487", "url": "https://it.wikipedia.org/wiki?curid=539049", "title": "Francisco de Remolins", "text": "Fu nominato cardinale della Chiesa cattolica da papa Alessandro VI.\nBiografia.\nNacque a L\u00e9rida nel 1462. Comp\u00ec i suoi studi prima presso l'Universit\u00e0 di L\u00e9rida e poi in quella di Pisa, ove consegu\u00ec la laurea \"in utroque iure\". Sposatosi molto giovane, si separ\u00f2 dalla consorte e il suo matrimonio fu annullato. Entr\u00f2 quindi in convento. Fu protonotario apostolico.\nConsacrato vescovo verso il 1496, divenne vescovo ausiliare di L\u00e9rida, essendo vescovo Luis Juan de Mil\u00e1. Nel 1498 rassegn\u00f2 le dimissioni e si trasfer\u00ec a Roma alla corte di papa Alessandro VI, che lo nomin\u00f2 Governatore di Roma, carica che tenne fino al 1503. Catturato dai turchi, fu liberato grazie al pagamento, da parte della Santa Sede, di un riscatto.\nPapa Alessandro VI lo elev\u00f2 al rango di cardinale nel concistoro del 31 maggio 1503, con il titolo di cardinale presbitero dei Santi Giovanni e Paolo.\nCon l'elezione di papa Giulio II, egli fugg\u00ec da Roma temendo ritorsioni contro i Borgia e i loro sostenitori, ma Giulio II gli scrisse un'amichevole lettera pregandolo di rientrare in Roma, cosa che egli fece, divenendo un fedele collaboratore del nuovo pontefice.\nNel 1504 fu nominato vescovo di Fermo, incarico che mantenne fino alla morte.\nNel 1511 fu nominato vicer\u00e9 di Napoli, carica che mantenne fino al 1513.\nNel marzo del 1517 divenne cardinale-vescovo di Albano.\nFu uno dei tre cardinali incaricati di processare i cardinali Bandinello Sauli e Alfonso Petrucci, accusati di complotto contro il papa, e presiedette il tribunale che condann\u00f2 quest'ultimo alla pena capitale.\nMor\u00ec il 5 febbraio 1518 all'et\u00e0 di 56 anni. La sua salma, inumata nella Basilica di Santa Maria Maggiore, fu esumata qualche anno dopo e inumata nuovamente ma nella Basilica di Santa Maria sopra Minerva.\nConclavi.\nDurante il periodo del suo cardinalato, Francisco de Remolins partecip\u00f2 ai seguenti conclavi:\nGenealogia episcopale.\nLa genealogia episcopale \u00e8:"}
{"id": "539050", "revid": "124792546", "url": "https://it.wikipedia.org/wiki?curid=539050", "title": "Alexandre-Charles-Albert-Joseph Renard", "text": "Biografia.\nNacque a Avelin il 7 giugno 1906.\nIl 19 agosto 1953 fu nominato vescovo di Versailles.\nIl 28 maggio 1967 fu nominato arcivescovo di Lione e successivamente papa Paolo VI lo elev\u00f2 al rango di cardinale nel concistoro del 26 giugno 1967.\nIl 29 ottobre 1981 si dimise dalla carica.\nMor\u00ec l'8 ottobre 1983 all'et\u00e0 di 77 anni.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "539051", "revid": "1935652", "url": "https://it.wikipedia.org/wiki?curid=539051", "title": "Pietro Respighi", "text": "Biografia.\nNacque a Bologna il 22 settembre 1843.\nPapa Leone XIII lo elev\u00f2 al rango di cardinale nel concistoro del 18 giugno 1899.\n\u00c8 stato cardinale vicario della diocesi di Roma dal 1900 fino alla sua morte.\nMor\u00ec il 22 marzo 1913 all'et\u00e0 di 69 anni.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "539052", "revid": "838137", "url": "https://it.wikipedia.org/wiki?curid=539052", "title": "Carlo Rezzonico (cardinale)", "text": "Biografia.\nNacque a Venezia il 25 aprile 1724.\nPapa Clemente XIII lo elev\u00f2 al rango di cardinale nel concistoro del 2 ottobre 1758e fino alla nomina del cardinale Andrea Corsini \u00e8 stato il porporato italiano pi\u00f9 giovane.\nNella sua lunga carriera ecclesiastica fu titolare di diverse chiese romane e ricopr\u00ec anche il ruolo di camerlengo della Camera Apostolica. Prese parte al conclave del 1769, da cui usc\u00ec eletto Clemente XIV, e a quello del 1774-1775, da cui usc\u00ec eletto Pio VI.\nMor\u00ec il 26 gennaio 1799 all'et\u00e0 di 74 anni.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "539053", "revid": "30610", "url": "https://it.wikipedia.org/wiki?curid=539053", "title": "Tommaso Riario Sforza", "text": "Fu nominato cardinale della Chiesa cattolica da papa Pio VII.\nBiografia.\nTommaso Riario Sforza nacque a Napoli l'8 gennaio 1782, in seno ad una famiglia aristocratica, figlio del duca Nicola Riario Sforza e della principessa Giovanna di Somma. La sua famiglia aveva gi\u00e0 dato alla chiesa diversi cardinali come Pietro Riario, Raffaele Riario ed Alessandro Riario oltre a Sisto Riario Sforza, nipote di Tommaso, che diverr\u00e0 cardinale nel 1846.\nDestinato alla carriera ecclesiastica giovanissimo, si trasfer\u00ec a Roma ove studi\u00f2 al Collegio Nazareno ed il 19 aprile 1804 entr\u00f2 nella prelatura romana come referendario per il Tribunale della Segnatura Apostolica. Nominato protonotario apostolico partecipante nel 1806, divenne relatore della Sacra Consulta per il Buon Governo dal 13 settembre di quello stesso anno, occupando tale posto sino al 1808. Dopo la restaurazione del governo pontificio, venne nominato membro della commissione per le propriet\u00e0 ecclesiastiche (15 maggio 1814) ed entr\u00f2 come prelato nella Sacra Congregazione del Concilio di Trento dall'8 dicembre 1814. Delegato pontificio a Macerata dal 9 marzo 1816, divenne maestro di camera del pontefice dal 22 luglio di quello stesso anno, occupando tale incarico sino alla sua promozione al cardinalato.\nIl 10 marzo 1823 venne creato cardinale diacono, ricevendo tre giorni pi\u00f9 tardi la berretta cardinalizia e dopo breve la diaconia di San Giorgio in Velabro. Prese parte al conclave del 1823 che elesse papa Leone XII.\nVenne ordinato sacerdote solo il 28 settembre 1823 ed opt\u00f2 per la diaconia di Santa Maria in Domnica dal 17 novembre di quell'anno. Membro della prima Congregazione dello Stato dal 12 marzo 1825, dal 15 marzo dell'anno successivo divenne presidente della Commissione dei Sussidi. Prefetto dell'Economia della Sacra Congregazione della Propaganda Fide (1\u00ba ottobre 1826), dal 28 gennaio 1828 venne nominato camerlengo del Sacro Collegio dei Cardinali, rimanendo in carica per due anni sino al 18 maggio 1829 e venendo rieletto sino al 15 marzo 1830. Prese parte nel frattempo al conclave del 1829 che elesse papa Pio VIII il quale, dopo poco, lo nomin\u00f2 delegato apostolico per la provincia di Forl\u00ec.\nFece ritorno a Roma in occasione del conclave del 1830-1831 che elesse papa Gregorio XVI, ma non pot\u00e9 riprendere contestualmente anche le sue mansioni a causa dell'insurrezione nella sua legazione. Nominato delegato apostolico ad Urbino e Pesaro dal nuovo pontefice (5 dicembre 1834), opt\u00f2 per la diaconia di Santa Maria in Via Lata il 19 dicembre di quello stesso anno, mantenendo \"in commendam\" la diaconia che gi\u00e0 possedeva (vi rinunci\u00f2 solo il 13 maggio 1837).\nCardinale protodiacono, dal 24 gennaio 1843 divenne prefetto della Sacra Congregazione per il Buon Governo. Il 3 aprile 1843 venne nominato camerlengo di Santa Romana Chiesa, rimanendo in carica sino alla propria morte. Prese parte al conclave del 1846 che elesse papa Pio IX ed annunzi\u00f2 l'elezione dello stesso pontefice il 16 giugno di quell'anno. Per il suo incarico di camerlengo, ottenne di essere nominato ministro del commercio, delle belle arti, dell'industria e dell'agricoltura, dopo la costituzione dei primi ministeri voluti dal nuovo papa il 27 dicembre 1847, ma prefer\u00ec dimettersi il 12 febbraio 1848. Il 12 febbraio 1848 venne nominato presidente della nuova congregazione per l'esame delle spese della pubblica amministrazione, dalla quale si dimise sei giorni dopo.\nMor\u00ec il 14 marzo 1857, all'et\u00e0 di 75 anni. La sua salma venne esposta alla pubblica venerazione nella basilica romana dei Ss. XII Apostoli ove ebbero luogo anche i funerali con la partecipazione di Pio IX. Ivi venne anche sepolto e fu l'ultimo dei cardinali creati da Pio VII a morire."}
{"id": "539054", "revid": "1318658", "url": "https://it.wikipedia.org/wiki?curid=539054", "title": "Sisto Riario Sforza", "text": "Biografia.\nNacque a Napoli il 5 dicembre 1810 da un'antica e nobile famiglia napoletana.\nInizi\u00f2 gli studi filosofici e teologici presso la Congregazione della Missione.\nAncora studente fu nominato da papa Leone XII abate commendatario di S. Paolo in Albano, abbazia che godeva del patronato giuridico della sua casata, prendendone possesso il 12 febbraio 1828. Si trasfer\u00ec cos\u00ec a Roma dove prosegu\u00ec gli studi presso il Seminario romano sotto la vigilanza dello zio cardinale Tommaso Riario Sforza.\nVenne ordinato sacerdote a Napoli il 15 settembre 1833 dall'arcivescovo cardinale Filippo Giudice Caracciolo, quindi ritorn\u00f2 a Roma dove consegu\u00ec le lauree in Giurisprudenza e Teologia.\nPapa Gregorio XVI lo incaric\u00f2 per alcune missioni apostoliche e poi lo volle come segretario particolare. \nCanonico di S. Pietro e vicario della Collegiata di S. Maria in Via Lata, si dedic\u00f2 all'apostolato fra i diplomatici e gli aristocratici.\nDivenne vescovo di Aversa il 24 aprile 1845 e ricevette l'ordinazione episcopale il 25 maggio dello stesso anno.\nArcivescovo di Napoli.\nIl 24 novembre 1845 fu nominato arcivescovo di Napoli; fu elevato al rango di cardinale da papa Gregorio XVI nel concistoro del 19 gennaio 1846 e fino alla nomina del cardinale Girolamo d'Andrea \u00e8 stato il porporato italiano pi\u00f9 giovane. Nello stesso anno partecip\u00f2 al conclave che elesse il suo successore, Pio IX, il quale indisse il concilio Vaticano I, al quale prese parte lo stesso Sisto Riario Sforza, in qualit\u00e0 di padre conciliare.\nDimostr\u00f2 grande impegno nella cura pastorale. La prima attenzione fu per la qualit\u00e0 del clero secolare: cur\u00f2 una pi\u00f9 attenta selezione dei candidati al presbiterato, riform\u00f2 gli studi nei seminari, fond\u00f2 biblioteche e accademie ecclesiastiche. Istitu\u00ec nuove parrocchie per raggiungere meglio la popolazione sul territorio. Promosse vivamente la catechesi, la predicazione e le missioni popolari per accrescere l'educazione religiosa e morale. Dopo il 1860 incoraggi\u00f2 la nascita di giornali e periodici cattolici, anche politici. Accolse a Napoli vari nuovi ordini religiosi e promosse l'istituzione di molte opere benefiche e di preghiera. Convinto fautore dell'intransigentismo, incentiv\u00f2 i culti mariani e al Sacro Cuore di Ges\u00f9 - al quale consacr\u00f2 la sua arcidiocesi nel 1875 - e precocemente sostenne il neotomismo, incoraggiando Gaetano Sanseverino e la rivista \u00abLa scienza e la fede\u00bb e l\u2019Accademia di filosofia tomista da questi fondate nel 1841 e nel 1846 a contrastare le idee di Antonio Rosmini, di Vincenzo Gioberti e dell\u2019ontologismo. Anche a carico del proprio patrimonio ebbe costante sollecitudine verso i bisognosi, dandone prova particolare durante le epidemie di colera del 1854-55 e del 1873 e l\u2019eruzione del Vesuvio del 1861: la stima generale gli attribu\u00ec la fama di \u00abBorromeo redivivo\u00bb.\nLa questione Enrichetta Caracciolo..\nNella gestione della vicenda della monaca benedettina Enrichetta Caracciolo di Forino (la quale, dopo essere stata costretta dalla famiglia e dagli eventi ad assumere i voti claustrali, spese circa dieci anni della sua vita per riguadagnare la libert\u00e0) si attenne ai dettami del pi\u00f9 retrivo e bigotto conservatorismo, negandole a pi\u00f9 riprese - nonostante il favore della Santa Sede - il \"placuit\" vescovile alla vita fuori del convento e giungendo a farla recludere presso il Ritiro di Santa Maria delle Grazie a Mondragone all\u2019epoca \u201cin sostanza... destinato all\u2019uso di ergastolo\u201d.\nRapporti con il Regno d'Italia.\nAll'ingresso di Giuseppe Garibaldi a Napoli, il 7 settembre 1860, in una lettera espresse contrariet\u00e0 all'unit\u00e0 d'Italia ed emargin\u00f2 i sacerdoti che avevano seguito Garibaldi. Il 22 settembre fu espulso da Napoli. Si rifugi\u00f2 prima a Genova e poi a Marsiglia e ritorn\u00f2 a Napoli il 30 novembre per intercessione di padre Ludovico da Casoria. Fu nuovamente espulso il 31 luglio 1861 e si rifugi\u00f2 nello Stato Pontificio tra Roma e Terracina fino al ritorno a Napoli il 6 dicembre 1866.\nNel novembre 1869, mentre imperversava lo scontro tra il Papato e la Monarchia sabauda, rifiut\u00f2 di benedire il neonato principe di Napoli\u00a0\u2013 il futuro Vittorio Emanuele III \u2013 e di presenziare al \"Te Deum\" che si svolse nella basilica di San Lorenzo.\nMorte e sepoltura.\nMor\u00ec nella sua citt\u00e0 natale il 29 settembre 1877 all'et\u00e0 di 66 anni. \u00c8 sepolto in una cappella della chiesa dei Santi Apostoli dal 1927, anno in cui le sue spoglie furono traslate dalla tomba dove fu da principio deposto, sita nella chiesa di Santa Maria del Pianto.\nLa causa di canonizzazione.\nIl processo di canonizzazione, avviato nel 1927, fu aperto formalmente nel 1947 e, dopo una lunga interruzione, venne ripreso nel 1995.\nIl 28 giugno 2012, durante l'udienza con il prefetto della Congregazione delle cause dei santi cardinale Angelo Amato, papa Benedetto XVI ratific\u00f2 con decreto che il servo di Dio cardinale Sforza visse le virt\u00f9 cristiane in modo eroico, riconoscendogli quindi il titolo di venerabile che attualmente detiene.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "539055", "revid": "986213", "url": "https://it.wikipedia.org/wiki?curid=539055", "title": "Ant\u00f3nio Ribeiro", "text": "Biografia.\nNacque a Gandarela de Basto (Celorico de Basto) il 21 maggio 1928.\nPapa Paolo VI lo elev\u00f2 al rango di cardinale nel concistoro del 5 marzo 1973.\nMor\u00ec di cancro il 24 marzo 1998 all'et\u00e0 di 69 anni nella sua casa di Lisbona.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "539056", "revid": "838137", "url": "https://it.wikipedia.org/wiki?curid=539056", "title": "Antonio Riberi", "text": "Fu nominato cardinale della Chiesa cattolica da papa Paolo VI.\n\u00c8 sepolto a Limone Piemonte nella chiesetta di Sant'Antonio da Padova.\nBiografia.\nAntonio Riberi nacque a Monte Carlo il 15 giugno 1897 da genitori limonesi, emigrati all'estero per ragioni di lavoro.\nFrequent\u00f2 le scuole elementari presso i Fratelli delle Scuole Cristiane monegasche. A dodici anni entr\u00f2 nel Seminario Vescovile di Cuneo, dove venne ordinato sacerdote il 29 giugno 1922. Nell'ottobre dello stesso anno, per le sue doti di intelligenza, fu mandato a Roma, ove frequent\u00f2 l'Universit\u00e0 Gregorianae la Pontificia Accademia Ecclesiastica, laureandosi in Diritto Canonico e Filosofia. Fu compagno di studi di Papa Paolo VI.\nNel 1925 entr\u00f2 nella diplomazia vaticana e rivest\u00ec il suo primo incarico come Segretario di Nunziatura a La Paz in Bolivia, ove rimase cinque anni, in seguito, pass\u00f2 come uditore a Dublino in Irlanda, ove rimase pure cinque anni.\nNel 1934 venne consacrato vescovo \u00e8 destinato in qualit\u00e0 di Delegato Apostolico di Mombasa per l'Africa, ove rimase otto anni.\nNel 1942 fu richiamato a Roma presso il Vaticano e gli venne affidato da Pio XII l'ufficio di organizzare l'assistenza ai prigionieri, ai profughi ed agli sfollati, durante la seconda guerra mondiale.\nDal 6 luglio 1946 e per circa tredici anni fu inter-nunzio apostolico in Cina, dimorando a Nanchino, e poi ad Hong Kong e Taipei. Dopo la presa del potere da parte di Mao, fu sottoposto a processo ed espulso.\nNel 1960, dopo una breve sosta a Roma, ritorn\u00f2 a Dublino come nunzio, ed il 28 aprile 1962 fu trasferito alla nunziatura di Madrid.\nPapa Paolo VI lo elev\u00f2 al rango di cardinale nel concistoro del 26 giugno 1967, ricevette la berretta cardinalizia dal Generale Franco secondo l'antica usanza spagnola.\nDopo i festeggiamenti imponenti, ricevuti per la sua nomina, a Madrid, al Principato di Monaco ed a Limone Piemonte, si stabil\u00ec a Roma presso il Collegio dei Legionari di Cristo, dove mor\u00ec improvvisamente il pomeriggio del 16 dicembre 1967 all'et\u00e0 di 70 anni.\nLa salma del cardinal Riberi riposa a Limone Piemonte nella chiesetta di Sant'Antonio da Padova.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "539057", "revid": "986213", "url": "https://it.wikipedia.org/wiki?curid=539057", "title": "Agostino Gaetano Riboldi", "text": "Biografia.\nFiglio di Antonio e della nobildonna Caterina dell'Orto, entr\u00f2 a nove anni in seminario, dove comp\u00ec gli studi.\nOrdinato sacerdote nel 1861, fu nominato vescovo di Pavia il 12 marzo 1877. Nella citt\u00e0 lombarda svolse un'intensa azione pastorale: convoc\u00f2 otto volte il sinodo e fece altrettante visite pastorali; promosse le opere del laicato cattolico. Le associazioni sorsero numerose: il Comitato diocesano (1879), la Societ\u00e0 operaia di mutuo soccorso (1882), il Circolo universitario \"San Severino\" (1884), la Societ\u00e0 italiana per gli studi scientifici (1898) e il Segretariato del popolo (1901).\nPapa Leone XIII lo elev\u00f2 al rango di cardinale nel concistoro del 15 aprile 1901, trasferendolo poi nell'Arcidiocesi di Ravenna. Mor\u00ec nella citt\u00e0 romagnola il 25 aprile 1902.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "539058", "revid": "986213", "url": "https://it.wikipedia.org/wiki?curid=539058", "title": "Francesco Ricci Paracciani", "text": "Biografia.\nNacque a Roma l'8 giugno 1830.\nPapa Leone XIII lo elev\u00f2 al rango di cardinale nel concistoro del 27 marzo 1882.\nMor\u00ec il 9 marzo 1894 all'et\u00e0 di 63 anni."}
{"id": "539059", "revid": "93556", "url": "https://it.wikipedia.org/wiki?curid=539059", "title": "Paul-Marie-Andr\u00e9 Richaud", "text": "Biografia.\nNacque a Versailles il 16 aprile 1887.\nVenne ordinato sacerdote della diocesi di Versailles il 28 giugno 1913 e il 21 dicembre 1933 nominato vescovo ausiliare della stessa con il titolo di Irenopoli di Isauria. Fu consacrato vescovo il 25 gennaio 1934 da Benjamin-Octave Roland-Gosselin, vescovo di Versailles, co-consacranti Pierre-Marie Gerlier e Georges-Auguste Louis. Nel 1938 venne nominato vescovo di Laval ed in seguito, nel 1950, arcivescovo metropolita di Bordeaux, incarico che ricopr\u00ec fino alla morte.\nPapa Giovanni XXIII lo elev\u00f2 al rango di cardinale nel concistoro del 15 dicembre 1958 assegnandogli il titolo presbiterale dei Santi Quirico e Giulitta.\nMor\u00ec il 5 febbraio 1968 all'et\u00e0 di 80 anni.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "539060", "revid": "1873140", "url": "https://it.wikipedia.org/wiki?curid=539060", "title": "Agostino Richelmy", "text": "Biografia.\nMembro di un'antica e nobile famiglia originaria del Delfinato, nacque a Torino nel 1850 dal conte ingegner Prospero Richelmy, cofondatore e rettore del Politecnico di Torino, e da Lydia Realis, figlia dell'avvocato Pietro e della nobile Carolina Claretta.\nFu ordinato sacerdote a Torino il 25 aprile 1873.\nFrequent\u00f2 il Liceo classico Cavour di Torino.\nProfessore di teologia dogmatica e morale a Torino, prima eletto vescovo di Ivrea dal 7 giugno 1886, successivamente fu nominato arcivescovo di Torino il 18 settembre 1897.\nPapa Leone XIII lo elev\u00f2 al rango di cardinale del titolo di Sant'Eusebio nel concistoro del 18 giugno 1899.\nNel 1911 opt\u00f2 per il titolo di Santa Maria in Via.\nAttraverso numerosi scritti, tra i quali si ricorda \"La democrazia cristiana inculcata ai chierici dell'arcidiocesi di Torino\" del 1903, promulg\u00f2 le istanze sociali di papa Leone XIII. Nello stesso anno fond\u00f2 il giornale \"Il momento\". Nel corso della sua carriera ecclesiastica ed in particolare nel periodo bellico in corrispondenza della prima guerra mondiale, svolse intenso apostolato assistenziale.\nNel 1913 consacr\u00f2 l'inaugurata Chiesa di Ges\u00f9 Nazareno.\nMor\u00ec a Torino il 10 agosto 1923 all'et\u00e0 di 72 anni; presso il Santuario della Consolata a Torino \u00e8 a tutt'oggi esposto il suo monumento funebre che funge da sepolcro.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "539061", "revid": "1086375", "url": "https://it.wikipedia.org/wiki?curid=539061", "title": "Fran\u00e7ois-Marie-Benjamin Richard", "text": "Biografia.\nInfanzia e formazione.\nFran\u00e7ois-Marie-Benjamin Richard nacque il 1\u00ba marzo 1819, nella citt\u00e0 di Nantes, in Francia, da Louis Francis Richard de La Vergne e Marie-Genevi\u00e8ve Rosalie Poupard. Proveniva da una famiglia di piccola nobilt\u00e0 che aveva il titolo di marchesi di Vand\u00e9e. Suo padre era un ricco medico. Insieme a lui, i suoi genitori ebbero altri undici figli.\nEgli studi\u00f2 privatamente nel castello della sua famiglia accanto a Boussay, per poi studiare teologia al Seminario di Saint-Sulpice, a Parigi, a partire dall'ottobre 1841.\nSacerdote.\nVenne ordinato presbitero il 21 dicembre 1844, nella chiesa di Saint-Sulpice, da Denis-Auguste Affre, arcivescovo di Parigi. Gli fu assegnato il ministero pastorale di una parrocchia facente parte della diocesi di Nantes, dove rimase dal 1845 al 1846. Lasci\u00f2 la sua parrocchia per andare a Roma a compiere ulteriori studi dal 1846 al 1849. Dopo aver terminato gli studi, ritorn\u00f2 nella sua parrocchia e fu nominato canonico onorario del capitolo della cattedrale della diocesi di Nantes e fu nominato segretario del vescovo, incarico che tenne fino al 1850; fu poi nominato vicario generale della diocesi il 1\u00ba agosto 1850 ricoprendo la carica fino al 1869. Si dedic\u00f2 ad opere popolari con le missioni diocesane.\nVescovo ed arcivescovo.\nVenne eletto vescovo di Belley il 22 dicembre 1871 e la sua con consacrazione episcopale ebbe luogo l'11 febbraio 1872, nella chiesa dei Dames du Sacr\u00e9-Coeur a Parigi, da Joseph Hippolyte Guibert, arcivescovo di Parigi, assistito da Pierre de Langalerie, arcivescovo di Auch, e F\u00e9lix Fournier, vescovo di Nantes. Venne promosso alla sede titolare di Larissa e fu poi anche nominato vescovo coauditore con diritto di successione dell'arcidiocesi di Parigi il 5 luglio 1875, mantenendo l'amministrazione apostolica di Belley. Dopo la morte dell'arcivescovo Joseph Hippolyte Guibert pass\u00f2 direttamente alla sede metropolitana di Parigi l'8 luglio 1887.\nCardinalato e morte.\nVenne creato cardinale nel concistoro del 24 maggio 1889 da Papa Leone XIII, ricevendo la berretta rossa e il titolo presbiterale di Santa Maria in Via il 30 dicembre dello stesso anno. Partecip\u00f2 al conclave del 1903 che elesse Papa Pio X.\nMor\u00ec il 28 gennaio 1908, per via di una congestione polmonare dopo una breve malattia, a Parigi all'et\u00e0 di 88 anni. La sua salma venne esposta e poi sepolta nella cattedrale metropolitana di Notre-Dame. I suoi resti furono trasferiti nella cripta della Basilica del Sacro Cuore di Montmartre, a Parigi, il 3 luglio 1925.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "539062", "revid": "838137", "url": "https://it.wikipedia.org/wiki?curid=539062", "title": "Nicola Riganti", "text": "Biografia.\nNacque il 24 marzo 1744 a Molfetta.\nPapa Pio VII lo elev\u00f2 al rango di cardinale nel concistoro dell'8 marzo 1816.\nMor\u00ec il 31 agosto 1822 a Roma, all'et\u00e0 di settantotto anni.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "539063", "revid": "986213", "url": "https://it.wikipedia.org/wiki?curid=539063", "title": "Egano Righi-Lambertini", "text": "Biografia.\nNacque a Casalecchio di Reno il 22 febbraio 1906, discendente della famiglia Righi, alla quale il marchese Giovanni Lambertini, antenato di Papa Benedetto XIV e della beata Imelda Lambertini, concesse l'uso del cognome.\nPapa Giovanni Paolo II lo elev\u00f2 al rango di cardinale nel concistoro del 30 giugno 1979.\nMuore il 4 ottobre 2000 all'et\u00e0 di 94 anni.\nLe esequie si sono tenute il 6 ottobre alle ore 10.00 all'Altare della Cattedra della Basilica di San Pietro. La Liturgia esequiale \u00e8 stata presieduta dal Santo Padre Giovanni Paolo II.\nGenealogia episcopale.\nLa genealogia episcopale \u00e8:"}
{"id": "539064", "revid": "986213", "url": "https://it.wikipedia.org/wiki?curid=539064", "title": "Aristide Rinaldini", "text": "Biografia.\nAristide Rinaldini nacque il 5 febbraio 1844 a Montefalco, delegazione apostolica ed arcidiocesi di Spoleto, allora nello Stato Pontificio (oggi Italia).\nMinistero sacerdotale.\nRicevette l'ordinazione sacerdotale il 6 giugno 1868 a Roma; ventiquattrenne, si \u00e8 incardinato come presbitero della medesima diocesi. Entrato nel servizio diplomatico della Santa Sede, svolse incarichi presso le nunziature in Portogallo e Belgio.\nL'11 agosto 1887, quarantatreenne, venne nominato internunzio apostolico nei Paesi Bassi; succedette a Francesco Spolverini, trasferito come internunzio in Brasile. Nel gennaio 1891, quarantaseienne, ricevette anche l'incarico di primo internunzio apostolico in Lussemburgo.\nIl 31 maggio 1893 papa Leone XIII lo nomin\u00f2, quarantanovenne, segretario della Cifra e sostituto per gli Affari Generali della Segreteria di Stato; succedette a Mario Mocenni, creato cardinale il 16 gennaio precedente.\nMinistero episcopale.\nIl 14 agosto 1896 papa Leone XIII lo nomin\u00f2, cinquantaduenne, nunzio apostolico in Belgio, succedendo a Benedetto Lorenzelli, trasferito a capo della nunziatura apostolica in Baviera; contestualmente gli \u00e8 stata la sede arcivescovile titolare di Eraclea di Europa. Ricevette la consacrazione episcopale il 30 agosto seguente, presso la Basilica di Sant'Agostino in Campo Marzio a Roma, per imposizione delle mani del cardinale Mariano Rampolla del Tindaro, Segretario di Stato di Sua Santit\u00e0 ed arciprete della Basilica di San Pietro in Vaticano, assistito dai co-consacranti monsignori Guglielmo Pifferi, O.E.S.A., vescovo titolare di Porfireone e sacrista del Palazzo apostolico, e Vincenzo Giuseppe Veneri, vescovo di Amelia; durante la stessa cerimonia ricevette l'ordinazione episcopale anche il futuro cardinale Sebastiano Martinelli, O.E.S.A.\nIl 28 dicembre 1899 papa Leone XIII lo trasfer\u00ec, cinquantacinquenne, a capo della nunziatura apostolica in Spagna; succedette a Giuseppe Francica-Nava de Bondif\u00e8, creato cardinale il precedente 18 giugno. Ricopr\u00ec questo incarico fino alla promozione al cardinalato.\nCardinalato.\nPapa Pio X lo elev\u00f2 al rango di cardinale nel concistoro del 15 aprile 1907, all'et\u00e0 di sessantatr\u00e9 anni; il 19 dicembre seguente gli venne assegnato il titolo cardinalizio di San Pancrazio, vacante dal 15 febbraio 1906, giorno della morte del cardinale Achille Manara, arcivescovo di Ancona e Numana.\nIl 2 dicembre 1912 venne nominato camerlengo del Collegio Cardinalizio, succedendo al cardinale Rafael Merry del Val; ricopr\u00ec tale ufficio fino al 25 maggio 1914, quando gli succedette il cardinale Pietro Gasparri.\nDopo la morte di papa Pio X, prese parte al conclave del 1914, che si concluse con l'elezione al soglio pontificio del cardinale Giacomo della Chiesa con il nome di Benedetto XV.\nIl 19 agosto 1915 venne nominato, settantunenne, cardinale protettore dell'Almo Collegio Capranica, di cui egli stesso era stato studente; succedette al defunto cardinale Serafino Vannutelli e ricopr\u00ec tale incarico fino alla morte.\nMor\u00ec l'11 febbraio 1920 a Roma, cinque giorni dopo aver compiuto settantasei anni. Al termine dei solenni funerali, la salma venne tumulata nella Cappella del Capitolo Vaticano presso il Cimitero del Verano a Roma.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "539065", "revid": "986213", "url": "https://it.wikipedia.org/wiki?curid=539065", "title": "Giovanni Rinuccini", "text": "Fu nominato cardinale della Chiesa cattolica da papa Pio VI.\nBiografia.\nNacque a Firenze il 22 giugno 1743.\nPapa Pio VI lo elev\u00f2 al rango di cardinale nel concistoro del 21 febbraio 1794.\nMor\u00ec il 28 dicembre 1801 all'et\u00e0 di 58 anni."}
{"id": "539066", "revid": "838137", "url": "https://it.wikipedia.org/wiki?curid=539066", "title": "Joseph Elmer Ritter", "text": "Biografia.\nPapa Giovanni XXIII lo elev\u00f2 al rango di cardinale nel concistoro del 16 gennaio 1961.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "539067", "revid": "550667", "url": "https://it.wikipedia.org/wiki?curid=539067", "title": "Agostino Rivarola", "text": "Biografia.\nI primi anni.\nNato a Genova il 14 marzo 1758, Agostino Rivarola era membro di una nobile famiglia patrizia della Repubblica. Figlio del marchese Negrone Rivarola, senatore di Genova, e di sua moglie Marianna Cambiasi, Agostino era imparentato col cardinale Domenico Rivarola. Avviato alla carriera ecclesiastica venne inviato dalla famiglia a Roma ove frequent\u00f2 il Collegio Clementino, laureandosi \"in utroque iure\" ed entrando come uditore del tribunale della Sacra Rota.\nLa carriera di curia ed il contributo alla restaurazione del potere pontificio nell'epoca napoleonica.\nNominato cappellano privato di papa Pio VI, divenne segretario del tribunale della Sacra Rota ed entr\u00f2 poi nella prelatura romana come prelato domestico di Sua Santit\u00e0 e referendario dei tribunali della Signatura Apostolica di Grazia e Giustizia dal 31 gennaio 1793. Governatore di San Severino dal 19 febbraio 1793, venne espulso da Roma per mano delle autorit\u00e0 francesi nel 1797 e trov\u00f2 rifugio presso la propria famiglia a Genova. Si incontr\u00f2 poi con Pio VI, prigioniero dei francesi, a Parma e pianific\u00f2 una sua infortuita liberazione; si rec\u00f2 a Venezia durante il conclave del 1799-1800 per assistere all'organizzazione delle votazioni come notaio apostolico. Dopo la prima restaurazione del governo papale, venne nominato legato a Perugia dal 12 luglio 1800.\nGovernatore di Macerata e presidente generale delle Marche dal 14 settembre 1802 all'11 novembre 1807, rimase in carica sino al suo arresto ad opera delle autorit\u00e0 francesi. Il suo arresto viene cos\u00ec descritto dal suo segretario Paolo Cacciatori in una lettera indirizzata all'avvocato Alessandro Lazzarini, agente di Rivarola a Roma:\n\u00ab\"Il Generale Lemarois (...) aveva fatto ingiungere (...) l'arresto ed il trasporto in Ancona al Corpo della Magistratura (...) In seguito di ci\u00f2 Monsignore credette di far presentare (...) una protesta (...) Il Generale dopo ricevuta questa venne ad arrestarlo in casa portandosi una sentinella, dopo le due e mezza della notte lo fece montare in legno e, scortato da tr\u00e9 Granatieri lo condusse in Ancona, da dove poi \u00e8 stato fatto passare in Pesaro\"\u00bb.\nDetenuto nella fortezza di Pesaro per sei mesi e quindi relegato a Rimini per diciotto mesi, fu infine in grado di raggiungere Genova dove visse col fratello, che era sindaco della citt\u00e0. Si un\u00ec a Pio VII a Piacenza nel suo viaggio di ritorno verso lo Stato della Chiesa negli ultimi giorni del marzo del 1814 e fu quindi uno dei molti prelati che accompagnarono il papa nel suo viaggio di ritorno verso Roma. Nominato da Pio VII delegato apostolico per la restaurazione del governo papale a Roma (4 maggio 1814), dall'11 maggio le disposizioni della sua carica entrarono in vigore; fu presidente della Commissione di stato che resse le sorti dello Stato papale sino alla definitiva restaurazione di tutti gli organi di governo.\nNominato chierico della Camera Apostolica dal 9 agosto 1814, quando il papa si rifugi\u00f2 a Genova dal 22 marzo al 7 giugno 1815 nel corso dell'invasione di Gioacchino Murat, re di Napoli, venne nominato segretario della Giunta di Stato che govern\u00f2 Roma sotto l'autorit\u00e0 del cardinale Giulio Maria della Somaglia, gi\u00e0 vicario di Roma; la sua severit\u00e0 venne criticata dal cardinale Ercole Consalvi e pertanto sotto l'amministrazione statale di quest'ultimo (che fu segretario di stato nel periodo 1814-1823) non ebbe ruoli di rilievo. L'8 marzo 1816 venne nominato prefetto del Palazzo Apostolico e contestualmente ricopr\u00ec l'incarico di governatore di Castel Gandolfo.\nIl cardinalato e la lotta contro la carboneria.\nPer i suoi ampi meriti nella restaurazione del potere pontificio venne elevato al rango di cardinale, da papa Pio VII, nel concistoro del 1\u00ba ottobre 1817 e ricevette la berretta cardinalizia il 4 ottobre di quello stesso anno. Il 15 novembre successivo ottenne la diaconia di Sant'Agata alla Suburra. Intenzionato a regolarizzare la propria posizione non avendo ancora ricevuto gli ordini sacri, il 10 ottobre 1819 ottenne il suddiaconato, il 12 ottobre il diaconato, ed infine il 5 ottobre 1823 venne ordinato sacerdote, sempre per mano dell'arcivescovo Luigi Lambruschini. Nominato protettore dell'Ordine dei Cappuccini dal 12 maggio 1820, dal 24 febbraio 1821 divenne protettore dei Vallombrosani e dal 5 marzo 1823 anche degli Agostiniani. Prese parte al conclave del 1823 che elesse a pontefice Leone XII. Venne nominato membro della Congregazione di Stato fondata dallo stesso Leone XII il 29 settembre 1823.\nFu durante il regno di papa Leone XII che gli venne affidata la lotta contro il giacobinismo e la carboneria. Nel 1824 venne inviato a Ravenna, dove il mantenimento dell'ordine pubblico era diventato preoccupante, tanto che era stato assassinato lo stesso direttore di polizia. Rivarola, nominato cardinal legato \"a latere\", fece condurre un'indagine, che port\u00f2 alla celebre sentenza del 31 agosto 1825, con la quale vennero condannate, a varie pene, 514 persone di tutti gli strati sociali, di cui sette alla pena capitale. In seguito, essendo la sentenza inappellabile, lui stesso commut\u00f2 le condanne a morte in ergastoli e ridusse le pene o diede la grazia a molti condannati. Poich\u00e9 rimase ininterrottamente in Romagna fino al suo richiamo, avvenuto il 22 agosto 1826, \u00e8 infondata l'opinione di quanti gli attribuirono la condanna a morte, eseguita nel novembre del 1825, dei due carbonari, Angelo Targhini e Leonida Montanari, i quali avevano tentato di uccidere un carbonaro pentito. Infatti \u00e8 storicamente accertato che la pena capitale fu irrogata dal governatore di Roma, Mons. Tommaso Bernetti.\nNel maggio del 1826 venne nominato pro legato a Forl\u00ec ed il 3 luglio di quello stesso anno opt\u00f2 per la diaconia di Santa Maria ad Martyres. Il 23 luglio 1826, a distanza di alcune settimane dall'amnistia proclamata da Leone XII, la carboneria decise di organizzare un attentato contro di lui, nella Pineta di Ravenna, in cui era solito passeggiare al mattino. L'attentato ebbe luogo con alcuni carbonari che aprirono il fuoco sulla sua carrozza con dei moschetti, ma senza successo.\nVisto il clima di insicurezza, che contraddistingueva la Romagna di quegli anni, Rivarola si trasfer\u00ec dapprima a Genova da dove poi il governo pontificio ritenne prudente richiamarlo a Roma, ove il 22 agosto 1826 il papa costitu\u00ec una commissione diretta da monsignor Filippo Invernizzi per investigare le cause dell'attentato; i cinque attentatori furono arrestati e condannati anche perch\u00e9 nel corso dello scontro era morto il canonico Muti che viaggiava al suo seguito. Le condanne furono irrogate a Ravenna il 13 maggio 1828.\nGli ultimi anni in curia a Roma.\nPrefetto della Congregazione delle Acque e delle strade dal 19 maggio 1827 al 30 agosto 1833, si dimise per un violento conflitto sul suo ruolo avuto col cardinale Vincenzo Macchi, presidente della Congregazione per la Revisione dei Conti: natura della disputa pare essere stata l'aggiudicazione del mantenimento dei porti lungo il fiume Tevere. Prese parte al conclave del 1829 che elesse pontefice Pio VIII e dal 18 maggio 1829 venne nominato protettore dei Benedettini di Monte Cassino. Prese parte nuovamente al conclave del 1830-1831 che elesse Gregorio XVI, dal quale il 19 settembre 1835 venne nominato pro-prefetto della Sacra Congregazione del Concilio. Nominato commissario apostolico per la ricostruzione della basilica di Santa Maria degli Angeli di Assisi il 5 marzo 1836, divenne prefetto della Sacra Congregazione del Buon Governo dal 31 luglio 1840.\nMor\u00ec a Roma il 7 novembre 1842, all'et\u00e0 di 84 anni, e la sua salma venne esposta nella chiesa romana di San Marcello al Corso, ove l'11 novembre di quello stesso anno ebbero luogo i funerali e la sua sepoltura, presso l'altare della Vergine Addolorata. Tra le altre cose, il cardinale fu anche erede fedecommesso dell'eredit\u00e0 del principe Filippo III Colonna, morto nel 1818, probabilmente in conseguenza del fatto che non c'era pi\u00f9 discendenza maschile diretta, nella famiglia Colonna, dato che il principe Filippo aveva avuto solo tre figlie femmine."}
{"id": "539069", "revid": "838137", "url": "https://it.wikipedia.org/wiki?curid=539069", "title": "Charles-Antoine de la Roche-Aymon", "text": "Fu nominato cardinale della Chiesa cattolica da papa Clemente XIV.\nBiografia.\nCharles-Antoine de la Roche-Aymon nacque al castello di Mainsat presso Limoges il 17 febbraio 1697 da Renaud Nicolas, conte di La Roche-Aymon, e Genevi\u00e8ve de Baudri de Piancourt. Provenendo da una nobile famiglia, la sua prima istruzione in materia umanistiche gli pervenne da tutori privati. Successivamente frequent\u00f2 la Facolt\u00e0 Teologica di Parigi ove ottenne il dottorato in teologia nell'aprile del 1724.\nOrdinato sacerdote, divenne canonico del capitolo della cattedrale di M\u00e2con, divenne vicario generale di Limoges nel 1724.\nEletto vescovo titolare di Sarepta, divenne nel contempo vescovo ausiliare della diocesi di Limoges dall'11 giugno 1725. Consacrato vescovo il 5 agosto 1724 nella cattedrale di Meaux per opera del cardinale Henri-Pons de Thiard de Bissy, vescovo di Meaux, assistito da Jean Le Normand, vescovo di \u00c9vreux, e da Scipion-J\u00e9r\u00f4me B\u00e9gon, vescovo di Toul. Trasferito alla sede di Tarbes dal 2 ottobre 1730, venne nominato successivamente alla sede metropolitana di Toulouse dal re di Francia il 10 gennaio 1740. Promosso alla sede di Toulouse l'11 novembre 1740, gli venne garantito il pallio arcivescovile quello stesso giorno. Membro dell'Assemblea del Clero dal 1740, ne fu vicepresidente nel periodo 1748-1760, e poi presidente nel periodo 1760-1775. Nominato alla sede metropolitana di Narbona dal re di Francia il 2 ottobre 1752, venne trasferito ufficialmente alla sede il 18 dicembre 1752. Grande elemosiniere del Re di Francia dal 1760 al 1777, venne nominato dal re di Francia alla sede metropolitana di Reims il 5 dicembre 1762. Trasferito alla sede metropolitana di Reims il 24 gennaio 1763. Creato pari di Francia, divenne legato presso la Santa Sede. Commendatore dell'Ordine dello Spirito Santo, divenne abate commendatario dell'abbazia benedettina dell'Abbazia di Trinit\u00e9 de Fecamp e nel contempo abate commendatario di Saint-Germain-des-Pr\u00e9s dal 1771.\nPapa Clemente XIV lo elev\u00f2 al rango di cardinale nel concistoro del 16 dicembre 1771 con breve apostolico in quanto egli non si rec\u00f2 mai personalmente a Roma a ricevere la berretta e come tale non ricevette mai il titolo cardinalizio. Non prese parte nemmeno al conclave del 1774-1775 dal quale usc\u00ec eletto Pio VI. In quell'anno divenne anche decano dei vescovi francesi.\nMor\u00ec a Parigi il 27 ottobre 1777 all'et\u00e0 di 80 anni. Nelle due settimane precedenti la sua morte aveva accusato forti dolori ed era rimasto a letto malato. Venne sepolto poi con una cerimonia solenne nella chiesa dell'abbazia di Saint-Germain-des-Pr\u00e9s dopo che il suo corpo venne fatto sfilare per le vie del quartiere.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "539070", "revid": "986213", "url": "https://it.wikipedia.org/wiki?curid=539070", "title": "Roberto Giovanni F. Roberti", "text": "Biografia.\nNacque a Monte San Giusto il 23 dicembre 1788.\nPapa Pio IX lo elev\u00f2 al rango di cardinale nel concistoro del 30 settembre 1850.\nMor\u00ec il 7 novembre 1867 all'et\u00e0 di 78 anni."}
{"id": "539071", "revid": "399", "url": "https://it.wikipedia.org/wiki?curid=539071", "title": "Francesco Roberti", "text": "Biografia.\nNacque a Pergola il 7 luglio 1889.\nOrdinato sacerdote nel 1913, comp\u00ec gli studi di diritto canonico presso l'Apollinare e di diritto civile presso la facolt\u00e0 di giurisprudenza di Roma.\nProfessore di diritto processuale e penale dal 1918 al 1943, esercit\u00f2 la professione di avvocato rotale dal 1927 al 1931; fu poi preside del Pontificio Istituto Utriusque Iuris dal 1937 al 1943. Nella sua attivit\u00e0 scientifica elabor\u00f2 categorie concettuali giuridiche considerate ancora oggi fondamentali per le tematiche specifiche del diritto processuale canonico, specie in una prospettiva interdisciplinare.\nSottosegretario della Congregazione per l'Educazione Cattolica dal 1931, dal 9 marzo 1946 divenne Segretario dell'allora Sacra Congregazione del Concilio (ora Congregazione per il Clero) e il 14 novembre 1959 divenne prefetto del Supremo Tribunale della Segnatura Apostolica.\nPapa Giovanni XXIII lo elev\u00f2 al rango di cardinale nel concistoro del 15 dicembre 1958.\nNel conclave del giugno 1963, che elesse papa il cardinale Giovanni Battista Montini, fu fra i pi\u00f9 votati assieme al cardinale Ildebrando Antoniutti.\nMor\u00ec a Roma il 16 luglio 1977 all'et\u00e0 di 88 anni.\nGenealogia episcopale.\nLa genealogia episcopale \u00e8:"}
{"id": "539072", "revid": "838137", "url": "https://it.wikipedia.org/wiki?curid=539072", "title": "Manuel Bento Rodrigues da Silva", "text": "Biografia.\nAbbracci\u00f2 giovanissimo la vita religiosa a Lisbona nel monastero del Beato Antonio dei Canonici regolari di San Giovanni Evangelista: terminato il noviziato, concluse i suoi studi a Coimbra, dove consegu\u00ec il dottorato in teologia (1826).\nSvolse servizio pastorale nelle diocesi di Porto e Coimbra, dove fu anche insegnante. Fu vicario capitolare di Elvas e Castelo Branco (1841-1844), poi vicario generale del patriarcato di Lisbona (dal 1844).\nIl 24 novembre 1845 venne eletto arcivescovo titolare di Mitilene e ausiliare di Lisbona; il 15 marzo 1852 venne nominato arcivescovo-vescovo di Coimbra e il 18 marzo 1858 venne promosso alla sede patriarcale di Lisbona. Papa Pio IX lo elev\u00f2 al rango di cardinale nel concistoro del 25 giugno 1858.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "539073", "revid": "329581", "url": "https://it.wikipedia.org/wiki?curid=539073", "title": "Jean-Fran\u00e7ois-Joseph de Rochechouart", "text": "Biografia.\nNacque a Tolosa il 28 gennaio 1708 in una celebre famiglia di antica nobilt\u00e0. Era il quinto degli undici figli di Charles de Rochechouart, conte di Clermont, e di Fran\u00e7oise de Montesquiou.\nPapa Clemente XIII lo elev\u00f2 al rango di cardinale nel concistoro del 23 novembre 1761.\nMor\u00ec il 20 marzo 1777 all'et\u00e0 di 69 anni.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "539074", "revid": "35813", "url": "https://it.wikipedia.org/wiki?curid=539074", "title": "Armand-Gaston-Maximilien de Rohan de Soubise", "text": ""}
{"id": "539075", "revid": "986213", "url": "https://it.wikipedia.org/wiki?curid=539075", "title": "Louis-Constantin de Rohan", "text": "Biografia.\nLouis-C\u00e9sar-Constantin de Rohan-Gu\u00e9men\u00e9-Montbazon nacque a Parigi il 24 marzo 1697 da Charles III de Rohan-Gu\u00e9m\u00e9n\u00e9, duca di Montbazon, e da Charlotte \u00c9lisabeth de Cochefilet. Settimo di tredici figli, era nipote del cardinale Armand I de Rohan-Soubise, vescovo di Strasburgo. Era inoltre un lontano cugino del cardinale Armand II de Rohan-Soubise, vescovo di Strasburgo dal 1749 al 1756. Suo nipote sar\u00e0 il cardinale Louis-Ren\u00e9-\u00c9douard de Rohan-Gu\u00e9m\u00e9n\u00e9e, vescovo di Strasburgo dal 1779 al 1801.\nDestinato inizialmente alla carriera militare divenne cavaliere di Malta e successivamente intraprese la carriera militare nella marina francese, divenendo capitano nel 1720.\nPrescelto poi per intraprendere la carriera ecclesiastica, frequent\u00f2 l'Universit\u00e0 di Parigi, ove ottenne la laurea in diritto canonico. Ordinato sacerdote, divenne canonico del capitolo della cattedrale di Strasburgo. Prevosto maggiore della cattedrale, ottenne nel contempo il posto di abate commendatario dei conventi di Lire e Saint-Epure.\nEletto vescovo di Strasburgo il 23 settembre 1756, venne preconizzato il 3 gennaio 1757 e consacrato il 16 marzo di quell'anno nella cattedrale di Parigi dal cardinale Fr\u00e9d\u00e9ric-J\u00e9r\u00f4me de La Rochefoucauld, arcivescovo di Bourges.\nClemente XIII lo cre\u00f2 cardinale presbitero nel concistoro del 23 novembre 1761 e fu lo stesso pontefice il 27 novembre di quell'anno a fargli avere la berretta cardinalizia, in quanto egli non si era recato ancora a Roma per ricevere la consacrazione, gesto che non comp\u00ec mai e pertanto non ricevette mai il titolo cardinalizio. Partecip\u00f2 ad ogni modo al conclave del 1769 che elesse papa Clemente XIV, ma non prese parte a quello del 1774-1775 che elesse Pio VI.\nMor\u00ec a Parigi, nel suo palazzo di rue de Varenne, alle 4 del mattino dell'11 marzo 1779. La sua salma venne esposta e sepolta nella cattedrale di Strasburgo, ove ebbero luogo anche i funerali, celebrati da suo nipote Ferdinand-Maximilien-M\u00e9riadec de Rohan-Gu\u00e9men\u00e9, arcivescovo di Bordeaux.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "539076", "revid": "1904508", "url": "https://it.wikipedia.org/wiki?curid=539076", "title": "Louis-Fran\u00e7ois-Auguste de Rohan-Chabot", "text": "Figlio primogenito del duca Alessandro di Rohan-Chabot (1761 \u2013 1818) e di Anna Luisa Elisabetta di Montmorency (1771 \u2013 1828), era conte di Chabot, principe di L\u00e9on e del 1\u00ba Impero dal 1807, 8\u00ba duca di Rohan dal 1817 e pari di Francia, conte di Porho\u00ebt. Rimasto vedovo, si fece prete cattolico, divenendo arcivescovo di Auch, poi di Besan\u00e7on ed infine cardinale; era inoltre membro del potentissimo casato francese di Rohan.\nBiografia cronologica.\nIl fratello Fernand de Rohan-Chabot (1789\u00a0\u2013 1869) eredita tutti i suoi titoli nobiliari e gli succede come duca di Rohan.\nGenealogia episcopale.\nLa genealogia episcopale \u00e8:\nCollegamenti esterni.\nin francese:"}
{"id": "539077", "revid": "599013", "url": "https://it.wikipedia.org/wiki?curid=539077", "title": "Louis-Ren\u00e9-Edouard de Rohan-Gu\u00e9m\u00e9n\u00e9e", "text": ""}
{"id": "539078", "revid": "106456", "url": "https://it.wikipedia.org/wiki?curid=539078", "title": "Fran\u00e7ois-Armand-Auguste de Rohan-Soubise-Ventadour", "text": ""}
{"id": "539079", "revid": "838137", "url": "https://it.wikipedia.org/wiki?curid=539079", "title": "Judas Jos\u00e9 Romo y Gamboa", "text": "Fu nominato cardinale della Chiesa cattolica da papa Pio IX.\nBiografia.\nNacque a Ca\u00f1izar il 7 gennaio 1779.\nFu nominato vescovo delle Canarie il 20 gennaio 1834 e consacrato il 1\u00ba maggio successivo. Fu nominato senatore a vita dal 1845.\nFu promosso alla sede metropolitana di Siviglia il 17 dicembre 1847. Papa Pio IX lo elev\u00f2 al rango di cardinale nel concistoro del 30 settembre 1850. Mor\u00ec l'11 gennaio 1855 all'et\u00e0 di 76 anni, senza aver ricevuto la berretta cardinalizia ed il titolo; \u00e8 sepolto nella cattedrale di Siviglia.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "539080", "revid": "2043251", "url": "https://it.wikipedia.org/wiki?curid=539080", "title": "Cl\u00e9ment-Emile Roques", "text": "Biografia.\nNacque a Graulhet l'8 dicembre 1880.\nComp\u00ec gli studi al seminario minore di Lavaur e quindi al seminario maggiore di Albi. Ordinato sacerdote nel 1904, prosegui gli studi presso l'Istituto cattolico di Tolosa. Due anni dopo l'ordinazione presbiterale, divenne docente al seminario minore di Albi; ne diventer\u00e0 il superiore nel 1920.\nPapa Pio XI lo nomin\u00f2 vescovo di Montauban il 15 aprile 1929; ricevette la consacrazione episcopale il successivo 24 giugno nella cattedrale di Albi, prendendo possesso della sua diocesi il 16 luglio.\nIl 24 dicembre 1934 fu nominato arcivescovo di Aix, sede dalla quale venne trasferito alla guida dell'arcidiocesi di Rennes l'11 maggio 1940.\nPapa Pio XII lo elev\u00f2 al rango di cardinale nel concistoro del 18 febbraio 1946.\nPrese parte al conclave del 1958 che elesse papa Giovanni XXIII ed al conclave del 1963 che elesse papa Paolo VI.\nMor\u00ec a Rennes il 4 settembre 1964 all'et\u00e0 di 83 anni. \u00c8 sepolto nella cattedrale di Rennes.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "539081", "revid": "123247614", "url": "https://it.wikipedia.org/wiki?curid=539081", "title": "Riserva naturale orientata dello Zingaro", "text": "La riserva naturale orientata dello Zingaro \u00e8 un'area naturale protetta situata a ovest del golfo di Castellammare nei comuni di Castellammare del Golfo e San Vito Lo Capo, in provincia di Trapani.\nIstituita nel 1981, \u00e8 gestita dall'Azienda Foreste Demaniali della Regione Siciliana.\nStoria.\nLa costa dello Zingaro \u00e8 uno dei pochissimi tratti di costa della Sicilia non contaminata dalla presenza di una strada litoranea.\nIl territorio fu abitato da un'ultima famiglia di contadini fino a circa il 1960, nella casa che oggi \u00e8 il museo dell'intreccio, ristrutturato nel 2013. Gli abitanti per trasportate le merci e l'acqua usavano i muli. Oggi per il trasporto dei rifiuti e delle merci in generale, si usano sempre i muli, unico mezzo di trasporto possibile. \nNel 1976 erano gi\u00e0 iniziati i lavori per la costruzione della litoranea Scopello-San Vito Lo Capo, ma in seguito ad una serie di iniziative del mondo ambientalista, culminate in una partecipatissima marcia di protesta che ebbe luogo il 18 maggio 1980, l'Azienda Foreste Demaniali della Regione Siciliana si impegn\u00f2 ad espropriare l'area dello Zingaro riconosciuta di grande interesse ambientale.\nCon la legge regionale 98/1981, venne ufficialmente istituita la riserva, la prima riserva naturale della Sicilia, affidata in gestione all'Azienda Regionale Foreste Demaniali. L'iter istitutivo fu completato con il decreto assessoriale 9 maggio 1988, che approvava il regolamento della riserva .\nTerritorio.\nLa riserva si estende nella parte occidentale del Golfo di Castellammare, che si affaccia sul Tirreno tra Castellammare del Golfo e Trapani (coordinate geografiche: ).\nIl territorio ricade in parte nel comune di Castellammare del Golfo e in parte nel comune di San Vito Lo Capo; si estende lungo 7\u00a0km di costa e quasi 1.700 ettari di natura incontaminata. La sede amministrativa si trova nel comune di Castellammare.\nLa costa \u00e8 formata da calcareniti quaternarie e da rilievi calcarei del Mesozoico di natura dolomitica, con falesie che da un'altezza massima di 913\u00a0m (Monte Speziale) degradano ripidamente verso il mare, intercalate da numerose calette.\nFlora.\nLa riserva ospita circa 670 taxa infragenerici vegetali, alcuni dei quali endemici e rari. Di questi 502 sono dicotiledoni, 153 monocotiledoni, 3 gimnosperme e 10 pteridofite. Di notevole interesse la flora lichenica che annovera per la riserva 130 specie mentre per i muschi sono note 35 specie.\nSono stati rilevati nel territorio della riserva anche 27 specie di funghi (macromiceti) di cui la famiglia pi\u00f9 rappresentativa \u00e8 quella delle \"Tricholomataceae\".\nLe specie fanerogamiche endemiche costituiscono il 6,3% rispetto al totale delle specie della riserva e l'1,6% rispetto alla flora della Sicilia.\nSono rappresentati differenti ecosistemi mediterranei, parzialmente modificati da residui di attivit\u00e0 agricole.\nIl paesaggio originario era costituito in massima parte da foresta mediterranea sempreverde (foresta xerofila) le cui tracce sono tuttora rappresentate da zone di lecceta, dove trovano ospitalit\u00e0 piccole felci, ciclamini, cespugli di pungitopo (\"Ruscus aculeatus\") e, al limite ovest della riserva, anche da frammenti di sughereta, testimonianza di quella formazione forestale a sughera oramai quasi del tutto scomparsa nel resto della Sicilia occidentale.\nL'aspetto attualmente pi\u00f9 peculiare della riserva \u00e8 tuttavia la gariga a palma nana, che caratterizza ampie zone del paesaggio costiero e che in contrada Zingaro, dove si trovano esemplari di \"Chamaerops humilis\" che raggiungono i 2\u20133\u00a0m di altezza, assume rilevanza di macchia.\nIl paesaggio predominante nelle zone costiere \u00e8 quello della macchia bassa caratterizzata dallo sparzio villoso (\"Calicotome villosa\"), la ginestra odorosa (\"Spartium junceum\"), il timo selvatico (\"Thymus vulgaris\"), l'\"Erica multiflora\", l'olivastro (\"Olea europea var.sylvestris\"), l'euforbia arborea (\"Euphorbia dendroides\") e l'euforbia di Bivona (\"Euphorbia bivonae\"). Sono presenti inoltre l'alloro (\"Laurus nobilis\"), la malva (\"Malva sylvestris\"), il cappero (\"Capparis spinosa\"), il finocchio selvatico (\"Foeniculum vulgare\"). Tra le rocce affioranti si sviluppano il ranuncolo (\"Ranunculus rupestris\"), l'issopo (\"Hyssopus officinalis\") e l'endemico \"Allium lehmannii\". Tra le specie introdotte per la coltivazione si annoverano infine il mandorlo (\"Prunus dulcis\"), il frassino da manna (\"Fraxinus ornus\"), il carrubo (\"Ceratonia siliqua\") e la vite (\"Vitis vinifera\").\nLa prateria mediterranea ad ampelodesma costituisce l'aspetto dominante del paesaggio vegetale della parte alta della riserva; \u00e8 rappresentata principalmente dalla disa (\"Ampelodesmos mauritanicus\") e dal barboncino mediterraneo (\"Hyparrhenia hirta\"); accoglie inoltre specie endemiche quali il timo spinosetto (\"Thymus spinulosus\"), il giaggiolo siciliano (\"Iris pseudopumila\"), lo zafferanetto di Linares (\"Romulea linaresii\"), la speronella (\"Delphinium emarginatum\") e la \"Silene sicula\", nonch\u00e9 specie non comuni quali la esoterica mandragola autunnale (\"Mandragora autumnalis\").\nSono state descritte oltre 40 specie endemiche, tra cui merita una segnalazione particolare il rarissimo limonio di Todaro (\"Limonium todaroanum\") rinvenibile a 750\u00a0m di altezza sulle rupi di Monte Passo del Lupo, esclusivo dello Zingaro. Sono inoltre rinvenibili \"Limonium flagellare\", \"Helichrysum rupestre\" var. \"rupestre\", \"Dianthus rupicola\", \"Centaurea ucriae\", \"Brassica bivoniana\", \"Helichrysum pendulum\", \"Seseli bocconi\", \"Brassica drepanensis\", \"Hieracium cophanense\", \"Minuartia verna\" subsp. \"grandiflora\", \"Glandora rosmarinifolia\", \"Convolvulus cneorum\".\nSi possono incontrare infine oltre 25 specie di orchidee selvatiche tra cui l'orchidea a mezzaluna (\"Ophrys lunulata\"), endemica della Sicilia, e le sub-endemiche \"Orchis brancifortii\", \"Ophrys oxyrrhynchos\" e \"Neotinea commutata\".\nFauna.\nNella riserva nidificano ben 39 specie di uccelli tra cui il falco pellegrino (\"Falco peregrinus\"), una delle ultime dieci coppie presenti in Sicilia dell'aquila del Bonelli (\"Hieraaetus fasciatus\"), la poiana (\"Buteo buteo\") e il gheppio (\"Falco tinnunculus\"); incerta \u00e8 invece la nidificazione del nibbio reale (\"Milvus milvus\"). Durante il periodo delle migrazioni sono stati avvistati anche esemplari di aquila reale (\"Aquila chrysaetos\") e di falco pecchiaiolo (\"Pernis apivorus\"). Altri uccelli presenti sono il corvo imperiale (\"Corvus corax\"), lo zigolo nero (\"Emberiza cirlus\"), il passero solitario (\"Monticola solitarius\"), la coturnice (\"Alectoris graeca\"), il gabbiano (\"Chroicocephalus ridibundus\"), il piccione selvatico (\"Columba livia\"), il rondone comune (\"Apus apus\"), il rondone pallido (\"Apus pallidus\"), la cornacchia grigia (\"Corvus cornix\"), la gazza (\"Pica pica\"), il cardellino (\"Carduelis carduelis\") e l'usignolo (\"Luscinia megarhynchos\"). Fra gli uccelli notturni sono presenti la civetta (\"Athene noctua\") e l'allocco (\"Strix aluco\").\nTra i mammiferi sono molto diffusi il coniglio (\"Oryctolagus cuniculus\") e la volpe (\"Vulpes vulpes\"). Sono presenti anche la donnola (\"Mustela nivalis\"), il riccio (\"Erinaceus europaeus\") e l'istrice (\"Hystrix cristata\"); tra i roditori, l'arvicola del Savi (\"Microtus savii\") ed il topo quercino (\"Eliomys quercinus\"). Nelle numerose grotte presenti nella Riserva albergano otto differenti specie di pipistrelli tra cui il raro orecchione bruno (\"Plecotus auritus\"), il ferro di cavallo (\"Rhinolophus ferrumequinum\"), il miniottero (\"Miniopterus schreibersii\") e il pipistrello albolimbato (\"Pipistrellus kuhlii\"). In passato era inoltre presente anche la foca monaca (\"Monachus monachus\"), avvistata per l'ultima volta nelle grotte marine dello Zingaro nel 1972.\nTra i rettili sono presenti la vipera (\"Vipera aspis\"), il biacco (\"Coluber viridiflavus\"), il gongilo (\"Chalcides ocellatus\"), il geco (\"Tarentola mauritanica\"), il ramarro (\"Lacerta bilineata\") e due specie di lucertola, la \"Podarcis sicula\" e la meno comune \"Podarcis wagleriana\".\nIn un'area della riserva ricca di pozze d'acqua (abbeveratoio di contrada Acci) \u00e8 possibile incontrare l'endemico discoglosso dipinto (\"Discoglossus pictus\"), nonch\u00e9 uno degli artropodi pi\u00f9 rari dell'Italia, il granchio di acqua dolce (\"Potamon fluviatile\").\nSono individuabili numerose specie di insetti tra cui l'ape legnaiola (\"Xylocopa violacea\"), ape solitaria che deposita le sue larve in gallerie scavate nei tronchi d'albero morti, la bella \"Vanessa atalanta\", l'unica farfalla che sverna in questi luoghi anche allo stato adulto, il panfago (\"Pamphagus marmoratus\"), una grossa cavalletta incapace di volare.\nUn cenno particolare, con riferimento alla fauna marina costiera, merita infine la presenza nella riserva di ampie zone di \"trottoir a vermeti\", un'importante biostruttura tipica del Mar Mediterraneo, per molti versi simile alle barriere coralline. La sua crescita \u00e8 legata ad un processo di cementificazione di gusci di due specie di molluschi gasteropodi della famiglia dei Vermetidi: \"Dendropoma cristatum\" (sin.: \"D.\u00a0petraeum\") e \"Vermetus triquetrus\". L'importanza di questa biostruttura \u00e8 legata alla sua capacit\u00e0 di modificare l'aspetto e le caratteristiche ecologiche delle coste rocciose, ampliando lo spazio a disposizione delle specie, stimolando la biodiversit\u00e0 dei popolamenti associati.\nTra le forme di vita che popolano le pozze di scogliera si annoverano l'\"Actinia equina\", comunemente nota come \"pomodoro di mare\", e l'\"Anemonia sulcata\" detta \"capelli di Venere\"; diverse specie di madrepore dai colori intensissimi come le \"Astroides calycularis\" e i \"Parazoanthus axinellae\", e numerose specie di piccoli pesci, tra cui varie specie di bavose e di labridi, il succiascoglio\u00a0(\"Lepadogaster\u00a0lepadogaster\") e lo scorfano (\"Scorpaena scrofa\").\nItinerari.\nSentiero costiero.\n\u00c8 il sentiero principale della riserva, il pi\u00f9 battuto dai visitatori. Si snoda per circa 7\u00a0km e collega l'ingresso principale di Scopello (ingresso sud) a quello di San Vito Lo Capo (ingresso nord). Ha una durata di circa 2 ore (sola andata).\nSubito dopo l'ingresso principale (Scopello) si attraversa la galleria, frutto dell'antico progetto di costruzione di una strada litoranea, e dopo un centinaio di metri si incontra una prima deviazione che conduce ad un'area attrezzata per picnic. Dopo un breve cammino si incontra il Centro visitatori, sede di un piccolo Museo Naturalistico, subito dopo il quale una deviazione conduce alle calette di Punta Capreria, due incantevoli spiaggette di ciottoli incastonate fra le rocce. \nContinuando sul sentiero principale si attraversa un tratto di circa 2\u00a0km di gariga costiera e si giunge a Cala del Varo, dove si trova un piccolo rifugio, aperto solo nei mesi estivi. Dopo un ulteriore breve tratto di cammino si giunge in contrada Zingaro, il \"cuore\" della Riserva, dominato dalla macchia a palma nana. La contrada ospita alcuni caseggiati rurali. Da qui si possono facilmente raggiungere Cala della Disa e Cala Berretta. Procedendo ancora oltre si raggiungono prima la contrada Marinella (e la omonima caletta) e successivamente la contrada Uzzo (e l'ennesima caletta). Da qui una breve deviazione in salita consente di raggiungere la grotta dell'Uzzo, di interesse archeologico. A meno di 300\u00a0m dalla grotta \u00e8 ubicato il Museo della Civilt\u00e0 Contadina, che custodisce testimonianze del ciclo del grano ed esempi delle tecniche di intreccio delle fibre vegetali autoctone. Poco prima di raggiungere l'ingresso Nord si incontra il caseggiato della Tonnarella dell'Uzzo, sede del Museo delle Attivit\u00e0 Marinare.\nRifornimenti d'acqua sono disponibili a Cala del Varo (solo nei mesi estivi) e al Museo della Civilt\u00e0 Contadina in contrada Uzzo.\nSentiero di mezza costa.\n\u00c8 il sentiero pi\u00f9 panoramico.Ha un tragitto di 8,5\u00a0km. Durata 4h 30\u00a0m.Dall'ingresso sud della riserva si raggiunge il Centro visitatori; da qui un ripido sentiero in salita, smorzato da alcuni tornanti, conduce all'inizio del sentiero di mezza costa (290\u00a0m), che percorre la riserva da sud a nord, parallelamente al sentiero costiero. Lasciatasi sulla sinistra una deviazione che conduce al Bosco di Scardina (sentieri alti), si prosegue diritto sino a raggiungere Pizzo del Corvo. \nDa qui il sentiero procede quasi pianeggiante sino a contrada Sughero (367\u00a0m), offrendo una vista dall'alto della linea di costa. In contrada Sughero si incontrano diversi caseggiati rurali, alcuni dei quali adibiti a rifugi. Il sentiero prosegue per altri 2\u00a0km, in leggera salita, sino a Borgo Cusenza. Si tratta di un piccolo borgo rurale, un tempo abitato da pastori e contadini, perfettamente conservato. Da qui un sentiero consente di raggiungere il circuito dei sentieri alti mentre percorrendo in discesa il Canalone delle Grotte di Mastro Peppe Siino si arriva al sentiero costiero e da qui verso l'uscita. Nei mesi primaverili il sentiero di mezza costa \u00e8 teatro della fioritura di numerose specie di orchidee. Rifornimenti d'acqua sono disponibili in contrada Sughero e a Borgo Cusenza.\nSentiero alto.\n\u00c8 senza dubbio il sentiero pi\u00f9 impegnativo.\nLunghezza: 17,5\u00a0km. Durata: 7 h\nDall'ingresso sud della riserva si raggiunge il Centro visitatori; da qui un ripido sentiero in salita, smorzato da alcuni tornanti, conduce all'inizio del sentiero di mezza costa (290\u00a0m). Percorrendo il sentiero di mezza costa, dopo poche centinaia di metri sulla sinistra si incontra un sentiero che si inerpica attraverso un ripido canalone sui fianchi del quale si alternano macchie di ginestra odorosa e aree di prateria ad ampelodesma. Al termine del sentiero si arriva ad un pianoro (533\u00a0m) situato ai piedi del Bosco di Scardina, una zona di rimboschimento occupata da una pineta di pini d'Aleppo. Si prosegue per un sentiero in leggera salita che costeggia i caseggiati rurali di Marcato della Mennola e Marcato della Sterna e dopo circa 15 minuti di cammino si raggiunge Pianello, una zona in cui si alternano tratti pianeggianti di steppa mediterranea, rilievi calcarei e piccole depressioni carsiche e dove, nella stagione delle piogge, si forma un piccolo gorgo affiorante. \nIn questo tratto il sentiero alto consente una deviazione per raggiungere il sentiero di mezza costa (deviazione per Sughero - deviazione per Borgo Cusenza). Da Pianello il sentiero procede in linea retta lungo il confine della riserva per circa 3\u00a0km attraverso la localit\u00e0 Salta le viti, incontrando i rilievi di Monte Speziale (914\u00a0m) e Pizzo dell'Aquila (759\u00a0m). Proseguendo si arriva a Portella Mandra Nuova (717\u00a0m), un pianoro che ospita una fitta lecceta, da cui si gode un panorama mozzafiato; da qui \u00e8 possibile salire a Monte Passo del Lupo (868\u00a0m), sul versante orientale del quale \u00e8 presente l'unica stazione dell'endemico \"Limonium todaroanum\", ovvero ridiscendere verso Marcato Puntina e Borgo Cusenza, un agglomerato di case rurali che in passato era abitato stagionalmente dal periodo estivo fino al mese di dicembre, periodo di semina del grano. Nella discesa, a circa un chilometro e mezzo dal Borgo, c'\u00e8 un abbeveratoio risalente al 1696.\nStrutture ricettive.\nAll'interno della riserva si trovano il Museo Naturalistico, il Museo delle Attivit\u00e0 Marinare, il Museo della Civilt\u00e0 Contadina, il Museo della Manna, il Centro di Educazione Ambientale, due aree attrezzate e degli antichi caseggiati rurali adibiti a rifugio (contrada Sughero), presso i quali \u00e8 possibile anche pernottare su richiesta.\nI rifugi utilizzati per il bivacco vengono concessi soltanto nel periodo che va da ottobre a maggio."}
{"id": "539082", "revid": "838137", "url": "https://it.wikipedia.org/wiki?curid=539082", "title": "Julio Rosales y Ras", "text": "Biografia.\nNacque a Calbayog il 18 settembre 1906.\nPapa Paolo VI lo elev\u00f2 al rango di cardinale nel concistoro del 28 aprile 1969.\nMor\u00ec il 2 giugno 1983 all'et\u00e0 di 76 anni.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "539083", "revid": "322321", "url": "https://it.wikipedia.org/wiki?curid=539083", "title": "Agnelo Rossi", "text": "Biografia.\nNacque a Joaquim Eg\u00eddio, in diocesi di Campinas, il 4 maggio 1913. I suoi genitori, originari di Lagonegro, in Italia, erano emigrati in Brasile nel 1909.\nFu ordinato sacerdote il 27 marzo 1937.\nFu eletto vescovo di Barra do Pira\u00ed-Volta Redonda il 5 marzo 1956 e consacrato il 15 aprile 1956.\nFu promosso arcivescovo di Ribeir\u00e3o Preto il 6 settembre 1962.\nFu nominato arcivescovo di San Paolo il 1\u00ba novembre 1964.\nPapa Paolo VI lo elev\u00f2 al rango di cardinale nel concistoro del 22 febbraio 1965.\nFu prefetto della Congregazione per l'evangelizzazione dei popoli (\"Propaganda fide\") dal 1970 al 1984; tra i suoi pi\u00f9 stretti collaboratori vi fu il frate cappuccino Pellegrino Tomaso Ronchi, poi vescovo di Citt\u00e0 di Castello.\nIl 19 dicembre 1986 divenne decano del collegio cardinalizio e prese possesso del titolo della sede suburbicaria di Ostia.\nMor\u00ec il 21 maggio 1995 all'et\u00e0 di 82 anni.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "539084", "revid": "933835", "url": "https://it.wikipedia.org/wiki?curid=539084", "title": "Ferdinando Maria de' Rossi", "text": "Biografia.\nNacque a Cortona il 3 agosto 1696.\nPapa Clemente XIII lo elev\u00f2 al rango di cardinale nel concistoro del 24 settembre 1759.\nMor\u00ec il 4 febbraio 1775 all'et\u00e0 di 78 anni.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "539085", "revid": "92723", "url": "https://it.wikipedia.org/wiki?curid=539085", "title": "Opilio Rossi", "text": "Biografia.\nNacque a New York il 14 maggio 1910 da genitori originari di Scopolo di Bedonia. Rimasto orfano in tenera et\u00e0 rientr\u00f2, con il fratello maggiore (che in seguito diverr\u00e0 anch'egli sacerdote) in Italia dove frequent\u00f2 il Collegio Alberoni di Piacenza fino all'ordinazione sacerdotale, l'11 marzo 1933.\nIl 21 novembre 1953 fu nominato arcivescovo titolare di Ancira e nunzio apostolico in Ecuador; fu consacrato vescovo il 27 dicembre dello stesso anno. Nel 1959 divenne nunzio apostolico in Cile e nel 1961 in Austria.\nPapa Paolo VI lo elev\u00f2 al rango di cardinale nel concistoro del 24 maggio 1976, assegnandogli la diaconia di Santa Maria Liberatrice a Monte Testaccio. Fu per alcuni anni cardinale protodiacono, finch\u00e9 il 22 giugno 1987 opt\u00f2 per l'ordine dei cardinali preti ed ebbe il titolo di San Lorenzo in Lucina. Ebbe importanti incarichi in curia: fu presidente del Pontificio consiglio per i laici, poi del Pontificio consiglio per la famiglia e infine del Pontificio comitato per i congressi eucaristici internazionali.\nMuore il 9 febbraio 2004 all'et\u00e0 di 93 anni.\nLe esequie si sono tenute il 13 febbraio alle ore 11 all'Altare della Confessione della Basilica di San Pietro. La liturgia esequiale \u00e8 stata presieduta dal Santo Padre Giovanni Paolo II, che ha tenuto l'omelia e il rito dell\"'ultima commendatio\" e della \"valedictio\". La santa messa \u00e8 stata celebrata dal cardinale Joseph Ratzinger, decano del Collegio Cardinalizio.\nLa salma riposa nella Chiesa parrocchiale di Santa Giustina in Scopolo, piccola borgata del comune di Bedonia in provincia di Parma, terra di origine del prelato.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "539086", "revid": "986213", "url": "https://it.wikipedia.org/wiki?curid=539086", "title": "Raffaele Carlo Rossi", "text": "Biografia.\nRaffaele Carlo Rossi nacque a Pisa il 28 ottobre 1876. Ben presto i genitori si separarono lasciando in lui una profonda nostalgia che si riflett\u00e9 su tutta la vita. Mantenne comunque i contatti con entrambi i genitori e riusc\u00ec a farli riconciliare alla vigilia della loro morte.\nFrequent\u00f2 gli studi superiori a Pisa, dove conobbe lo studioso cattolico Giuseppe Toniolo.\nAnche se ostacolato da suo padre, nel 1898 entr\u00f2 tra i frati carmelitani scalzi ed emise i voti con la professione religiosa nel dicembre 1899. Nel 1901 fu ordinato sacerdote.\nFu nominato consultore dell'allora \"S. Ufficio\" in qualit\u00e0 di coadiutore e successore del vescovo carmelitano Mons. Steiaert. Seguirono la nomina di visitatore di alcune diocesi e seminari. Il 25 maggio 1920 venne consacrato vescovo. Fu il Papa Benedetto XV che lo scelse personalmente quale vescovo di Volterra. Egli fece di tutto per deviare la nomina ricorrendo allo stesso Pontefice, adducendo come difficolt\u00e0 la sua condizione di religioso impreparato ad un compito cos\u00ec alto. A nulla per\u00f2 valsero le sue ragioni e dinanzi alla volont\u00e0 risoluta del papa. Nella citt\u00e0 toscana l'attivit\u00e0 del Rossi si diresse primariamente alla cura del seminario e dei novelli sacerdoti, convinto, com'era, della necessit\u00e0 di sacerdoti preparati per il nuovo secolo.\nTrasferito a Roma in qualit\u00e0 di assessore della Concistoriale, cos\u00ec si chiamava la odierna Congregazione dei Vescovi, e nominato arcivescovo titolare di Tessalonica, gli furono conferiti altri delicati incarichi: consultore dei seminari degli studi, della segreteria di stato, dei religiosi, dei riti. Papa Pio XI, dopo la positiva conclusione del concordato tra la S. Sede e l'Italia, lo volle premiare, nel 1930, con il conferimento della porpora cardinalizia.\nDopo qualche mese fu nominato segretario della Concistoriale. Nonostante gli incarichi di curia il Rossi cerc\u00f2 il pi\u00f9 possibile di conservare la vita ascetica propria dei carmelitani scalzi. Gli incarichi dei Pontefici Pio X, Benedetto XV, Pio XI e Pio XII, furono molteplici e numerosi, in particolare la Congregazione per le cause dei santi. In questi anni si dedic\u00f2 anche alla cura degli emigranti. Tale interesse nacque, in particolare, quando fu nominato assessore della Concistoriale ed ebbe l'incarico di seguire la congregazione religiosa degli Scalabriniani fondati dal beato Giovanni Battista Scalabrini. Questa era nata in seno alla Chiesa per la formazione dei missionari preposti all'assistenza spirituale degli emigranti nelle diverse parti del mondo. La neonata congregazione Scalabriniana soffriva una certa crisi ed egli cerc\u00f2 di adoperandosi per rilanciarla. Il suo intervento fu talmente efficace che egli fu considerato quasi un secondo fondatore della congregazione. Tale attivit\u00e0 socio-caritativa si svilupp\u00f2 durante il periodo bellico, quando, tramite gli organismi pontifici della POA e dell'ONARMO, dovette occuparsi dell'assistenza agli sfollati. Questa intensa attivit\u00e0 caritativa sembr\u00f2 riconciliare agli occhi dei pi\u00f9 questo ascetico uomo di curia con l'insegnamento del suo maestro, il sociologo Giuseppe Toniolo. Nel mese di agosto del 1948, a causa dell'aggravarsi di alcune malattie, si rec\u00f2 a Crespano del Grappa presso i religiosi Scalabriniani sperando in una ripresa generale favorita dal clima e dal contatto con la natura.\nMor\u00ec la notte del 16 e 17 settembre 1948 all'et\u00e0 di 71 anni. Fu trovato composto nel suo letto con accanto il Vangelo, l'Imitazione di Cristo, e \"L'arte di ben morire\" del gesuita Petazzi.\nCausa di beatificazione.\nIl processo di beatificazione ebbe inizio a Roma il 23 aprile 1976 a livello diocesano e si concluse nel 1979: da quel momento ricevette il titolo di Servo di Dio.\nIl 29 marzo 1985 la Congregazione per le Cause dei Santi conferm\u00f2 la validit\u00e0 del processo.\nNel 1989 la Positio \u00e8 stata sottoposta ad un'ulteriore valutazione della Congregazione e ricevette l'approvazione della Commissione teologica il 23 febbraio 1996.\nUn presunto miracolo a lui attribuito, che sarebbe avvenuto a Capannori, \u00e8 stato esaminato dalla diocesi di Lucca dal 1983 al 1984 e ha ricevuto la convalida da parte della Congregazione per le Cause dei santi il 6 maggio 1988.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "539087", "revid": "1649409", "url": "https://it.wikipedia.org/wiki?curid=539087", "title": "Luigi Rotelli", "text": "Biografia.\nNacque a Corciano il 26 luglio 1833.\nPapa Leone XIII lo elev\u00f2 al rango di cardinale-prete nel concistoro del 1\u00ba giugno 1891.\nMor\u00ec il 15 settembre 1891 all'et\u00e0 di 58 anni, prima di ricevere il berretto e il titolo. Dopo le esequie, la salma venne tumulata nel sacello di Propaganda Fide nel cimitero del Verano.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "539088", "revid": "986213", "url": "https://it.wikipedia.org/wiki?curid=539088", "title": "Felix-Raymond-Marie Rouleau", "text": "Biografia.\nNacque a Ile-Verte il 6 aprile 1866. Entr\u00f2 nell'Ordine domenicano a fine 1886 e venne ordinato sacerdote nel 1892.\nIl 9 marzo 1923 divenne vescovo di Valleyfield, il 9 luglio 1926 arcivescovo di Qu\u00e9bec.\nPapa Pio XI lo elev\u00f2 al rango di cardinale nel concistoro del 19 dicembre 1927.\nMor\u00ec d'infarto il 31 maggio 1931 all'et\u00e0 di 65 anni.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "539089", "revid": "1714743", "url": "https://it.wikipedia.org/wiki?curid=539089", "title": "Giulio Della Rovere", "text": "Biografia.\nNacque a Urbino nel 1533, figlio del Duca Francesco Maria I Della Rovere e di Eleonora Gonzaga.\nPapa Paolo III lo elev\u00f2 al rango di cardinale nel concistoro del 27 luglio 1547, a soli quattordici anni, e il 24 settembre dell'anno successivo venne nominato Vescovo di Urbino. Fino alla nomina del cardinale Roberto de' Nobili, creato da Giulio III, \u00e8 stato il porporato italiano pi\u00f9 giovane. Nel 1550 partecip\u00f2 al conclave che elesse Papa Giulio III. Il 18 novembre 1551, rinunci\u00f2 alla carica episcopale nella citt\u00e0, a favore della sede di Novara dove si trasfer\u00ec.\nRinunci\u00f2 per\u00f2 anche a questa sede il 12 settembre 1552, a meno di un anno di reggenza della diocesi. Nel 1555 partecip\u00f2 ai due conclavi che elessero Marcello II e Paolo IV.\nDivenne quindi Amministratore apostolico di Vicenza dal 1560 per volere di Pio IV e poi arcivescovo di Ravenna dal 1566 per volere di Pio V. Come tale, convoc\u00f2 un sinodo dei vescovi della Romagna, a cui prese parte anche Antonio Giannotti, vescovo di Forl\u00ec.\nPartecip\u00f2 nel 1572 al conclave che elesse Gregorio XIII, il sesto e ultimo della sua vita. Nel 1578, pochi mesi prima di morire, venne nominato nuovamente Arcivescovo di Urbino, dopo essersi adoperato nel 1563 per l'elevazione della Diocesi in Arcidiocesi metropolitana.\nResse l'Arcidiocesi fino alla morte, che avvenne a Fossombrone il 3 settembre 1578 all'et\u00e0 di 46 anni. Venne sepolto nel monastero di Santa Chiara di Urbino, dove le sue spoglie giacciono ancora.\nDiscendenza.\nEbbe tre figli naturali:\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "539090", "revid": "533647", "url": "https://it.wikipedia.org/wiki?curid=539090", "title": "Aurelio Roverella", "text": "Fu nominato cardinale della Chiesa cattolica da papa Pio VI.\nBiografia.\nNacque a Cesena il 21 agosto 1748 dal conte Carlo Roverella e da Maria Toschi.\nPapa Pio VI lo elev\u00f2 al rango di cardinale nel concistoro del 21 febbraio 1794.\nMor\u00ec il 6 settembre 1812 all'et\u00e0 di 64 anni."}
{"id": "539091", "revid": "19801", "url": "https://it.wikipedia.org/wiki?curid=539091", "title": "Pietro Chiari", "text": "Biografia.\nL'abate Pietro Chiari appartenne all'ordine dei gesuiti fino al 1747. Abbandonata la congregazione, tra il 1747 e il 1762 fu a Venezia con il titolo di \"poeta di corte\" del duca Francesco III d'Este, per\u00f2 senza tenere alcuna carica pubblica. Dal 1761 al 1762 fu direttore della Gazzetta Veneta. Dal 1762 trascorse gli ultimi anni di vita nella sua citt\u00e0 natale.\nIn questo periodo scrisse circa una sessantina di commedie, che lo portarono spesso a scontrarsi, almeno fino al 1761, con Carlo Goldoni. Nel 1762, anche il sacerdote e letterato Giuseppe Manzoni pubblic\u00f2 un libello, intitolato \"Riflessioni critiche sopr'alcune proposizioni trovate nel libro intitolato Il genio e i costumi del secolo corrente proposte al celebre sig. abate Chiari\", con il quale criticava il giudizio dell'abate su quali testi fossero pi\u00f9 adatti per l'educazione dei giovani.\nFu anche autore di numerosi libretti d'opera. Parte dei suoi lavori furono pubblicati nelle raccolte \"Commedie\" (Venezia 1756, Bologna 1759-62), \"Nuova raccolta di commedie\" (Venezia 1762) e \"Tragedie\" (Bologna 1792).\nTra i suoi lavori principali spiccano le \"Lettere\" ad una \"dama di qualit\u00e0\", un'opera realizzata, in modo unitario, attraverso una lunga serie di lettere, scritte con improntitudine, sagacia e satira, volte a raccontare pregi e difetti, vizi e virt\u00f9 dell'uomo antico e di quello moderno, implicita critica a le \"Lettere Critiche\" di Giuseppe Antonio Costantini, pubblicate sempre a Venezia nel '700."}
{"id": "539092", "revid": "1123126", "url": "https://it.wikipedia.org/wiki?curid=539092", "title": "Maurice Roy", "text": "Biografia.\nNacque a Qu\u00e9bec il 25 gennaio 1905.\nPapa Paolo VI lo elev\u00f2 al rango di cardinale nel concistoro del 22 febbraio 1965.\nMor\u00ec il 24 ottobre 1985 all'et\u00e0 di 80 anni.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "539093", "revid": "963244", "url": "https://it.wikipedia.org/wiki?curid=539093", "title": "W\u0142adys\u0142aw Rubin", "text": "Biografia.\nNacque a Toki, territorio allora polacco oggi in Ucraina, nell'arcidiocesi di Leopoli, il 20 settembre 1917.\nFormazione e ministero sacerdotale.\nDopo aver compiuto gli studi ginnasiali a Ternopil', nel 1935 ottenne la maturit\u00e0 classica. Si iscrisse alla facolt\u00e0 teologica e alla facolt\u00e0 di diritto presso l'universit\u00e0 \"Jan Kazimiers\" a Leopoli.\nAllo scoppiare della seconda guerra mondiale fu costretto ad interrompere gli studi e venne arrestato e deportato in un campo di lavori forzati in Siberia. Grazie all'interessamento dell'ordinario militare in Polonia J\u00f3zef Gawlina, che radunava i seminaristi per consentire loro di completare gli studi, fu in grado di ottenere la licenza in teologia presso l'Universit\u00e0 \"San Giuseppe\" di Beirut, in Libano.\nIl 30 giugno 1946 fu ordinato presbitero, a Beirut, dall'arcivescovo R\u00e9my-Louis Lepr\u00eatre, delegato apostolico in Siria.\nDopo l'ordinazione ricopr\u00ec l'incarico di parroco per i molti polacchi che si trovavano a Roumy, in Libano, sfollati a causa della guerra. Fu inoltre insegnante di religione nelle scuole polacche di Beirut, cappellano dell'ospedale e moderatore del sodalizio mariano dei giovani universitari.\nNel 1949 si trasfer\u00ec a Roma per ulteriori studi: fino al 1952 frequent\u00f2 la facolt\u00e0 di diritto canonico presso la Pontificia Universit\u00e0 Gregoriana, dove consegu\u00ec la laurea con una tesi dal titolo \"De cura animarum in legislatione synodali Regni Poloniae\". Dal 1953 al 1958 fu missionario dei polacchi in Italia. Nel 1959 fu nominato rettore del Pontificio Collegio Polacco a Roma, dove si occup\u00f2 della formazione dei sacerdoti provenienti dalla Polonia per specializzarsi nelle universit\u00e0 romane.\nMinistero episcopale e cardinalato.\nIl 17 novembre 1964 papa Paolo VI lo nomin\u00f2 vescovo titolare di Serta, vescovo ausiliare di Gniezno e delegato del primate di Polonia per la cura degli emigranti polacchi. Il 29 novembre seguente ricevette l'ordinazione episcopale, nella chiesa di Sant'Andrea al Quirinale a Roma, dal cardinale Stefan Wyszy\u0144ski, coconsacranti il cardinale Karol J\u00f3zef Wojty\u0142a (poi papa Giovanni Paolo II) e il vescovo Stefan Bare\u0142a.\nDal cardinale Wojty\u0142a ricevette la nomina a rettore della chiesa di Santo Stanislao e dell'omonimo ospizio a Roma, dove svolse la sua attivit\u00e0 a favore degli emigrati polacchi nel mondo.\nIl 27 febbraio 1967 lo stesso pontefice lo nomin\u00f2 primo segretario generale del Sinodo dei vescovi: nel corso del suo mandato si svolsero cinque assemblee generali.\nNel concistoro del 30 giugno 1979 papa Giovanni Paolo II lo cre\u00f2 cardinale diacono di Santa Maria in Via Lata. Il 12 luglio seguente gli succedette nell'incarico di segretario generale l'arcivescovo Jozef Tomko.\nIl 27 giugno 1980 fu nominato prefetto della Congregazione per le Chiese orientali da papa Giovanni Paolo II; succedette al cardinale Paul-Pierre Philippe, dimessosi per raggiunti limiti di et\u00e0.\nIl 30 ottobre 1985 lo stesso papa accolse la sua rinuncia, presentata per motivi di salute; gli succedette il cardinale Duraisamy Simon Lourdusamy.\nFu membro della Pontificia commissione per l'interpretazione dei decreti del Concilio Vaticano II, consultore della Congregazione per l'educazione cattolica, della Congregazione per i vescovi e della Pontificia commissione per la pastorale delle migrazioni e del turismo.\nIl 26 novembre 1990 opt\u00f2 per l'ordine dei cardinali presbiteri e la sua diaconia fu elevata a titolo \"pro illa vice\".\nDue giorni pi\u00f9 tardi, il 28 novembre 1990, mor\u00ec all'et\u00e0 di 73 anni. Dopo le esequie, celebrate nella basilica di San Pietro in Vaticano da papa Giovanni Paolo II, fu sepolto nella concattedrale del Beato Giacomo Strzemi\u0119 a Lubacz\u00f3w.\nGenealogia episcopale.\nLa genealogia episcopale \u00e8:"}
{"id": "539094", "revid": "838137", "url": "https://it.wikipedia.org/wiki?curid=539094", "title": "Alexander Rudnay Div\u00e9k\u00fajfalusi", "text": "Biografia.\nNacque a Szentkereszt, in slovacco Kr\u00ed\u017e nad V\u00e1hom, oggi Pova\u017eany, allora nell'Impero austro-ungarico e oggi in Slovacchia, il 4 ottobre 1760.\nStudi\u00f2 al ginnasio di Nitra, poi a Presburgo, oggi Bratislava, quindi filosofia a Trnava, teologia a Buda e nel seminario generale di Presburgo.\nFu ordinato presbitero il 12 ottobre 1783 a Trnava e all'inizio dell'aprile del 1784 si laure\u00f2 in teologia. Nel gennaio del 1785 fece il suo ingresso come cappellano nel villaggio di \u010cast\u00e1.\nIn seguito fu a Hronsk\u00fd Be\u0148adik, a Trnava e a Kru\u0161ovce. Nel 1805 divent\u00f2 canonico di Strigonio.\nNel 1806 fu nominato rettore del seminario di Trnava e professore di teologia, nel 1808 vescovo titolare, vicario generale dell'arcidiocesi di Strigonio.\nL'8 marzo 1816 fu eletto vescovo di Alba Iulia e il 21 aprile dello stesso anno fu consacrato vescovo a Vienna dall'arcivescovo di quella citt\u00e0 Sigismund Anton von Hohenwart.\nIl 17 dicembre 1819 ricevette la bolla papale di nomina ad arcivescovo di Strigonio e primate d'Ungheria. Su richiesta dell'imperatore (1820) si trasfer\u00ec con tutto il capitolo da Trnava a Strigonio. Fu membro del Consiglio dei Nobili, segretario della cancelleria reale e membro del Consiglio segreto. Fu alla corte di Vienna e promosse lo sviluppo della cultura slovacca. Nel 1820 il poeta J\u00e1n Holl\u00fd gli tribut\u00f2 una poesia encomiastica.\nFu un intellettuale illuminista, membro e mecenate della Societ\u00e0 istruita slovacca, fondata da Anton Bernol\u00e1k, sostenne i circoli vicini a Bernol\u00e1k e i circoli slovacchi.\nFu uno dei pochi alti prelati di origini nobiliari, che non rinnegarono la propria nazionalit\u00e0 slovacca. Ciononostante nel 1822 diede inizio, con una spesa considerevole, alla costruzione della cattedrale di Strigonio, andata distrutta nel 1543 con l'invasione turca.\nPapa Leone XII lo elev\u00f2 al rango di cardinale \"in pectore\" nel concistoro del 2 ottobre 1826, pubblicato nel concistoro del 15 dicembre 1828. In quell'occasione Alexander Rudnay Div\u00e9k\u00fajfalusi disse: \u00abSono slovacco e anche se fossi sul soglio di Pietro, rimango slovacco\u00bb.\nNon ricevette mai un titolo cardinalizio e non prese parte ad alcun conclave.\nMor\u00ec il 13 settembre 1831, all'et\u00e0 di 70 anni, e fu sepolto nella cattedrale di Strigonio.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "539096", "revid": "322321", "url": "https://it.wikipedia.org/wiki?curid=539096", "title": "Laurean Rugambwa", "text": "Biografia.\nNato sull'isola Ukerewe nel Tanganica, all'epoca colonia tedesca denominata Africa Orientale tedesca (oggi Tanzania); Rugambwa fu ordinato presbitero il 12 dicembre 1943.\nIl 13 dicembre 1951 fu eletto vescovo titolare di Febiana e nominato vicario apostolico del Kagera inferiore. Fu consacrato vescovo il 10 febbraio 1952 per mano dell'arcivescovo David Mathew. Il vicariato apostolico fu elevato a diocesi di Rutabo il 25 marzo 1953 e il 21 giugno 1960 assunse il nome di diocesi di Bukoba.\nPapa Giovanni XXIII lo elev\u00f2 al rango di cardinale nel concistoro del 28 marzo 1960 e gli confer\u00ec il titolo di San Francesco d'Assisi a Ripa Grande.\nIl 19 dicembre 1968 fu promosso arcivescovo di Dar-es-Salaam e si dimise per raggiunti limiti di et\u00e0 il 22 luglio 1992.\nPartecip\u00f2 al Concilio Vaticano II pronunciando 15 interventi in seduta pubblica; prese parte inoltre al conclave del 1963 ed a quelli del 1978.\nMor\u00ec l'8 dicembre 1997 all'et\u00e0 di 85 anni e fu sepolto nella cattedrale di Dar-es-Salaam. Il 6 ottobre 2012 i suoi resti sono stati trasferiti nella cattedrale di Bukoba.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "539097", "revid": "47767", "url": "https://it.wikipedia.org/wiki?curid=539097", "title": "Gaetano de Ruggiero", "text": "Biografia.\nInfanzia.\nGaetano de Ruggero nacque il 12 gennaio 1816, nella citt\u00e0 di Napoli. Nacque nell'anno in cui, dopo la sconfitta di Napoleone ed il successivo Congresso di Vienna, il Regno di Napoli venne annesso dai Borbone, che crearono il Regno delle Due Sicilie. Egli proveniva da una famiglia benestante di ceto medio.\nFormazione.\nEgli comp\u00ec gli studi primari presso i barnabiti e i gesuiti, e pi\u00f9 tardi presso l'Universit\u00e0 di Napoli, dove si laure\u00f2. Successivamente divenne direttore della rivista Liberta cattolica, per poi recarsi a Roma nel 1847, dove divenne referendario del Tribunale della Segnatura Apostolica di Giustizia e di Grazia. Pi\u00f9 tardi, venne nominato giudice della Sacra Congregazione della Consulta, e consultore della Sacra Congregazione per i Vescovi. Gli fu dato l'incarico di reggente della Cancelleria Apostolica, che tenne dal 1877 al 1889. Il 18 aprile 1885, divenne segretario della Sacra Congregazione della Fabbrica di San Pietro, incarico che tenne fino al 1889. Successivamente divenne canonico del capitolo della patriarcale Basilica vaticana di San Pietro e venne ordinato presbitero.\nCardinale e morte.\nVenne creato cardinale nel concistoro del 24 maggio 1889, ricevendo da Papa Leone XIII la berretta rossa e la diaconia di Santa Maria in Cosmedin il 27 maggio 1889. Gli fu dato l'incarico di esecutore della bolla papale di Benedetto XIV riguardante il Santuario di Assisi, il 6 agosto 1889. Il Papa lo nomin\u00f2 prefetto dell'Economia della Sacra Congregazione di Propaganda Fide e presidente generale della Camera di Spoliazione il 3 ottobre 1889. Pi\u00f9 tardi gli fu dato il compito di segretario dei Brevi Apostolici, il 25 giugno 1894. Venne insignito anche del titolo di Gran Cancelliere dei Pontifici Ordini Equestri.\nIl cardinale mor\u00ec il 9 ottobre 1896, dopo una lunga malattia nella citt\u00e0 di Roma, all'et\u00e0 di 80 anni. La sua salma venne esposta nella Basilica di Sant'Andrea della Valle, dove il funerale ebbe luogo, e sepolta nella cappella del Capitolo Vaticano del Cimitero di Campo Verano a Roma."}
{"id": "539098", "revid": "767487", "url": "https://it.wikipedia.org/wiki?curid=539098", "title": "OZMA", "text": "OZMA \u00e8 il secondo album dei Melvins, pubblicato nel 1989 dalla Boner Records. \"Love Thing\" \u00e8 una cover dei Kiss del pezzo \"Love Theme (from Kiss)\". \"Creepy Smell\" include l'intro del pezzo \"Living in Sin\", tratto dall'album solista di Gene Simmons. \"Candy-O\" \u00e8 una cover dei Cars. \"Leeech\" \u00e8 una cover dei Green River.\nLe tracce dalla 18 alla 33 fanno parte dell'album \"Gluey Porch Treatments\" del 1987, e sono presenti solo sulla versione CD dell'album. La lista tracce sul CD indica 34 tracce, ma i pezzi \"Exact Paperbacks\" e \"Happy Grey Or Black\" sono uniti nella traccia 23, quindi il CD indica solo 33 tracce."}
{"id": "539099", "revid": "1878845", "url": "https://it.wikipedia.org/wiki?curid=539099", "title": "Luigi Ruffo Scilla", "text": "Biografia.\nDella nobile famiglia dei Ruffo di Calabria, nacque a Sant'Onofrio il 25 agosto 1750 da Guglielmo Ruffo, principe di Scilla, e Lucrezia Reggio, dei principi di Campoflorito e Aci. Studi\u00f2 presso l'universit\u00e0 \"La Sapienza\" di Roma. Ricevette l'ordinazione presbiteriale il 20 maggio 1780.\nL'11 aprile 1785 fu eletto arcivescovo titolare di Apamea di Siria e ricevette la consacrazione episcopale il 24 dello stesso mese; da quell'aprile fu nunzio in Toscana fino al 23 agosto 1793, quando fu nominato nunzio in Austria; l'incarico termin\u00f2 nel 1800.\nPapa Pio VII lo elev\u00f2 al rango di cardinale nel concistoro del 23 febbraio 1801 e assunse il titolo di cardinale presbitero dei Santi Silvestro e Martino ai Monti. Il 9 agosto 1802 divenne arcivescovo di Napoli ma, il 26 maggio 1806 fu espulso dai francesi e rinchiuso nella fortezza di Gaeta e in seguito fu trasferito a Saint-Quentin, in Francia e, infine, a Fontainebleau. Riusc\u00ec a far ritorno a Napoli il 10 giugno 1815.\nPartecip\u00f2 a tre conclavi: quello del 1823, che elesse papa Leone XII, quello del 1829 che elesse papa Pio VIII e quello del 1830-1831, che elesse papa Gregorio XVI.\nMor\u00ec il 17 novembre 1832 all'et\u00e0 di 82 anni.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "539100", "revid": "514736", "url": "https://it.wikipedia.org/wiki?curid=539100", "title": "Antonio Lamberto Rusconi", "text": "Biografia.\nNacque a Cento il 19 giugno 1743.\nFu ordinato sacerdote all'et\u00e0 di 59 anni, il 2 gennaio 1803.\nL'8 marzo 1816 ricevette la nomina a vescovo di Imola. Contemporaneamente papa Pio VII lo elev\u00f2 al rango di cardinale. Fu il successore dello stesso Pio VII nella diocesi di Imola. \nIl 29 ottobre 1821 il Rusconi benedisse il cimitero monumentale di Imola al Piratello, la cui costruzione era iniziata l'anno precedente.\nMor\u00ec il 1\u00ba agosto 1825 all'et\u00e0 di 82 anni.\nGenealogia episcopale.\nLa genealogia episcopale \u00e8:"}
{"id": "539101", "revid": "124636868", "url": "https://it.wikipedia.org/wiki?curid=539101", "title": "Aurelio Sabattani", "text": "Biografia.\nAurelio Sabattani nacque il 18 ottobre 1912 da Luigi Sabattani e Argia Casadio, entrambi riolesi. Dalla valle del Senio i genitori si erano trasferiti l'anno prima al seguito del fratello di Luigi, don Angelo, parroco a Pieve di Sant'Andrea, piccolo borgo posto sul crinale tra la valle del Santerno e quella del Sellustra.\nAurelio Sabbatani entr\u00f2 in seminario ad Imola ad appena dieci anni di et\u00e0 (23 ottobre 1922); nel 1927 concluse gli studi ginnasiali. Intanto, nel 1925 lo zio don Angelo era stato nominato prevosto a Riolo Terme. I genitori di Aurelio l'avevano seguito ed erano ritornati nel paese natio.\nQuindicenne, Aurelio venne inviato al seminario dell'arcidiocesi di Bologna (1927-1935), dove comp\u00ec gli studi di filosofia (liceo) e teologia. Brillante allievo, fu notato da monsignor Felice Gallinetti, professore di diritto canonico, che consigli\u00f2 al vescovo d'Imola Paolino Tribbioli di inviarlo a Roma a proseguire gli studi giuridici.\nRicevette l'ordinazione sacerdotale nel 1935, poi si trasfer\u00ec a Roma.\nIscrittosi all'Istituto \"Utriusque Iuris\" del Pontificio Ateneo di Sant'Apollinare, il 4 luglio 1939 consegu\u00ec la laurea dottorale a pieni voti \"in utroque iure\" con una tesi sul giurista imolese Alessandro Tartagni (1424-1477).. Successivamente inizi\u00f2 la sua attivit\u00e0 in Curia come collaboratore della Segreteria di Stato della Santa Sede. Durante questo periodo conobbe Giovanni Battista Montini (futuro Papa Paolo VI).\nNel 1940 mor\u00ec improvvisamente la madre Argia, appena cinquantenne. Don Aurelio torn\u00f2 alla Pieve di Sant'Andrea per stare vicino al padre e ai fratelli, Pier Giorgio, di undici anni, e Maria Teresa, di tredici (il padre Luigi morir\u00e0 nel 1963).\nServ\u00ec la chiesa imolese dapprima come insegnante di religione negli istituti superiori. Nominato parroco, esercit\u00f2 il suo ministero nella parrocchia di Sant'Agata (1946-1955). Per la sua rara competenza del diritto canonico fu scelto come presidente del Tribunale ecclesiastico regionale di Bologna (12 novembre 1947).\nIl 31 gennaio 1955 fu nominato prelato uditore aggiunto della Sacra Rota Romana, ricoprendo anche l\u2019incarico di docente dello \"Studium\" Rotale. La nuova carica non comportava l'abbandono del ministero pastorale. Il raddoppio degli impegni gli impose di soggiornare a Roma nei giorni feriali e di ritornare a Imola nei giorni festivi.\nNel 1965 divenne membro della commissione (presieduta dal cardinale Carlo Confalonieri) chiamata ad elaborare un piano di risanamento economico ed il riordino delle istituzioni ecclesiastiche e religiose della Santa Casa mariana di Loreto. Nel creare la commissione, papa Paolo VI stabil\u00ec che al termine dell'opera avrebbe conferito la dignit\u00e0 arcivescovile al prelato del Santuario di Loreto e al delegato pontificio, carica quest'ultima di nuova istituzione.\nPaolo VI comunic\u00f2 a monsignor Sabattani di aver scelto lui per entrambe le cariche l'11 maggio 1965. Il 24 giugno fu nominato dal pontefice arcivescovo titolare di Giustiniana Prima ed entr\u00f2 immediatamente in servizio. Il 2 giugno 1969 partecip\u00f2 all'ordinazione episcopale di Ersilio Tonini nel Duomo di Piacenza.\nMonsignor Sabattani rimase a Loreto dal 1965 al 1971, assumendo nel contempo la presidenza della conferenza episcopale delle Marche.\nDopo la \"molteplice, intelligente ed instancabile opera\" svolta a Loreto durata sei anni, nel 1971 monsignor Sabattani venne richiamato a Roma, dove fu nominato giudice del Tribunale della segnatura apostolica, il supremo organismo giudiziario della Santa Sede (13 luglio 1971). Nel contempo fu scelto dal cardinale Paolo Marella come vicario dell'arciprete della Basilica di San Pietro, che Sabattani svolse per dodici anni (1971-1983). Un giorno, ripensando alla sua vita a Roma negli anni settanta, ebbe a dire di s\u00e9: \"mane iudex, vespere pastor\" (\u201cal mattino giudice, al pomeriggio pastore\u201d).\nAurelio Sabattani sedette nel tribunale assumendo le funzioni di segretario; era prefetto il cardinale Dino Staffa (1906-1977), anch'egli romagnolo. Dopo la sua morte fu nominato prefetto il cardinale Pericle Felici; poi fu la volta di Sabattani, nominato dapprima pro-prefetto (1982), fu creato cardinale e infine nominato prefetto a pieno titolo (1983). Nello stesso anno acquis\u00ec la cittadinanza vaticana.\nNel 1987, al compimento dei 75 anni, Sabattani comunic\u00f2 al Papa le proprie dimissioni dall'ufficio di prefetto (canone 354, CDC). Nel 1989 effettu\u00f2 un pellegrinaggio a Loreto, da dove mancava dal 1971 (non aveva pi\u00f9 potuto tornare per gli impegni assunti a Roma). Nello stesso anno fu colpito profondamente dalla morte del fratello minore, Pier Giorgio, deceduto a soli 59 anni.\nTra il 1990 e il 1991 lasci\u00f2 gli altri incarichi presso i vari dicasteri della Curia romana: l'ultimo di essi fu quello di cardinale protodiacono, cessato nel 1993.\nAlla fine degli anni ottanta si manifestarono i segni di una malattia degenerativa che colpiva la memoria. Durante gli anni novanta la malattia si acu\u00ec.\nVisse serenamente gli ultimi anni della sua vita. Mor\u00ec il 19 aprile 2003, all'et\u00e0 di 90 anni. Le esequie si tennero il 24 aprile alle ore 10.30 all'Altare della Confessione della Basilica di San Pietro. La liturgia esequiale fu presieduta dal Santo Padre Giovanni Paolo II, che tenne l'omelia e il rito dell\"'ultima commendatio\" e della \"valedictio\". La liturgia eucaristica fu celebrata dal cardinale Angelo Sodano, segretario di Stato.\nFu sepolto nella tomba di famiglia a Riolo Terme.\nContributo al diritto canonico.\nNegli anni trenta, durante il periodo in cui prest\u00f2 servizio presso la Segreteria di Stato, Sabattani consegu\u00ec il diploma di avvocato rotale. L'arcivescovo di Bologna lo nomin\u00f2 giudice del Tribunale ecclesiastico regionale (1947). In virt\u00f9 di tale carica pot\u00e9 essere chiamato a Roma, nel 1955, come prelato uditore della Sacra Rota. Oltre a svolgere il suo lavoro di giudice, gli fu affidata la cura pastorale dei Medici cattolici romani (associazione che riuniva un migliaio di professionisti). Stando a stretto contatto con loro apprese molte nozioni medico-legali che gli furono utili nel dirimere le cause di nullit\u00e0 dei contratti matrimoniali.\nNella sua pluriennale attivit\u00e0 di giudice rotale, mons. Sabattani forn\u00ec un importante contributo al diritto canonico soprattutto in campo medico-legale.\nDue sentenze da lui firmate sono annoverate tra le fonti giurisprudenziali del Canone 1095:\nAurelio Sabattani offr\u00ec inoltre il suo contributo nella fase di revisione del Codice di diritto canonico come membro della Commissione appositamente istituita. La prima fase dei lavori si protrasse dal 1966 al 1973, lungo tredici sessioni. Sabattani stesso scrisse la relazione di sintesi apparsa sulla rivista specialistica \u00abCommunicationes\u00bb, conosciuta come \"Relatio Sabattani 1970\". La seconda parte del lavoro occup\u00f2 tre anni, dal 1978 al 1980. Il 25 gennaio 1983 il Papa promulg\u00f2 il nuovo Codice di diritto canonico\nSabattani fu inoltre uno degli autori del \"De Processibus\", il settimo libro del Codice di diritto canonico.\nPartecip\u00f2 inoltre a numerosi ed importanti congressi di canonisti organizzati in vari Paesi del mondo, tra cui: Polonia, Germania, Stati Uniti, Canada e Spagna.\nNel 1984 usc\u00ec un saggio a lui dedicato, a cura di Zenon Grocholewski e Vicente C\u00e1rcel Ort\u00ed: \"\u201dDilexit Iustitiam\u201d. Studi in onore del card. Aurelio Sabattani\". Vi contribuirono oltre trenta canonisti di livello internazionale.\nLa sua vasta produzione giurisprudenziale \u00e8 stata raccolta nel volume \"Coram Sabattani. Decisiones ineditae (1955-1965)\", pubblicato nel 2006.\nGenealogia episcopale.\nLa genealogia episcopale \u00e8:"}
{"id": "539102", "revid": "305330", "url": "https://it.wikipedia.org/wiki?curid=539102", "title": "Giulio Cesare Sacchetti", "text": "Biografia.\nFiglio del banchiere Giovanni Battista Sacchetti e di sua moglie, Francesca Altoviti, nonch\u00e9 zio del cardinale Urbano Sacchetti, Giulio Cesare nacque a Roma il 17 dicembre 1587 e fu battezzato nella Chiesa nazionale di San Giovanni dei Fiorentini.\nLa sua famiglia si era stabilita a Roma verso la met\u00e0 del XVI secolo, quando nel 1573 il padre del futuro cardinale giunse da Firenze in seguito all'instaurazione del principato da parte di Cosimo de' Medici.\nSe il fratello maggiore Marcello, nato nel settembre 1586, era stato educato in modo da rimanere accanto al padre per aiutarlo nella gestione diretta degli affari, Giulio era destinato a diventare l'ecclesiastico di casa, un uomo di Chiesa nel quale il servizio e l'impegno per il bene della cristianit\u00e0 fossero strettamente intrecciati con la ricerca del bene dei propri familiari, amici e connazionali.\nCommission\u00f2 a Pietro da Cortona la Villa del Pigneto.\nDopo l'esperienza della nunziatura presso la Corte di Spagna, papa Urbano VIII lo elev\u00f2 al rango di cardinale nel concistoro del 19 gennaio 1626.\nEsperto giurista, nel 1635, insieme al cardinale Giovanni Battista Pamphili, redasse il lodo relativo ai rapporti tra il vescovo di Sansepolcro e l'abate di Bagno di Romagna, testo di importanza fondamentale nella giurisprudenza relativa all'esenzione dei regolari e alle loro relazioni con i vescovi diocesani.\nFu cardinale legato prima a Ferrara e poi a Bologna.\nPrese parte ai conclavi svoltisi nel 1644 e nel 1655 assistendo cos\u00ec all'elezione di papa Innocenzo X e contribuendo a quella di papa Alessandro VII.\nAl conclave del 1644, per\u00f2 il cardinale Gil Carrillo de Albornoz oppose il veto spagnolo contro Giulio Cesare Sacchetti.\nMor\u00ec il 28 giugno 1663 all'et\u00e0 di 77 anni. \u00c8 sepolto a Roma in San Giovanni dei Fiorentini, nella cappella di famiglia.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "539103", "revid": "986213", "url": "https://it.wikipedia.org/wiki?curid=539103", "title": "Carlo Sacconi", "text": "Biografia.\nNacque a Montalto delle Marche il 9 maggio 1808.\nPapa Pio IX lo elev\u00f2 al rango di cardinale nel concistoro del 27 settembre 1861.\nMor\u00ec il 25 febbraio 1889 all'et\u00e0 di 80 anni.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "539104", "revid": "22475", "url": "https://it.wikipedia.org/wiki?curid=539104", "title": "Francesco Sacrati", "text": "Biografia.\nNacque a Ferrara nel 1567 da una nobile famiglia. Fu nipote di Ercole Sacrati e fratello di Alfonso Sacrati, entrambi vescovi di Comacchio.\nSi laure\u00f2 a Bologna dottore \"in utroque iure\".\nFu referendario del Supremo Tribunale della Segnatura Apostolica (1595).\nFu nominato governatore di Fano il 5 ottobre 1596.\nNel 1600 accompagn\u00f2 il cardinal nepote Pietro Aldobrandini a Firenze per dare il benvenuto alla regina Maria de' Medici, consorte del re Enrico IV di Francia.\nNel 1612 fu consacrato arcivescovo titolare di Damasco.\nNel 1621 fu nominato prefetto della Dataria Apostolica, lo stesso anno papa Gregorio XV lo elev\u00f2 al rango di cardinale nel concistoro del 19 aprile. Ebbe il titolo di San Matteo in Merulana.\nFu commendatore dell'Ordine di Malta e abate commendatario di San Giovanni in Castagneto. Nel 1622 fu trasferito alla sede vescovile di Cesena. Partecip\u00f2 al conclave del 1623.\nMor\u00ec il 6 settembre 1623 all'et\u00e0 di 56 anni e fu sepolto nella chiesa di Santa Maria dell'Anima.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "539105", "revid": "986213", "url": "https://it.wikipedia.org/wiki?curid=539105", "title": "Jacopo Sadoleto", "text": "Biografia.\nNacque a Modena il 12 luglio 1477, figlio di Giovanni Sadoleto, un affermato giurista che avrebbe voluto iniziarlo alla stessa professione. Jacopo si diede invece agli studi umanistici, acquisendo fama come poeta neo-latino. La sua composizione pi\u00f9 nota \u00e8 il poemetto \"De Laocoontis statua\", dedicato al rinvenimento sul Colle Oppio del gruppo scultoreo del Laocoonte agli inizi del 1506.\nOttenuto a Roma il patrocinio del cardinale Gian Pietro Carafa, futuro papa Paolo IV, intraprese la carriera ecclesiastica. Papa Leone X lo scelse come suo segretario insieme a Pietro Bembo, e nel 1517 lo fece vescovo di Carpentras, un comune francese vicino ad Avignone.\nDurante la Riforma, pur rimanendo fedele al papato, assunse un atteggiamento conciliatorio, cercando di riconquistare i protestanti con la persuasione pacifica ma anche accogliendo alcune loro istanze. La sua opera principale, un commentario sulla \"Lettera ai Romani\" (1535), intesa come opera di mediazione, fu giudicata troppo conciliante con le nuove idee esegetiche della Riforma.\nPapa Paolo III lo elev\u00f2 al rango di cardinale nel concistoro del 22 dicembre 1536. Il Sadoleto non desistette dai suoi intenti di riconciliazione, invitando ripetutamente il papato alla moderazione e rifiutandosi sempre di sostenere politiche persecutorie nei confronti dei riformati.\nMor\u00ec il 18 ottobre 1547 a Roma all'et\u00e0 di 70 anni.\nGenealogia episcopale.\nLa genealogia episcopale \u00e8:"}
{"id": "539106", "revid": "1318658", "url": "https://it.wikipedia.org/wiki?curid=539106", "title": "Massimo IV Saigh", "text": "Biografia.\nAmine Rizkallah Saigh nacque il 10 aprile 1878 ad Aleppo, allora nell'Impero ottomano. Il suo cognome \u00e8 elencato come Saigh, Saygh e Sayegh. Era figlio di Rizkallah Saigh e Catherine Turkmani, entrambi fedeli della Chiesa cattolica greco-melchita.\nStudi e formazione.\nComp\u00ec gli studi iniziali presso la scuola elementare francescana di Aleppo. Dopo aver scelto di seguire la sua vocazione sacerdotale, nel 1893, all'et\u00e0 di 15 anni, entr\u00f2 nel Seminario Diocesano di Sant'Anna a Gerusalemme, dove complet\u00f2 la sua formazione secondaria nel 1903. Successivamente insegn\u00f2 letteratura araba presso lo stesso Seminario dal 1903 fino al 1906. Il 28 luglio 1905, si un\u00ec alla Societ\u00e0 dei Missionari di San Paolo, fondata da Germanos Mouakkad, arcieparca di Baalbek, nel 1903. Entrando nella congregazione prese il nome religioso di Giuseppe. Consegu\u00ec poi il diploma in studi avanzati in teologia e filosofia.\nMinistero sacerdotale.\nVenne ordinato presbitero il 17 settembre 1905, nella piccola chiesa di Roumiet-el-matn, da Kyrillos VIII Geha, patriarca di Antiochia dei Melchiti. Ritorn\u00f2 poi al suo incarico di professore al Seminario di Sant'Anna a Gerusalemme, dove rimase fino al 1908. Successivamente, si trasfer\u00ec in una delle case della sua societ\u00e0, ad Harissa. L\u00ec predic\u00f2 esercizi spirituali e organizz\u00f2 missioni per la sua congregazione. Nel 1908, fu nominato da mons. Mouakkad assistente al Sinodo della Chiesa Cattolica Greco-Melchita ad Ain-Traz, nell'attuale Libano. Ricopr\u00ec l\u00ec il ruolo di direttore della rivista Al-Ma\u00e7arrat, contribuendo con rilevanti articoli teologici, apologetici e storici. Nel 1912, venne eletto Superiore Generale dei Missionari di San Paolo, occupando la carica fino alla sua promozione all'episcopato.\nMinistero episcopale.\nVenne eletto arcieparca di Tiro dei Melchiti e consacrato il giorno stesso, 30 agosto 1919, a Damasco, da Dimitrios I Cadi, patriarca di Antiochia dei Melchiti, assistito da Ignace Homsi, arcivescovo titolare di Tarso dei Melchiti, e Flavien Cyrille Kfoury, arcieparca di Homs dei Melchiti. Scelse come suo motto episcopale \u03a3\u039d AIA\u03a0E NIKA. Nel 1921, la Santa Sede lo ha designato come visitatore apostolico per le comunit\u00e0 cattoliche greco-melchite in Nord America. Pi\u00f9 tardi, ricevette anche l'incarico di visitatore apostolico in tutte le congregazioni religiose melchiti. Saigh riorganizz\u00f2 e costru\u00ec numerose scuole e chiese e pubblic\u00f2 diverse opere liturgiche. Alla morte del patriarca Cadi, la Santa Sede lo ha nominato vicario patriarcale locum tenens, ovvero sostituto provvisorio durante la sede vacante, dal 30 ottobre 1925 fino al 10 novembre 1926 al momento dell'elezione del nuovo patriarca Kyrillos IX Moghabghab.\nVenne trasferito alla sede metropolitana dell'arcieparchia di Beirut e Jbeil, il 30 agosto 1933. Nel 1935, in collaborazione con i compagni del suo ordine, fond\u00f2 la Suore Missionarie di Nostra Signora del Perpetuo Soccorso ad Harissa, odierno Libano. Il 25 maggio 1943, venne nominato Assistente presso il Pontificio Trono. Dopo la morte del patriarca Kyrillos IX Moghabghab, avvenuta l'8 settembre 1947, il Sinodo della Chiesa Cattolica Greco-Melchita lo elesse come nuovo patriarca di Antiochia dei Melchiti, il 30 ottobre 1947. Assunse il nome patriarcale di Massimo IV Saigh. La conferma dell'elezione da parte di Papa Pio XII arriv\u00f2 quasi un anno dopo, il 21 giugno 1948. In concomitanza con il patriarcato di Antiochia, tenne ad personam quelli di Damasco, Alessandria e di Gerusalemme dei Melchiti. Come i suoi predecessori, ricevette il titolo onorifico di protettore spirituale del Militare Ordine Ospedaliero di San Lazzaro di Gerusalemme.\nIl Concilio Vaticano II.\nCome ogni altro vescovo, ed essendo il primate della Chiesa cattolica greco-melchita, Massimo IV venne chiamato a prendere parte al Concilio Ecumenico Vaticano II come padre conciliare. Partecip\u00f2 a tutte e quattro le sessioni del Concilio. L\u00ec, esprimendosi in francese anzich\u00e9 in latino, prese parola molte volte, malgrado l'et\u00e0 avanzata, difendendo diverse cause. Tra queste l'esortazione alla riconciliazione tra la Chiesa cattolica e le Chiese ortodosse orientali e il sostegno della tradizione orientale del cristianesimo. Il suo impegno e la sua dedizione, gli fecero guadagnare un gran rispetto presso gli osservatori ortodossi al Concilio, che tuttora non si sono rappacificati con le Chiese di Rito orientale per essersi dissociate e sottomesse all'autorit\u00e0 del vescovo di Roma, in particolare quello del patriarca ecumenico di Costantinopoli Atenagora.\nUna delle cause pi\u00f9 a cuore del patriarca Massimo IV fu l'avversit\u00e0 alla latinizzazione delle chiese cattoliche orientali, sollecitando una maggiore ricettivit\u00e0 alle tradizioni cristiane orientali, soprattutto nella zona di ecclesiologia, esprimendosi sull'argomento con particolare forza. Di seguito \u00e8 riportata uno degli interventi al riguardo:\nAl Concilio sostenne con successo l'uso delle lingue vernacolari per i servizi liturgici, asserendo che:\nDurante le sessioni, ribad\u00ec anche al riguardo della questione delle indulgenze, spiegando che:\nCardinale.\nPapa Paolo VI lo cre\u00f2 cardinale, primo nella lista, nel suo primo concistoro, in data 2 febbraio 1965. Anche in precedenza gli era stata offerta la berretta cardinalizia, e per tre volte rifiut\u00f2 tale onore con la motivazione che \"per un Patriarca accettare il cardinalato \u00e8 tradimento\". Le obiezioni del Patriarca Massimo IV erano radicate nella storia e nell'ecclesiologia: egli sosteneva che i Patriarchi delle Chiese orientali erano capi delle loro rispettive chiese e successori nelle loro rispettive sedi, essendo sottomessi solo al Romano Pontefice, ma non erano subordinati ai cardinali la cui posizione era quella di essere membri del principale clero della diocesi di Roma. Egli inoltre sosteneva che il rango di patriarca dovesse essere subordinato soltanto al Papa, argomento ripetutamente confermato da concili ecumenici del passato e mai esplicitamente revocato da qualsiasi Papa. Essendo tale non sarebbe opportuno per lui o per altri Patriarchi cattolici orientali di accettare il rango di cardinale che implicava compiti spettanti a titolari della Chiesa latina con un rango clericale subordinato, al contrario, ad essere responsabili delle loro rispettive chiese e successori alla loro rispettiva apostolica sede uniti sotto la guida del Sommo Pontefice.\nL'11 febbraio 1965, Papa Paolo VI, rilasciando il motu proprio \"Ad purpuratorum Patrum Collegium\", decret\u00f2 che i patriarchi orientali che sono stati ammessi al Collegio dei Cardinali sarebbero dovuti appartenere all'ordine dei cardinali vescovi, posizionati dopo i cardinali vescovi delle sedi suburbicarie, ma, non facendo parte del clero romano, non sarebbe stato loro assegnata nessuna sede suburbicaria, titolo cardinalizio o diaconia, facendo diventare le loro sedi patriarcali le loro sedi cardinalizie. Questo decreto di Papa Paolo VI soddisfece molte delle preoccupazioni del patriarca Massimo che finalmente decise di accettare il cardinalato. Cos\u00ec egli ricevette il titolo di cardinale vescovo.\nL'accettazione da parte del patriarca del cardinalato \u00e8 stato per\u00f2 fonte di discussione e avversione da parte di alcuni vescovi, in particolare Elias Zoghbi, vicario patriarcale per la Sede di Alessandria, Cairo e il Sudan. Quest'ultimo si oppose all'accettazione del cardinalato romano dal patriarca melchita, sempre con la motivazione che \"il capo di una chiesa cattolica orientale non dovrebbe tenere un subalterno ufficio di rito latino\" e in segno di protesta si dimise dal suo incarico. Il 14 marzo 1965, il Patriarca tenne un discorso chiarendo le sue ragioni per accettare il cardinalato e perch\u00e9 il decreto del Papa in merito ai Patriarchi Orientali elevati al cardinalato ne ha cambiato la natura: i cardinali non erano pi\u00f9 solo un'istituzione all'interno della Chiesa latina, ma divenivano il senato di tutta la Chiesa cattolica. Inoltre, secondo le nuove regole, per un cardinale patriarca orientale non significava di accettare una posizione subordinata nel clero della Chiesa latina, ma era un modo per il Papa di estendere ulteriormente ai Patriarchi orientali un ruolo aggiuntivo nell'aiutarlo a governare la Chiesa universale.\nIl 22 novembre 1965, venne assegnata al Patriarca la Basilica di Santa Maria in Cosmedin per le celebrazioni religiose, mentre si trovava a Roma. In conformit\u00e0 con il motu proprio \"Ad purpuratorum Patrum Collegium\", non gli venne assegnato il titolo della diaconia romana associata con la chiesa (il titolo di cardinale diacono di Santa Maria in Cosmedin), ma venne accolto dal cardinale Francesco Roberti, che tenne la chiesa titolare dal 15 dicembre 1958 fino a che quest'ultimo venne elevato al rango di cardinale presbitero, il 26 giugno 1967.\nMorte.\nIl cardinale Massimo IV Saigh mor\u00ec la domenica del 5 novembre 1967, alle 03:10, a causa di un cancro contro cui lottava da tempo, a Beirut. Aveva compiuto 89 anni. I suoi resti imbalsamati vennero esposti nella cappella dell'arcieparchia di Beirut e Jbeil da quel giorno fino al mercoled\u00ec, quando il corpo venne trasferito alla cattedrale di Saint-\u00c9lie. Il funerale si svolse venerd\u00ec 10 novembre 1967, alle ore 10, in quella cattedrale. Erano presenti il presidente della Repubblica, il presidente della Camera, il presidente del Consiglio, i cardinali patriarchi Paul Pierre M\u00e9ouchi di Antiochia dei Maroniti e Ignace Gabriel I Tappouni di Antiochia dei Siri, numerose autorit\u00e0 civili e rappresentanti delle comunit\u00e0 ortodosse, protestanti e musulmani. Dopo il funerale, il corpo venne trasferito a Damasco, in Siria, ed esposto nella cattedrale di quella citt\u00e0. L\u00ec, un ulteriore funerale si svolse il giorno stesso alle 03:00. Papa Paolo VI invi\u00f2 un messaggio di condoglianze tramite il cardinale Amleto Giovanni Cicognani, segretario di Stato, e chiese a mons. Antonio Petti, incaricato d'affari ad interim della nunziatura in Siria, di essere il suo rappresentante personale al funerale. Furono presenti i membri del corpo diplomatico accreditato presso il governo siriano, rappresentanti del governo, l'esercito e la sicurezza interna, l'intera gerarchia siriana, un rappresentante del Patriarca ecumenico Atenagora, il Patriarca Siro-ortodosso Ignazio Giacobbe III in persona, rappresentanti del Patriarcato greco-ortodosso, il rappresentante del patriarca latino di Gerusalemme, nonch\u00e9 i delegati delle comunit\u00e0 protestanti e musulmane, e una moltitudine immensa di fedeli. L'omelia venne pronunciata dal arcivescovo titolare Joseph Elias Tawil di Mira dei Melchiti. Alle 20:00, in quello stesso giorno, il corpo venne portato in processione alla luce delle candele e depositato nella cripta dei patriarchi e dei vescovi, che era stata costruita in quell'anno sotto la sagrestia della cattedrale. Tre anni pi\u00f9 tardi, secondo la sua volont\u00e0, i suoi resti furono trasferiti e sepolti in una tomba che egli fece costruire nella casa madre della Suore Missionarie di Nostra Signora del Perpetuo Soccorso ad Harissa, in Libano.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "539107", "revid": "22475", "url": "https://it.wikipedia.org/wiki?curid=539107", "title": "Giuseppe Sala (cardinale)", "text": "Biografia.\nNacque a Roma il 27 ottobre 1762. Papa Gregorio XVI lo elev\u00f2 al rango di cardinale nel concistoro del 30 settembre 1831. Mor\u00ec il 23 giugno 1839 all'et\u00e0 di 76 anni."}
{"id": "539108", "revid": "322321", "url": "https://it.wikipedia.org/wiki?curid=539108", "title": "Jos\u00e9 Salazar L\u00f3pez", "text": "Biografia.\nNacque a Ameca il 12 gennaio 1910.\nPapa Paolo VI lo elev\u00f2 al rango di cardinale nel concistoro del 5 marzo 1973.\nMor\u00ec il 9 luglio 1991 all'et\u00e0 di 81 anni.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "539110", "revid": "838137", "url": "https://it.wikipedia.org/wiki?curid=539110", "title": "Francisco de Saldanha da Gama", "text": "Biografia.\nNacque nella nobile famiglia dei signori di Assequins. Era il settimo dei diciotto figli di Jo\u00e3o de Saldanha da Gama, governatore e vicer\u00e9 dell'India, e di Joana Bernarda de Noronha e Lancastre.\nPapa Benedetto XIV lo elev\u00f2 al rango di cardinale nel concistoro del 5 aprile 1756. Nella stessa occasione fu anche nominato patriarca di Lisbona.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "539111", "revid": "986213", "url": "https://it.wikipedia.org/wiki?curid=539111", "title": "Jules-G\u00e9raud Sali\u00e8ge", "text": "Biografia.\nNato a Crouzy-Haut il 24 febbraio 1870.\nNominato vescovo di Gap il 29 ottobre 1925, lasci\u00f2 la diocesi tre anni dopo, essendo stato nominato arcivescovo di Tolosa, carica che tenne fino alla morte. Papa Pio XII lo elev\u00f2 al rango di cardinale nel concistoro del 18 febbraio 1946; il 17 maggio dello stesso anno ricevette il titolo di Santa Pudenziana.\nMor\u00ec il 5 novembre 1956 all'et\u00e0 di 86 anni.\nImpegno contro il nazismo.\nFece parte della resistenza ed era visceralmente contrario al nazismo e al razzismo.\nIl 23 agosto 1942 fece leggere una lettera pastorale in ogni parrocchia della sua diocesi, rischiando di essere arrestato dalla Gestapo:\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "539112", "revid": "986213", "url": "https://it.wikipedia.org/wiki?curid=539112", "title": "Carlo Salotti", "text": "Biografia.\nNacque a Grotte di Castro il 25 luglio 1870. Frequent\u00f2 il seminario di Orvieto e successivamente prosegu\u00ec gli studi a Roma al Pontificio Ateneo Sant'Apollinare e alla Sapienza. Fu ordinato presbitero il 22 settembre 1894 e complet\u00f2 gli studi nel 1897.\nMentre svolgeva il suo ministero pastorale nelle parrocchie romane fino al 1912 divenne professore del Pontificio Ateneo Sant'Apollinare. Il 20 luglio 1915 fu nominato prelato domestico di Sua Santit\u00e0. Era entrato al servizio della Curia romana dieci giorni prima, come assessore della Sacra Congregazione dei Riti e subpromotore della Fede presso la Sacra Congregazione per le Cause dei Santi. Nel 1925 divenne promotore della Fede.\nIl 30 giugno 1930 papa Pio XI lo nomin\u00f2 arcivescovo titolare di Filippopoli di Tracia e segretario della Congregazione di Propaganda Fide. Il 3 luglio dello stesso anno fu anche nominato rettore della Pontificia Universit\u00e0 Urbaniana. Il 6 luglio ricevette la consacrazione episcopale dal cardinale Willem van Rossum, co-consacranti i vescovi Luigi Maria Olivares e Giovanni Rosi, nella basilica del Sacro Cuore di Ges\u00f9 a Castro Pretorio.\nDurante il suo incarico all'Universit\u00e0 Urbaniana, fond\u00f2 il Pontificio Istituto Missionario Scientifico. Come segretario di Propaganda Fide Salotti fu il \"numero due\" del dicastero, durante la prefettura dei cardinali van Rossum e Pietro Fumasoni Biondi.\nSalotti elogi\u00f2 papa Pio XI per il suo impegno missionario attraverso la Radio Vaticana nell'ottobre del 1931, e il Papa apprezz\u00f2 il lavoro di Salotti come segretario della Congregazione, tanto che il 13 marzo 1933 lo cre\u00f2 cardinale \"in pectore\", in modo che potesse continuare a svolgere il suo compito.\nNel concistoro del 16 dicembre 1935 fu pubblicato cardinale e ricevette il titolo di San Bartolomeo all'Isola.\nIl 14 settembre 1938 Salotti fu nominato prefetto della Congregazione dei Riti. Partecip\u00f2 al conclave del 1939 che elesse papa Pio XII, che lo promosse cardinale vescovo di Palestrina l'11 dicembre 1939.\nMor\u00ec il 24 ottobre 1947 all'et\u00e0 di 77 anni per una patologia del fegato e fu sepolto nel suo paese natale.\nGli \u00e8 intitolata una via nel quartiere di Primavalle, a Roma.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "539113", "revid": "767487", "url": "https://it.wikipedia.org/wiki?curid=539113", "title": "Ferdinando Maria Saluzzo", "text": "Biografia.\nNacque a Napoli il 20 novembre 1744.\nPapa Pio VII lo elev\u00f2 al rango di cardinale nel concistoro del 23 febbraio 1801.\nMor\u00ec il 3 novembre 1816 all'et\u00e0 di 72 anni.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:\nCollegamenti esterni.\nBibliografia\nGaetano Platania, Saluzzo Ferdinando Maria, in Dizionario Biografico degli Italiani, 2017"}
{"id": "539114", "revid": "986213", "url": "https://it.wikipedia.org/wiki?curid=539114", "title": "J\u00f3zsef Samassa", "text": "Biografia.\nNacque a Zlat\u00e9 Moravce nell'allora Regno d'Ungheria (oggi in Slovacchia) il 30 settembre 1828.\nDopo aver studiato a Nitra, a Levice e a Esztergom, nel 1843 si iscrisse al seminario di Presburgo e successivamente prosegu\u00ec gli studi al Pazmaneum di Vienna e all'Universit\u00e0 di Vienna, dove consegu\u00ec il dottorato in teologia il 13 giugno 1862. Frattanto aveva ricevuto la tonsura e gli ordini minori nel 1846; il suddiaconato il 20 luglio 1852 e il diaconato il 22 luglio dello stesso anno.\nIl 23 luglio 1852 fu ordinato presbitero a Esztergom. Dal 1852 al 1855 fu docente al ginnasio arcivescovile di Trnava, dal 1855 al 1859 fu prefetto degli studi al seminario centrale di Pest e dal 1859 al 1861 professore di teologia al seminario di Esztergom. Dal 1861 al 1867 fu professore ordinario di studi biblici del Nuovo Testamento all'Universit\u00e0 di Pest. Nel 1869 fu nominato membro del parlamento del Regno d'Ungheria; consigliere del ministero del culto e della pubblica istruzione e abate di Sant'Elena a Dunaf\u00f6ldv\u00e1r. Nel 1870 divenne canonico del capitolo cattedrale di Esztergom.\nRicevette la nomina alla sede vescovile di Spi\u0161 dall'imperatore Francesco Giuseppe il 1\u00ba febbraio 1871, cui segu\u00ec l'elezione canonica il 26 giugno dello stesso anno e la consacrazione episcopale il 30 luglio 1871, che ricevette a Esztergom, per mano di J\u00e1nos Simor, arcivescovo di Esztergom, co-consacranti J\u00e1nos Zalka, vescovo di Gy\u0151r, e J\u00f3zsef Szab\u00f3, vescovo titolare di Nilopoli e ausiliare di Esztergom. Scelse come motto episcopale \"Fructus honoris onus\". Il 18 June 18 1873 Francesco Giuseppe lo nomin\u00f2 arcivescovo di Eger, il 25 luglio dello stesso anno ebbe l'elezione canonica e il pallio. Il 30 luglio 1886 fu nominato assistente al Soglio Pontificio.\nPapa Pio X lo elev\u00f2 al rango di cardinale nel concistoro dell'11 dicembre 1905 e lo stesso giorno gli invi\u00f2 la berretta con la nomina apostolica. Ricevette il cappello rosso e il titolo di San Marco in forma privata il 6 dicembre 1906.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "539115", "revid": "986213", "url": "https://it.wikipedia.org/wiki?curid=539115", "title": "Alessandro Sanminiatelli Zabarella", "text": "Biografia.\nNacque a Radicondoli il 4 agosto 1840.\nPapa Leone XIII lo elev\u00f2 al rango di cardinale-presbitero nel concistoro del 15 aprile 1901, con il titolo dei Santi Marcellino e Pietro.\nMor\u00ec a Montecastello (Monte Castello), nel comune di Pontedera, il 24 novembre 1910, all'et\u00e0 di 70 anni.\nFu sepolto a Roma, al cimitero del Verano.\nGenealogia episcopale.\nLa genealogia episcopale \u00e8:"}
{"id": "539117", "revid": "838137", "url": "https://it.wikipedia.org/wiki?curid=539117", "title": "Antonio Samor\u00e8", "text": "Biografia.\nNacque da Gino Samor\u00e8 (segretario comunale nativo di Brisighella) e da Giuseppina Basini.\nNel 1916 entr\u00f2 al seminario di Piacenza (della cui diocesi Bardi, pur trovandosi in provincia di Parma, fa parte) per gli studi ginnasiali. Nell'ottobre del 1921 fu al Collegio Alberoni per gli studi teologici dove si laure\u00f2 il 2 ottobre 1929 con una tesi in teologia sul Primato di Pietro negli anni 451-523: \u201cPrima sedes a nemine iudicatur\u201d.\nIl 10 giugno 1928 viene ordinato sacerdote nella cattedrale di Piacenza ed assegnato per tre anni come viceparroco nella chiesa cittadina di San Savino.\nI primi anni di attivit\u00e0: Lituania e Segreteria di Stato.\nAll'inizio del 1932 il rettore del Collegio Alberoni, Mons. Alcide Marina, richiesto in tal senso, indica il sacerdote Antonio Samor\u00e8 come persona idonea all'incarico di aiuto di monsignor Antonino Arata, incaricato d'affari della Santa Sede in Lituania.\nNella seconda met\u00e0 del giugno 1932 Antonio Samor\u00e9 parte per la Lituania dove rimane per sei anni. Durante l'incarico nel Baltico, Pio XI lo nomina cameriere segreto soprannumerario (1935) e, dopo la nomina di Monsignor Arata a Nunzio apostolico nel 1936, viene nominato incaricato d'affari.\nIn questo periodo l'opera di Samor\u00e8 si incentra sul superamento delle difficolt\u00e0 incontrate nel Baltico dall'azione cattolica e dal clero che incontra una certa opposizione da parte del governo. Inoltre Samor\u00e8 si impegna per il riconoscimento della Facolt\u00e0 di Teologia e l'erezione della Universit\u00e0 Cattolica a Kaunas.\nNel 1938, terminato l'impegno nel Baltico, viene chiamato per breve tempo alla Nunziatura di Berna come incaricato d'affari, e poi alla Segreteria di Stato da monsignor Domenico Tardini, dove rimane dal 1938 al 1947.\nIn quell'anno, come collaboratore di monsignor Amleto Cicognani, viene assegnato alla Delegazione Apostolica di Washington dove rimane tre anni. Nel 1950 viene nominato Arcivescovo Titolare di Tirnovo e Nunzio Apostolico in Colombia. La consacrazione episcopale avviene nella basilica di Santa Maria sopra Minerva il 16 aprile 1950 da parte del cardinale Micara.\nLa nunziatura in Colombia e l'attivit\u00e0 diplomatica presso la Santa Sede.\nL'attivit\u00e0 di nunzio apostolico in Colombia \u00e8 breve, ma intensa. Gi\u00e0 nel 1950 Samor\u00e9 visita la citt\u00e0 di Santander colpita da terremoto e le varie diocesi colombiane Medell\u00edn, Cartagena, Manizales, Cali, Santa Marta, Armenia e Palmira dove nel 1951 si tiene il Congresso Vocazionale. Presiede anche la Settimana sacerdotale a Popay\u00e1n e promuove iniziative a favore delle classi sociali pi\u00f9 povere.\nNel 1953, viene nominato Segretario della congregazione per gli Affari Ecclesiastici straordinari su richiesta di monsignor Domenico Tardini che Pio XII, nel concistoro del 12 gennaio 1953, aveva nominato pro Segretario di Stato.\nA partire da questa data inizia il periodo di maggiore attivit\u00e0 diplomatica di monsignor Samor\u00e8 che evidenzia l'attenzione speciale che riservava all'America Latina. Quale pro-segretario di stato, partecipa alla stipula dei concordati tra la Santa Sede e la Spagna (7 luglio 1953) e la Repubblica Dominicana (16 giugno 1954). Nel 1955 presiede la prima conferenza dell'Episcopato Latinoamericano a Rio de Janeiro nell'ottica di un miglioramento del coordinamento continentale della Chiesa in Sudamerica.\nNel 1957 \u00e8 stipulato con l'Argentina un accordo per la giurisdizione castrense e l'assistenza religiosa alle forze armate e con la Bolivia una Convenzione per lo stato giuridico delle missioni.\nNel 1958 viene stipulato un altro accordo con la Bolivia inerente alla giurisdizione castrense; nello stesso anno viene nominato segretario (e poi dal 1966 presidente) della neo-istituita Pontificia Commissione per l'America Latina.\nNel 1959 presiede la Conferenza interamericana di Washington per la promozione della solidariet\u00e0 cattolica nel continente; sempre in quest'ottica va vista la presidenza della riunione straordinaria dell'episcopato Latinoamericano a Buenos Aires nel 1961 in relazione alla presa di coscienza sociale nell'America latina. Nel 1965 effettua un nuovo viaggio in Brasile in occasione dell'inaugurazione del seminario di Recife.\nIl 1966 \u00e8 segnato da un'attivit\u00e0 diplomatica intensa con l'accordo con la Repubblica Argentina di riforma del concordato, a seguito delle innovazioni introdotte dal Concilio Vaticano II.\nIl 25 giugno \u00e8 stipulato un accordo (raggiunto anche con la collaborazione di monsignor Agostino Casaroli) con la Repubblica Jugoslava relativamente ai rapporti tra Stato e Chiesa. Si tratt\u00f2 di un passo importante in quanto fu il primo accordo della Santa Sede con un paese comunista.\nIl 15 agosto, con la consacrazione da parte di monsignor Samor\u00e8 ad Haiti di quattro nuovi vescovi, termina il periodo di grave tensione tra la Santa Sede e quel paese ed in seguito al quale tre vescovi erano stati espulsi dal territorio dello stato.\nPapa Paolo VI lo eleva al rango di cardinale nel concistoro del 26 giugno 1967.\nNel 1968 viene nominato prefetto della Sacra congregazione per la disciplina dei Sacramenti (carica che ricopre sino al 1974); nello stesso anno dal 26 agosto al 6 settembre presiede la seconda conferenza plenaria dell'Episcopato latino americano a Medell\u00edn. Nel 1974 viene nominato bibliotecario ed archivista di Santa Romana Chiesa.\nLa mediazione tra Cile e Argentina.\nNel 1979, a seguito delle tensioni insorte tra il Cile e l'Argentina a proposito delle isole dello stretto di Beagle, papa Giovanni Paolo II nomina il cardinal Samor\u00e8 suo rappresentante personale per dirimere la controversia tra i due stati sudamericani. Nei quattro anni di lavoro successivi, sino al 1983, il cardinal Samor\u00e8 si adoper\u00f2 strenuamente per il raggiungimento di un accordo che scongiurasse il pericolo di un conflitto armato. Nonostante la morte del Cardinale a Roma il 3 febbraio 1983, la questione avr\u00e0 una felice conclusione il 29 novembre 1984 con la sottoscrizione di un patto di amicizia e con il solenne scambio degli strumenti di ratifica avvenuto in Vaticano il 2 maggio 1985 dove il ruolo avuto da Samor\u00e8 fu apertamente riconosciuto da tutte le parti.\nVenne sepolto nel Monastero carmelitano di Vetralla accanto al cardinale Domenico Tardini.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "539118", "revid": "986213", "url": "https://it.wikipedia.org/wiki?curid=539118", "title": "Ciriaco Mar\u00eda Sancha y Herv\u00e1s", "text": "Biografia.\nNacque a Quintana del Pidio il 18 giugno 1833 da Ambrosio Sancha Maestre, un contadino, e Baltasara Herv\u00e1s Casas. La madre mor\u00ec quando Ciriaco Mar\u00eda aveva dieci anni, dopo aver dato alla luce sette figli, di cui quattro morirono infanti. Lo stesso Ciriaco Mar\u00eda appariva alla nascita molto malato, tanto che gli fu amministrato un battesimo di emergenza lo stesso giorno della nascita.\nDopo il 1862 fu a Cuba, dove il 5 agosto 1869 fond\u00f2 le Congregazione della Suore della Carit\u00e0. Nel 1873 fu incarcerato perch\u00e9 si oppose alla nomina di Pedro Llorente Miguel ad arcivescovo di Santiago di Cuba da parte del governo repubblicano spagnolo, senza il consenso della Santa Sede.\nIl 28 gennaio 1876 fu eletto vescovo titolare di Areopoli e ausiliare di Toledo. Fu consacrato il 12 febbraio successivo dal cardinale Juan de la Cruz Ignacio Moreno y Maisonave.\nFu trasferito alla sede di Avila il 27 marzo 1882; il 10 giugno 1886 fu nominato vescovo di Madrid e Alcal\u00e1 de Henares. L'11 luglio 1892 fu promosso alla sede metropolitana di Valencia.\nPapa Leone XIII lo elev\u00f2 al rango di cardinale nel concistoro del 18 maggio 1894. Il 2 dicembre dell'anno successivo ricevette il titolo di San Pietro in Montorio.\nIl 24 marzo 1898 divenne arcivescovo di Toledo e primate di Spagna, nonch\u00e9 patriarca delle Indie Occidentali. Partecip\u00f2 al conclave del 1903, che elesse papa Pio X.\nMor\u00ec il 26 febbraio 1909 all'et\u00e0 di 75 anni. Nonostante la brillante carriera ecclesiastica, visse e mor\u00ec in povert\u00e0.\nIl 18 ottobre 2009 \u00e8 stato beatificato.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "539119", "revid": "533647", "url": "https://it.wikipedia.org/wiki?curid=539119", "title": "Fazio Giovanni Santori", "text": "Biografia.\nNacque a Viterbo nel 1447 dal nobile Raffaello e da Cristina Gatti.\nNel 1504 fu nominato vescovo di Cesena.\nPapa Giulio II lo elev\u00f2 al rango di cardinale nel concistoro del 1\u00ba dicembre 1505, con il titolo di Cardinale presbitero di Santa Sabina.\nDal 1507 al 1510 fu amministratore apostolico di Pamplona.\nMor\u00ec il 22 marzo 1510 all'et\u00e0 di 62 anni."}
{"id": "539120", "revid": "386186", "url": "https://it.wikipedia.org/wiki?curid=539120", "title": "Guglielmo Sanfelice d'Acquavella", "text": "Biografia.\nNacque ad Aversa il 14 aprile 1834. Il 15 luglio 1855, all'et\u00e0 di ventuno anni, entr\u00f2 a far parte dell'ordine di San Benedetto nell'abbazia territoriale della Santissima Trinit\u00e0 di Cava de' Tirreni e due anni pi\u00f9 tardi, il 15 marzo 1857, fu ordinato sacerdote. Fu priore e provicario dell'abbazia e li insegn\u00f2 letteratura greca e latina. Fu nominato arcivescovo di Napoli nel 1878; Papa Leone XIII lo elev\u00f2 al rango di cardinale nel concistoro del 24 marzo 1884 e fino alla nomina del cardinale Camillo Siciliano di Rende \u00e8 stato il porporato italiano pi\u00f9 giovane. Mor\u00ec a Napoli il 3 gennaio del 1897, e fu sepolto nel Duomo, in una cappella della navata sinistra.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "539121", "revid": "838137", "url": "https://it.wikipedia.org/wiki?curid=539121", "title": "Domenico Sanguigni", "text": "Biografia.\nNacque a Terracina il 27 giugno 1809.\nPapa Leone XIII lo elev\u00f2 al rango di cardinale nel concistoro del 19 settembre 1879.\nMor\u00ec il 20 novembre 1882 all'et\u00e0 di 73 anni.\nGenealogia episcopale.\nLa genealogia episcopale \u00e8:"}
{"id": "539122", "revid": "838137", "url": "https://it.wikipedia.org/wiki?curid=539122", "title": "Bernardo de Sandoval y Rojas", "text": "Biografia.\nSecondo di nove figli, suo padre, Hernando de Rojas y Sandoval, era un ufficiale presso la citt\u00e0 di Aranda de Duero dove Bernardo nacque nel 1546. La madre era Mar\u00eda Chac\u00f3n de Guevara. Si form\u00f2 presso l'Universit\u00e0 di Alcal\u00e1 dove fu allievo dell'umanista Ambrosio de Morales, per il quale scrisse un epitaffio. Da grande estimatore dell'arte e soprattutto delle lettere si distinse per la protezione data a grandi letterati dell'epoca quali Luis de Le\u00f3n, Miguel de Cervantes, Lope de Vega, Francisco de Quevedo e Luis de G\u00f3ngora. Papa Clemente VIII lo elev\u00f2 al rango di cardinale nel concistoro del 3 marzo 1599.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "539124", "revid": "986213", "url": "https://it.wikipedia.org/wiki?curid=539124", "title": "Stanislao Sanseverino", "text": "Biografia.\nNacque a Napoli il 13 luglio 1764.\nPapa Pio VII lo elev\u00f2 al rango di cardinale nel concistoro del 22 luglio 1816, come cardinale diacono di Santa Maria in Portico Campitelli.\nFu quindi nominato legato pontificio a Forl\u00ec (1818-1826): suo vicelegato fu Giovanni Rusconi.\nA Forl\u00ec fece, tra l'altro, ristrutturare la facciata dell'attuale Palazzo Comunale da Gottardo Perseguiti e Giovanni Bertoni.\nPartecip\u00f2 al conclave del 1823, che si concluse con l'elezione di papa Leone XII.\nIl 21 marzo 1825 divenne cardinale diacono di Santa Maria ad Martyres.\nMor\u00ec a Forl\u00ec l'11 maggio 1826 all'et\u00e0 di 61 anni e fu sepolto nella cattedrale cittadina."}
{"id": "539125", "revid": "986213", "url": "https://it.wikipedia.org/wiki?curid=539125", "title": "Federico Sanseverino", "text": "Appartenente ai Sanseverino di Napoli, famiglia che aveva dato e dar\u00e0 successivamente pi\u00f9 di un cardinale alla Chiesa cattolica, era figlio del conte Roberto Sanseverino d'Aragona e della sua seconda consorte Elisabetta da Montefeltro, figlia naturale del duca di Urbino.\nBiografia.\nChierico in Milano, protonotario apostolico, ricevette le commende di alcune abbazie. Ebbe il suo primo incarico episcopale nel 1481, divenendo amministratore apostolico della diocesi francese di Maillezais.\nNel 1489 ebbe la nomina a cardinale diacono da parte di papa Innocenzo VIII nel concistoro del 9 marzo di quell'anno, ma la nomina non fu resa pubblica a causa della sua giovane et\u00e0. La morte di Innocenzo VIII (25 luglio 1492) giunse prima della pubblicazione e fu solo grazie all'intervento del cardinale Ascanio Sforza, che riusc\u00ec ad ottenere l'ufficializzazione della nomina ed il titolo di cardinale diacono di San Teodoro.\nNel novembre 1494 fu inviato a Siena come legato pontificio presso il re di Francia Carlo VIII, ma il suo pronto rientro insospett\u00ec papa Alessandro VI che lo fece arrestare per alcuni giorni, rimandandolo poi presso il re francese, che egli accompagn\u00f2 a Roma nel dicembre del medesimo anno.\nNel febbraio del 1496 fu nominato amministratore apostolico della sede episcopale di Th\u00e9rouanne, carica che mantenne per circa due anni. Nel 1497 fu nominato amministratore apostolico di Vienne, mantenendo la carica fino al 1515, quando la lasci\u00f2 al nipote Antonio Sanseverino. Nel 1505 fu nominato amministratore apostolico di Novara. Nel 1510 opt\u00f2 per la diaconia di Sant'Angelo in Pescheria, mantenendo tuttavia la sede di San Teodoro \"in commendam\" fino al maggio del 1511.\nOppostosi a papa Giulio II, fu incarcerato con altri cardinali in Castel Sant'Angelo finch\u00e9 riusc\u00ec a fuggire ed a rifugiarsi, con altri quattro cardinali, presso i francesi a Milano. Seguendo il cardinale Bernardino L\u00f3pez de Carvajal, firm\u00f2 la convocazione del concilio di Pisa del 1511, che depose papa Giulio II e lo sostitu\u00ec con lo stesso Carvajal.\nGiulio II rispose con la scomunica di quest'ultimo, del Sanseverino e dei loro compagni cardinali ribelli. Il 30 gennaio del 1512 il papa depose Federico Sanseverino da ogni carica cardinalizia. Questi rimase nella scia del nuovo re di Francia, Luigi XII, i cui tentativi di deporre papa Giulio II, per altro, risultarono vani.\nAlla morte di papa Giulio II, nel conclave del 1513, cui Sanseverino non partecip\u00f2, fu eletto papa il cardinale Giovanni Lorenzo de' Medici, che prese il nome di Leone X. Quest'ultimo concesse ai cardinali \"pisani\" il perdono ed il reintegro a condizione che si pentissero pubblicamente del loro operato. Il 17 giugno 1513 egli rigett\u00f2 il concilio di Pisa, si rimise alla volont\u00e0 del papa e poco a poco riottenne i suoi benefici. Nello stesso anno divenne cardinale protodiacono.\nAlla sua morte la sua salma fu inumata nella Basilica di Santa Maria in Aracoeli.\nConclavi.\nDurante il suo periodo di cardinalato, Federico Sanseverino partecip\u00f2 ai seguenti conclavi:"}
{"id": "539126", "revid": "124968832", "url": "https://it.wikipedia.org/wiki?curid=539126", "title": "Giulio Antonio Santori", "text": "Biografia.\nEra figlio di Leonardo Santorio e di Carmosina Baratucci, entrambi originari di famiglie che vantavano una lunga tradizione forense. Nacque ad Ercole, frazione di Caserta, che tuttavia era sotto la giurisdizione dell'arcidiocesi di Capua.\nSuo nonno paterno Carlo era stato assassinato vent'anni prima ed i Santorio erano stati costretti a lasciare la citt\u00e0, rifugiandosi a Gravina di Puglia, feudo della potente famiglia Acquaviva. Rientrati a Caserta, si vendicarono: lo zio Pasquale uccise pubblicamente gli assassini del padre. Il padre Leonardo, avvocato al servizio degli Acquaviva, conti di Caserta, segu\u00ec i destini politici di quella famiglia che, poich\u00e9 era filo-francese, nella guerra franco-spagnola che interess\u00f2 anche il Regno di Napoli, nel 1528 cadde in disgrazia in seguito alla vittoria spagnola, con la conseguente perdita di buona parte dei suoi beni.\nA soli otto anni Giulio Antonio fu avviato alla carriera ecclesiastica a Teano, dove era stato istruito dallo zio materno, con la consacrazione in Duomo avvenuta il 26 dicembre del 1540. Nel 1547 era a Napoli a studiare grammatica sotto Luigi Antonio Zompa detto \"il Sidicino\", proprio quando la citt\u00e0 si rivoltava contro il tentativo del vicer\u00e9 don Pedro di Toledo di introdurre un'Inquisizione a immagine di quella spagnola, ossia mirante a perseguire gli avversari politici del governo, oltre che a perseguitare gli eretici. Porter\u00e0 per tutta la vita le cicatrici di quella rivolta: fu infatti ferito, pur non gravemente, dalle schegge di una cannonata sparata dal castello di Sant'Ermo.\nL'anno successivo inizi\u00f2 gli studi universitari, rifuggendo dalle allegre compagnie studentesche e determinato a \u00abvivere bene et christianamente, come feci, con mortificare il senso della carne insultante\u00bb. Suoi professori furono Tiberio Parisio e Felice di Sarno; seguir\u00e0 poi i corsi di diritto tenuti da un noto giurista bolognese incaricato a Napoli dal 1543, Giovanni Bolognetti.\nUn lungo soggiorno nella casa paterna di Caserta, nel 1552, gli consent\u00ec di scrivere il trattato anti-ereticale \"Pro confutatione articulorum et haeresum recentiorum Haereticorum et pseudo-apostolorum, ex Utriusque Testamenti textu decerpta\", rimasto manoscritto: in tre libri espone la dottrina cattolica, i problemi controversistici con i riformati ed il culto ortodosso, dichiarando infine la necessit\u00e0 di combattere le eresie.\nLa Chiesa, paragonata all'arca di No\u00e8, attraversa le acque del diluvio ma resta salda malgrado \u00absedizione, eresia, scisma e delitti\u00bb. Ribadita la sua autorit\u00e0, cui devono inchinarsi anche i re e i principi, rintraccia nella \u00absuperbia\u00bb la radice dell'eresia, \u00abnefando delitto contro Dio\u00bb; gli eretici devono essere uccisi dai magistrati e dai giudici. \u00c8 necessario che le pene siano irrogate pubblicamente, perch\u00e9 \u00abla pena di uno solo deve essere timore di molti, affinch\u00e9 gli altri edificati dall'esempio della pena, abbandonino l'eresia o la neghino e abiurino, o almeno non la insegnino\u00bb.\nIl Santorio rintraccia la giustificazione della pena riservata agli eretici in pi\u00f9 passi nel Vecchio Testamento: per esempio, \u00abla guerra spirituale degli eretici e scismatici contro la Chiesa di Dio \u00e8 raffigurata graficamente e dipinta in \"Giudici\" 20-21. Si raccolgono in una sola Chiesa per giudicare e decidere su delitti ed eresie\u00bb. Quanto al Nuovo Testamento, Santorio nega che il passo di possa intendersi come un divieto alla punizione degli eretici: piuttosto, secondo lui, \u00e8 l'affermazione che le condanne debbano essere eseguite dalle autorit\u00e0 civili.\nPresi gli ordini minori a Napoli il 21 dicembre 1552, Santorio si laure\u00f2 \"in utroque iure\" nel 1553 e inizi\u00f2 a esercitare l'avvocatura, attivit\u00e0 che lo obblig\u00f2 pi\u00f9 volte a recarsi a Roma, dove amava assistere alle pubbliche cerimonie di abiura di eretici che si tenevano nella chiesa dei domenicani alla Minerva, annotando e commentando i fatti in brevi appunti, che anni dopo raccoglier\u00e0 in un manoscritto rimasto inedito.\nMinistero sacerdotale.\nIl 1\u00ba gennaio 1557 fu ordinato sacerdote e parroco della chiesa casertana di Sant'Orso d'Ercole; nel 1559 fu nominato vicario del vescovo Agapito Bellomo, incarico che gli valse anche la funzione di inquisitore della diocesi di Caserta. Era l'anno della morte di Paolo IV, accolta con giubilo da molti romani che assalirono le carceri di Tor Savella, di Tor di Nona, del Campidoglio e di Ripetta, liberando i detenuti e distruggendo gli incartamenti inquisitoriali. Era anche l'anno del grande auto da f\u00e9 di Valladolid, a cui assistette re Filippo II, commentando il Santorio che ai \u00abcondannati al fuogo e alla morte che gridavano misericordia e clemenza, il savissimo e giustissimo Re rispose, questa \u00e8 la vera misericordia che voi meritate de la Catholica f\u00e9, e laceratori de la religione, recevete il meritato gastigo, perch\u00e9 la misericordia d'Iddio \u00e8 che soi nemici siano puniti, essendovi voi alienati de la condizione de' Christiani, non sete degni di ricevere n\u00e9 profano uso di clemenza, n\u00e9 sentire il frutto della piet\u00e0 christiana. Talmente che molti e molti furono bruggiati e giustiziati, e puniti com'heretici, il che diede bonissimo conforto a catholici ch'el Prencipe religiosissimo vendicava l'ingiuria pubblica de la fede e diede gran spavento a gli heretici et Apostati\u00bb.\nEgli organizzava con molto ordine e disciplina le sue giornate: la recita dell'officio la mattina, lo studio degli incartamenti giudiziari e i vari affari nel pomeriggio, la lettura di Paolo e del vangelo di Matteo la sera; al marted\u00ec e al gioved\u00ec era riservato lo studio della storia e delle lettere. La stessa insofferenza per il disordine e l'amore per la precisione \u00e8 dimostrata dagli avvisi che metteva alla porta del suo studio: \u00abTu che vuoi da noi una risposta, di' presto cosa vuoi, fatti, desideri, lamentele\u00bb, mentre le donne dovevano parlare stando sul gradino d'ingresso, ch\u00e9 tanto \u00abGiulio ascolta e mai una donna varc\u00f2 il nostro ingresso\u00bb.\nZelante nel suo nuovo incarico, tanto da provare \u00abtanta gioia et allegrezza, che bramava essere ucciso per la fede cattolica\u00bb, fu alle prese con l'eresia evangelica diffusa in Terra di Lavoro - da Napoli a Caserta - riguardo alla quale il Santorio scrisse essere stata propagata, dopo l'insegnamento del Vald\u00e9s a Napoli, dal frate agostiniano Lorenzo Romano il quale, costretto nel 1554 a fuggire a Roma, vi fu arrestato e abiur\u00f2. Una prima repressione effettuata dall'Inquisizione diocesana port\u00f2 nel maggio del 1552 al processo di Capua, nel quale furono giudicati 117 imputati: due i bruciati al rogo, Iacobetto Gentile e Vincenzo Gentile, 27 condannati al carcere e gli altri esiliati o liberati.\nLe inchieste e la repressione proseguirono fino al 1564: esse coinvolsero personalit\u00e0 di rilievo, come Gian Galeazzo Caracciolo, fuggito a Ginevra, e Gian Francesco Alois, gi\u00e0 compagno di studi del Santori, proprietario di latifondi nella provincia di Caserta e letterato imparentato con i Caracciolo: arrestato e condotto a Roma, abiur\u00f2 il 23 dicembre 1552 senza tuttavia abbandonare la propria fede calvinista. Nel 1562 infatti, mentre uno zio del Santori, il prete Pietro Cirillo, \u00abheretico et amico intimo del barone\u00bb Consalvo Bernaudo, era costretto a fuggire in Svizzera, l'Alois fu nuovamente fatto arrestare nell'ottobre del 1562 dal nuovo commissario generale del Sant'Uffizio, il domenicano calabrese Giovanni Luigi Campagna: processato e torturato insieme con il nobile di Aversa Giovan Bernardino Gargano, il 4 marzo 1564 furono entrambi condannati alla decapitazione - e non direttamente al rogo, in virt\u00f9 delle loro origini nobili - in piazza del Mercato, a Napoli, e i cadaveri furono bruciati e le ceneri disperse.\nAl processo aveva partecipato anche il Santori, che dal settembre 1563 era stato trasferito stabilmente presso l'Inquisizione di Napoli, coadiuvando il Campagna insieme con fra Valerio Malvicino e con il canonico Prospero Vitaliano. Conseguenza della condanna fu il sequestro dei beni dell'Alois e del Gargano, che innesc\u00f2 la rivolta dell'aristocrazia napoletana, sospettosa che le inchieste dell'Inquisizione fossero un pretesto per spogliarla dei propri beni a vantaggio del fisco del Vicereame e delle casse del Sant'Uffizio, oltre che per regolare conti di natura politica.\nDegna di menzione per l'eco in ambito accademico che ebbe \u00e8 la vicenda di Domenico Scandella detto Menocchio, resa nota dallo storico Carlo Ginzburg nel saggio \"Il formaggio e i vermi. Il cosmo di un mugnaio del '500\", pubblicato nel 1976.\nIl Santorio, in occasione della seconda condanna dello Scandella, venne prontamente informato e, in una sua lettera del 14 agosto 1599, qualific\u00f2 \u00abgravissima\u00bb la vicenda, esigendo copia degli incartamenti processuali. La sentenza era stata emessa e prevedeva la condanna a morte di Menocchio, ma sull'opportunit\u00e0 di eseguirla l'inquisitore friulano sembrava avere dubbi, espressi in una lettera spedita a Roma il 5 settembre 1599. La risposta del Santori, il 30 ottobre, non lasci\u00f2 alternative: \u00ab...non manchi di procedere con quella diligenza che ricerca la gravit\u00e0 della causa, a ci\u00f2 che non vada impunito de' suoi orrendi et essecrandi eccessi, ma co 'l debito et rigoroso castigo sia essempio agli altri in coteste parti: per\u00f2 non manchi di esseguirlo con ogni sollecitudine et rigore di animo\u00bb. Era questa, scriveva il Santori, anche la volont\u00e0 di Clemente VIII.\nIl 13 novembre il cardinale insistette: \u00abNon manchi Vostra Reverentia di procedere nella causa di quel contadino della diocese di Concordia, inditiato di haver negata la virginit\u00e0 della beatissima sempre Vergine Maria, la divinit\u00e0 di Christo signor nostro, et la providentia di Dio [...] esseguisca virilmente tutto quello che conviene secondo i termini di giustitia\u00bb.\nDa questo momento, di Domenico Scandella detto Menocchio parlano ancora soltanto due documenti: un atto notarile del 26 gennaio 1600 definisce Menocchio \u00abdefunto\u00bb, mentre un certo Donato Serotino, interrogato il 6 luglio 1601 dall'inquisizione friulana, afferma di essere stato a Pordenone poco dopo che vi era stato \u00abgiustitiato [...] il Scandella\u00bb.\nSuccessivamente Santorio fu accusato di tramare una congiura per assassinare papa Pio IV, ma dall'accusa fu scagionato grazie all'intervento dei cardinali Carlo Borromeo e Michele Ghislieri, due futuri santi. Quest'ultimo divenuto papa con il nome di Pio V, nomin\u00f2 il Santorio ciambellano privato e consultore del Sant'Uffizio.\nMinistero episcopale e cardinalato.\nIl 6 marzo 1566 fu eletto arcivescovo di Santa Severina e fu consacrato vescovo il 12 marzo seguente nella Cappella Paolina del Palazzo Apostolico dal cardinale Scipione Rebiba, patriarca titolare di Costantinopoli, assistito da Annibale Caracciolo, vescovo di Isola e Giacomo de Giacomelli, vescovo emerito di Belcastro. Durante il suo episcopato istitu\u00ec il seminario diocesano.\nIl 17 maggio 1570 lo stesso papa Pio V lo cre\u00f2 cardinale e il 9 giugno seguente ricevette il titolo di San Bartolomeo all'Isola.\nIl 5 febbraio 1571 Pio V lo nomin\u00f2 abate commendatario dell'abbazia di San Giovanni in Fiore, che era vacante per la morte di Ferdinando Rota, ricoprendo la carica fino al 1583. Nel 1576, fece compilare la nuova Platea dei beni badiali, che d\u00e0 l'idea dello stato dei luoghi a quel tempo. Il cardinale fece stilare inoltre un elenco accurato dei documenti che giacevano presso il monastero trasmettendo ai posteri la quantit\u00e0, la qualit\u00e0 e l'entit\u00e0 dei privilegi acquisiti dalla congregazione florense fondata da Gioacchino da Fiore. Al tempo di Gregorio XIII, considerando che la popolazione si era molto accresciuta, Santorio stabil\u00ec che con i proventi dell'abbazia a lui affidata si costruisse fuori dal convento la chiesa parrocchiale sotto il titolo di Santa Maria delle Grazie, che esiste ancora, dove esercitava la cura delle anime per mezzo di un suo vicario. Poich\u00e9, in verit\u00e0 un solo vicario era inadeguato a svolgere il compito, ne fu aggiunto un altro\u2026\u00bb.\nNel 1573, dopo che aveva rassegnato le dimissioni dall'incarico arcivescovile, lasciandolo al fratello Francesco Antonio, fu nominato primo rettore del Collegio dei Greci. L'istituzione del Collegio segn\u00f2 un nuovo approccio della Santa Sede verso il caso dei fedeli italiani di rito bizantino, che fino ad allora si era cercato di convertire al rito latino. Come arcivescovo di Santa Severina, Santorio aveva avuto giurisdizione sulle comunit\u00e0 calabresi di rito bizantino ed era al corrente dei problemi pastorali con i sacerdoti di rito latino: in assenza di un sacerdote del loro rito, i fedeli rifiutavano i sacramenti.\nFu anche il primo rettore del Collegio dei Neofiti (1577). Divenne successivamente prefetto della Sacra Congregazione del Sant'Uffizio e in questa veste assistette a processi importanti: quelli contro il cardinale Giovanni Morone, contro Giordano Bruno, contro Tommaso Campanella e contro Enrico IV di Francia. Il 25 novembre 1584 consacr\u00f2 la Chiesa del Ges\u00f9 a Roma. Nel 1586 diede alle stampe un libro liturgico ad uso dei sacerdoti, che \u00e8 il fondamento dell'attuale Rituale Romano. Papa Clemente VIII gli offr\u00ec la scelta tra la cattedra arcivescovile di Napoli e l'incarico di Penitenziere Apostolico e il cardinale scelse quest'ultimo ufficio l'8 febbraio 1592 e lo mantenne fino alla morte.\nIl 20 febbraio 1595 opt\u00f2 per il titolo di Santa Maria in Trastevere e il 18 agosto 1597 opt\u00f2 per l'ordine dei cardinali vescovi ed ebbe la sede suburbicaria di Palestrina. Nel 1599 divenne primo prefetto della neoeretta Congregazione \"super negotiis Sanctae Fidei et Religionis Catholicae\", che successivamente diventer\u00e0 la Congregazione di Propaganda Fide. Scrisse numerosi libri sulla liturgia, la storia, il diritto canonico e un'autobiografia, edita postuma nel 1890. Mor\u00ec a Roma e fu sepolto nella basilica di San Giovanni in Laterano, nella cappella che aveva fondato, opera di Onorio Longhi.\nConclavi.\nDurante il suo cardinalato partecip\u00f2 a cinque conclavi:\nNon prese parte invece a quello del 1572, che elesse papa Gregorio XIII.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "539127", "revid": "2043251", "url": "https://it.wikipedia.org/wiki?curid=539127", "title": "Rufino Jiao Santos", "text": "Biografia.\nNacque a Guagua il 26 agosto 1908.\nVescovo ausiliare di Manila dal 1947, divenne ordinario militare per le Filippine nel 1951, quindi arcivescovo di Manila nel 1953.\nPapa Giovanni XXIII lo elev\u00f2 al rango di cardinale nel concistoro del 28 marzo 1960. Fu il primo cardinale filippino.\nPartecip\u00f2 al Concilio Vaticano II, schierandosi con l'ala conservatrice del Coetus Internationalis Patrum.\nMor\u00ec il 3 settembre 1973 all'et\u00e0 di 65 anni e venne sepolto nella cripta della cattedrale di Manila.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "539128", "revid": "986213", "url": "https://it.wikipedia.org/wiki?curid=539128", "title": "Vincenzo Santucci", "text": "Biografia.\nNacque a Gorga il 18 febbraio 1796.\nPapa Pio IX lo elev\u00f2 al rango di cardinale nel concistoro del 7 marzo 1853.\nMor\u00ec il 19 agosto 1861 all'et\u00e0 di 65 anni. La sua residenza (Palazzo Santucci) era ubicata nel luogo attualmente occupato dalla Batteria Ostiense, dopo che, alla sua morte, fu fatta sede di un Convento di monache.\nIl suo corpo riposa a Roma nella navata sinistra della chiesa di San Giovanni in Laterano."}
{"id": "539129", "revid": "986213", "url": "https://it.wikipedia.org/wiki?curid=539129", "title": "Benito Sanz y For\u00e9s", "text": "Biografia.\nNacque a Gand\u00eda il 21 marzo 1828. Il 22 giugno 1868 fu eletto vescovo di Oviedo. Il 18 novembre 1881, papa Leone XIII lo nomin\u00f2 arcivescovo metropolita di Valladoild, e successivamente lo trasfer\u00ec alla sede di Siviglia il 30 dicembre 1889.\nPapa Leone XIII lo elev\u00f2 al rango di cardinale nel concistoro del 16 gennaio 1893. Il 15 giugno dello stesso anno ricevette la berretta cardinalizia e il titolo di Sant'Eusebio.\nMor\u00ec a Madrid il 1\u00ba novembre 1895 all'et\u00e0 di 67 anni.\n\u00c8 sepolto nella cattedrale di Siviglia.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "539130", "revid": "123307987", "url": "https://it.wikipedia.org/wiki?curid=539130", "title": "Adam Stefan Sapieha", "text": "Biografia.\nNacque il 14 maggio 1867 al Castello di Krasiczyn, nel sud della Polonia, settimo figlio del principe Adam Stanis\u0142aw principe Sapieha, politico polacco, e di Jadwiga Clementina, nata principessa Sanguszko.\nDurante la seconda guerra mondiale organizz\u00f2 un seminario clandestino nel quale studiarono, tra gli altri, anche i suoi due successori Karol Wojty\u0142a, futuro papa Giovanni Paolo II, e Franciszek Macharski. Sar\u00e0 proprio Sapieha ad ordinare sacerdoti entrambi.\nNel 1911 divenne vescovo di Cracovia e nel 1914, con l'elevazione della diocesi di Cracovia ad arcidiocesi, fu elevato al rango di arcivescovo della stessa.\nPapa Pio XII lo elev\u00f2 al rango di cardinale nel concistoro del 18 febbraio 1946.\nMor\u00ec il 23 luglio 1951 a Cracovia all'et\u00e0 di 84 anni.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "539131", "revid": "110157", "url": "https://it.wikipedia.org/wiki?curid=539131", "title": "R\u00fctschelen", "text": "R\u00fctschelen (toponimo tedesco) \u00e8 un comune svizzero di 564 abitanti del Canton Berna, nella regione dell'Emmental-Alta Argovia (circondario dell'Alta Argovia).\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune."}
{"id": "539133", "revid": "838137", "url": "https://it.wikipedia.org/wiki?curid=539133", "title": "Francisco de S\u00e3o Luiz Saraiva", "text": "Fu nominato cardinale della Chiesa cattolica da papa Gregorio XVI.\nBiografia.\nNacque a Ponte de Lima il 26 gennaio 1766.\nPapa Gregorio XVI lo elev\u00f2 al rango di cardinale nel concistoro del 19 giugno 1843.\nMor\u00ec il 7 maggio 1845 all'et\u00e0 di 79 anni.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "539134", "revid": "838137", "url": "https://it.wikipedia.org/wiki?curid=539134", "title": "Franz Xaver von Salm Reifferscheidt Krautheim", "text": "Fu nominato cardinale della Chiesa cattolica da papa Pio VII.\nBiografia.\nNacque a Vienna il 1\u00ba febbraio 1749.\nPapa Pio VII lo elev\u00f2 al rango di cardinale nel concistoro del 23 settembre 1816: non ricevette mai un titolo\nMor\u00ec il 19 aprile 1822 all'et\u00e0 di 73 anni.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "539135", "revid": "36426", "url": "https://it.wikipedia.org/wiki?curid=539135", "title": "Diocesi di Melfi e Rapolla", "text": ""}
{"id": "539136", "revid": "156220", "url": "https://it.wikipedia.org/wiki?curid=539136", "title": "Raffaele Sansone Riario", "text": ""}
{"id": "539137", "revid": "986213", "url": "https://it.wikipedia.org/wiki?curid=539137", "title": "Francesco Satolli", "text": "Biografia.\nNacque a Marsciano, in Umbria, il 21 luglio 1839.\nPapa Leone XIII lo elev\u00f2 al rango di cardinale nel concistoro del 29 novembre 1895 e l'anno successivo lo nomin\u00f2 arciprete della Basilica di San Giovanni in Laterano, incarico che mantenne sino alla morte.\nPartecip\u00f2 al conclave del 1903 che elesse Pio X.\nMor\u00ec l'8 gennaio 1910 all'et\u00e0 di 70 anni.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "539138", "revid": "92723", "url": "https://it.wikipedia.org/wiki?curid=539138", "title": "Joseph Asajiro Satowaki", "text": "Biografia.\nNacque a Shittsu il 1\u00ba febbraio 1904.\nPapa Giovanni Paolo II lo elev\u00f2 al rango di cardinale nel concistoro del 30 giugno 1979.\nMor\u00ec il 8 agosto 1996 all'et\u00e0 di 92 anni.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "539139", "revid": "838137", "url": "https://it.wikipedia.org/wiki?curid=539139", "title": "Antonio Maria Sauli", "text": "Biografia.\nNacque a Genova nel 1541 da Ottaviano Sauli e da Giustiniana. I Sauli erano una famiglia patrizia che diede alla Repubblica di Genova tre dogi e alla Chiesa otto vescovi. Zio del cardinale Alfonso Visconti e del cardinale Giovanni Girolamo Lomellini. Un altro cardinale della famiglia fu Bandinello Sauli. Il suo nome appare anche come Antonio e come Marco Antonio.\nStudi\u00f2 all'Universit\u00e0 di Bologna e a quella di Padova, dove ottenne il dottorato in diritto.\nDa giovane serv\u00ec la Repubblica in vari incarichi, e poi si spost\u00f2 a Roma, dove pot\u00e9 diventare referendario del Supremo Tribunale della Segnatura Apostolica di Giustizia e di Grazia durante il pontificato di papa Pio IV (1559-1565). Fu poi nunzio apostolico a Napoli dal 9 novembre 1572 al 15 ottobre 1577, e poi nunzio straordinario in Portogallo dal 1579 al 1580.\nVescovo.\nFu eletto vescovo titolare di Filadelfia di Arabia e nominato coadiutore con diritto di successione dell'arcivescovo di Genova il 27 novembre 1585. La consacrazione avvenne un luned\u00ec 24 febbraio 1586 nella Cappella Sistina di Roma, per l'imposizione delle mani del cardinal Domenico Pinelli, conconsacranti il vescovo di Lucca, Alessandro Guidiccioni, e Giovanni Francesco Mazza Canobius, vescovo di Forl\u00ec. Succedette a Cipriano Pallavicino sulla sede di Genova nel 1586, ma rimise il mandato prima del 9 agosto 1591.\nFu legato \"a latere\" per gli affari della \"Lega\" nel 1587.\nCardinale.\nPapa Sisto V lo elev\u00f2 al rango di cardinale nel concistoro del 18 dicembre 1587, e ricevette il titolo dei Santi Vitale, Gervasio, e Protasio il 15 gennaio 1588.\nCambi\u00f2 vari titoli cardinalizi:\nArriv\u00f2 ad essere Decano del sacro collegio nel 1620, succedendo al defunto cardinale Antonio Maria Galli.\nCon il cardinale Ludovico Ludovisi fu co-prefetto della Congregazione di Propaganda Fide, stabilita da papa Gregorio XV il 22 giugno 1622, incarico che tenne fino al 12 novembre dello stesso anno.\nMor\u00ec a Roma il 24 agosto 1623 e fu sepolto nella chiesa di Santa Maria del Popolo. I suoi resti furono poi traslati a Genova e deposti nella tomba della famiglia Sauli.\nConclavi.\nDurante il suo periodo di cardinalato Antonio Maria Sauli partecip\u00f2 ai conclavi \nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "539140", "revid": "838137", "url": "https://it.wikipedia.org/wiki?curid=539140", "title": "Nicolas-Charles de Saulx-Tavannes", "text": "Biografia.\nNacque a Parigi il 9 settembre 1690.\nPapa Benedetto XIV lo elev\u00f2 al rango di cardinale nel concistoro del 5 aprile 1756.\nMor\u00ec il 10 marzo 1759 all'et\u00e0 di 68 anni.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "539141", "revid": "767487", "url": "https://it.wikipedia.org/wiki?curid=539141", "title": "Domenico Savelli", "text": "Biografia.\nNacque a Speloncato in Corsica il 15 settembre 1792, era figlio del nobile Gregorio Maria Savelli (imparentato lontanamente con la nobile famiglia Savelli di Roma) e di Agata Maria Arrighi.\nDal 1849, alla restaurazione del Governo pontificio, fino alla sua elevazione a cardinale, ricopr\u00ec la carica di ministro degli Interni e della polizia.\nPapa Pio IX lo elev\u00f2 al rango di cardinale nel concistoro del 7 marzo 1853 col titolo di Santa Maria in Aquiro.\nMor\u00ec il 30 agosto 1864 a Roma all'et\u00e0 di 72 anni."}
{"id": "539142", "revid": "1935652", "url": "https://it.wikipedia.org/wiki?curid=539142", "title": "Enea Sbarretti", "text": "Biografia.\nEra figlio di Carlo Sbarretti e di Maddalena Bonafede e zio del futuro cardinale Donato Raffaele Sbarretti Tazza.\nNel 1832 si laure\u00f2 \"in utroque jure\" presso l'Universit\u00e0 \"La Sapienza\" di Roma.\nFu segretario di Giovanni Maria Mastai Ferretti quando il futuro papa era arcivescovo di Spoleto e suo vicario generale quando era vescovo di Imola. Nel 1846 divenne prelato domestico di Sua Santit\u00e0. Nel 1848 fu segretario del Consiglio dei Ministri. Dal 1855 al 1877 fu segretario della Sacra Congregazione dei Vescovi e dei Religiosi.\nPio IX lo elev\u00f2 al rango di cardinale nel concistoro del 12 marzo 1877 con il titolo di cardinale diacono di Santa Maria ad Martyres.\nPartecip\u00f2 al conclave del 1878 che elesse papa Leone XIII.\nMor\u00ec a Roma il 1\u00ba maggio 1884 all'et\u00e0 di 76 anni. Dopo le esequie, la salma venne tumulata nel sacello di Propaganda Fide nel cimitero del Verano."}
{"id": "539143", "revid": "986213", "url": "https://it.wikipedia.org/wiki?curid=539143", "title": "Donato Raffaele Sbarretti Tazza", "text": "Biografia.\nEra nipote del cardinale Enea Sbarretti. Studi\u00f2 al seminario di Spoleto, e poi al Pontificio Seminario Sant'Apollinare, dove ottenne i dottorati in teologia e \"in utroque iure\".\nFu ordinato presbitero il 12 aprile 1879 a Roma. Divise il suo tempo tra gli studi a Roma, dove era anche minutante ella Sacra Congregazione \"de Propaganda Fide\", e il servizio pastorale a Spoleto. Nel 1885 fu nominato professore di teologia morale e di diritto canonico al Pontificio Ateneo Urbaniano. Fu membro della Segreteria di Stato della Santa Sede. Nel 1893 ebbe il suo primo incarico diplomatico negli Stati Uniti.\nIl 9 gennaio 1900 fu eletto vescovo di San Crist\u00f3bal de la Habana e fu consacrato vescovo il 4 febbraio dello stesso anno a Washington da Sebastiano Martinelli, arcivescovo titolare di Efeso e delegato apostolico negli Stati Uniti. Il 16 settembre 1901 fu promosso arcivescovo titolare di Gortina e il 16 dicembre traslato alla sede arcivescovile titolare di Efeso.\nIl 15 febbraio 1902 fu inviato come delegato apostolico straordinario nelle Filippine, allora colonia statunitense, per negoziare il problema della Chiesa filippina indipendente, una comunit\u00e0 sorta da uno scisma con la Chiesa cattolica con velleit\u00e0 indipendentiste in campo politico. Il governo statunitense impose per\u00f2 di trattare direttamente con la Santa Sede e dichiar\u00f2 \"persona non grata\" Donato Raffaele Sbarretti Tazza, che pertanto non pot\u00e9 recarsi a Manila.\nIl 26 dicembre 1902 fu nominato delegato apostolico in Canada. Comp\u00ec un lungo viaggio in Europa dal settembre del 1906 fino al giugno del 1907, qyuindi rimase in Canada fino al 1910, rassegnando le sue dimissioni dall'incarico durante una missione a Roma, durante la quale era stato nominato segretario della Sacra Congregazione dei Religiosi.\nPapa Benedetto XV lo elev\u00f2 al rango di cardinale nel concistoro del 4 dicembre 1916. Il 7 dicembre dello stesso anno ricevette il titolo di San Silvestro in Capite. Fu prefetto della Sacra Congregazione del Concilio dal 28 marzo 1919 al 4 luglio 1930. Il 17 dicembre 1928 opt\u00f2 per l'ordine dei cardinali vescovo e per la sede suburbicaria di Sabina e Poggio Mirteto. Il 4 luglio 1930 divenne prefetto della Congregazione del Sant'Uffizio, incarico che mantenne fino alla morte.\nPartecip\u00f2 al conclave del 1922 che elesse papa Pio XI e al conclave del 1939 che elesse papa Pio XII.\nMor\u00ec improvvisamente il 1\u00ba aprile 1939 per un infarto miocardico. Fu sepolto nel paese natale di Montefranco, prima nella chiesa del cimitero e poi traslato nella chiesa parrocchiale.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "539144", "revid": "767487", "url": "https://it.wikipedia.org/wiki?curid=539144", "title": "Jos\u00e9 Nasazzi", "text": " \u00c8 tuttora considerato uno dei difensori pi\u00f9 forti della storia del calcio.\nBiografia.\nPer mantenersi lavorava scolpendo il marmo.\nCaratteristiche tecniche.\nTerzino destro che poteva giocare anche come difensore centrale, Nasazzi era il leader e capitano dell'Uruguay, molto forte fisicamente e insuperabile nel gioco aereo.\nCarriera.\nNato da madre basca e da padre italiano di Esino Lario, Nasazzi, soprannominato \"El terrible\" ed \"El gran mariscal\" (\"il gran maresciallo\"), fu terzino destro attivo per oltre 20 anni. Dal 1917 al 1937 totalizz\u00f2 ben 850 presenze nel campionato uruguaiano, primato tutt'oggi imbattuto. La sua carriera calcistica, avviata nei club di Montevideo del Lito, del Rolando Moor e del Bella Vista, conobbe la svolta nel 1933, quando Nasazzi, gi\u00e0 campione affermato, pass\u00f2 al Nacional (con cui aveva gi\u00e0 militato per alcuni mesi nel 1925). Dei \"tricolores\" form\u00f2 il baluardo difensivo insieme al brasiliano Domingos Da Guia, contribuendo alla conquista dei due titoli nazionali del 1933 e del 1934.\nNasazzi gioc\u00f2 inoltre ben 63 partite (di cui 39 ufficiali) con la nazionale uruguaiana. Con la maglia della \"Celeste\" vinse, tutti da capitano, due titoli olimpici (nel 1924 e nel 1928), quattro Campionati Sudamericani (l'equivalente dell'attuale Copa Am\u00e9rica; 1923, 1924, 1926 e 1935) e il titolo mondiale nel 1930, giocando da titolare e protagonista del primo Mondiale. Questi successi fanno di lui il calciatore con pi\u00f9 titoli internazionali conseguiti con la propria nazionale (7), al pari dei connazionali H\u00e9ctor Scarone e \u00c1ngel Romano.\nDopo il ritiro dall'attivit\u00e0 agonistica divenne allenatore, guidando per tre anni, dal 1942 al 1945 anche la nazionale uruguaiana. Dopo la morte del \"Mariscal\" a seguito di un tumore all'esofago, il Club Atl\u00e9tico Bella Vista gli ha dedicato il proprio stadio, lo stadio Jos\u00e9 Nasazzi di Montevideo."}
{"id": "539145", "revid": "76963", "url": "https://it.wikipedia.org/wiki?curid=539145", "title": "Fabrizio Sceberras Testaferrata", "text": "Biografia.\nNacque a La Valletta il 1\u00ba aprile 1757, figlio di Pasquale Sceberras Testaferrata, barone di Castel Cicciano, e di Lucrezia Dorell.\nFu ordinato sacerdote nel febbraio 1802.\nIl 20 settembre 1802 fu nominato arcivescovo titolare di Berito; ricevette la consacrazione episcopale il successivo 21 dicembre.\nIl 20 settembre 1803 fu nominato nunzio apostolico in Svizzera.\nNel 1815 fu chiamato a ricoprire l'incarico di segretario della Congregazione per i vescovi e l'8 marzo 1816 fu nominato cardinale in pectore.\nPapa Pio VII lo elev\u00f2 al rango di cardinale, con il titolo di Santa Prudenziana, nel successivo concistoro del 6 aprile 1818, e lo stesso giorno fu nominato vescovo di Senigallia.\nRimase per venticique anni vescovo di Senigallia ed ebbe modo di conoscere e guidare le forti personalit\u00e0 ecclesiastiche di quel tempo come Giovanni Maria Mastai Ferretti (il futuro papa Pio IX) e Gaetano Bedini (futuro importante diplomatico della Santa Sede).\nMor\u00ec il 3 agosto 1843 all'et\u00e0 di 86 anni.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "539146", "revid": "287204", "url": "https://it.wikipedia.org/wiki?curid=539146", "title": "Alfredo Vicente Scherer", "text": "Biografia.\nNacque a Bom Princ\u00edpio il 5 febbraio 1903.\nStudi\u00f2 presso il seminario di Porto Alegre e in seguito alla Pontificia Universit\u00e0 Gregoriana fino all'ordinazione presbiterale, il 3 aprile 1926. Fu segretario personale dell'allora arcivescovo Jo\u00e3o Batista Becker.\nIl 13 giugno 1946 fu nominato vescovo ausiliare di Porto Alegre e titolare di Emeria; tuttavia, Becker mor\u00ec due giorni dopo, e Scherer venne nominato suo successore il 30 dicembre dello stesso anno. Fu consacrato arcivescovo il 23 febbraio 1947 dall'allora arcivescovo Carlo Chiarlo.\nDal 1946 al 1981 fu arcivescovo di Porto Alegre. Si schier\u00f2 apertamente contro il divorzio e contro la diffusione del comunismo.\nPrese parte al Concilio Vaticano II e fu uno tra i principali esponenti della corrente conservatrice. Nonostante ci\u00f2, support\u00f2 la candidatura di Jo\u00e3o Goulart alle presidenziali brasiliane del 1961.\nPapa Paolo VI lo elev\u00f2 al rango di cardinale nel concistoro del 28 aprile 1969. Prese parte ai conclavi dell'agosto e dell'ottobre 1978.\nNel gennaio 1980 fu pugnalato e derubato da sconosciuti aggressori i quali non erano riusciti ad estorcergli tanto denaro quanto avrebbero voluto. Lasci\u00f2 la guida dell'arcidiocesi di Porto Alegre dopo quasi trentacinque anni di episcopato.\nMor\u00ec l'8 marzo 1996 all'et\u00e0 di 93 anni.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "539147", "revid": "547034", "url": "https://it.wikipedia.org/wiki?curid=539147", "title": "Matteo Schiner", "text": "Nel 1521 fu uno dei pi\u00f9 influenti oppositori a Martin Lutero e uno dei redattori dell'editto di Worms.\nBiografia.\nI primi anni.\nMatteo Schiner nacque nel 1465 circa a M\u00fchlebach, nel Canton Vallese in Svizzera. Figlio di Peter Schiner, contadino e carpentiere, e di Anna Weischen, egli ricevette la prima educazione dallo zio Nicholas Schiner che fu in seguito vescovo di Sion negli anni 1496-1499. Frequent\u00f2 quindi la scuola cattedrale sempre a Sion e pass\u00f2 poi sotto la tutela dell'umanista italiano Teodoro Lucino di Como.\nOrdinato sacerdote il 21 aprile 1489 nella chiesa di Santa Maria dell'Anima a Roma, divenne altarista a Ernen. Nel 1492 venne nominato segretario e sostenitore (poi oppositore) di J\u00f6rg auf der Fl\u00fce, e notaio. Dal 1493 al 1495 fu cappellano di Obergesteln. Nel 1496 divenne pastore a Ernen e canonico titolare del capitolo della cattedrale di Sitten. Il papa lo nomin\u00f2 decano a Val\u00e8re nel 1497. Durante questo primo periodo del suo sacerdozio ebbe anche tre figli naturali da donne di cui non ci \u00e8 giunto il nome.\nL'episcopato a Sion.\nVenne eletto vescovo di Sion il 20 settembre 1499, nonostante non avesse avuto l'approvazione del capitolo, in seguito alla rinuncia a suo favore dello zio Nikolaus Schiner. Fu consacrato vescovo 15 ottobre 1499, di nuovo a Santa Maria dell'Anima, che era la chiesa nazionale dei germanofoni a Roma. Fu vescovo di Sion dal 1499 alla morte. Con la pace di Arona del 1503, ottenne per i cantoni svizzeri il possesso dei distretti di Bellinzona e di Blenio.\nDurante il suo episcopato egli visit\u00f2 le parrocchie, rafforz\u00f2 la disciplina delle chiese, predic\u00f2 personalmente ai fedeli, si interess\u00f2 della formazione adeguata del clero, fond\u00f2 nuovi distretti parrocchiali e pose diverse chiese sotto la propria giurisdizione episcopale. Tra le chiese da lui volute in costruzione o restaurate ricordiamo quelle di Bagnes, Ardon, Sitten, Salgesch, Leukerbad, Niedergesteln, Raron, Visp, Glis, Naters, Ernen, M\u00fcnster ed il palazzo di Lo\u00e8che-les-Bains. Egli fu anche sapiente promotore delle scienze e dell'educazione cattolica. Mantenne sempre contatti stretti con diversi umanisti e fu persino intimo amico del riformatore Ulrico Zwingli sino al 1520, supportando la nomina di quest'ultimo a \"Leutpriester\" di Zurigo nel 1518.\nNel 1510 fu in grado di concludere un'alleanza di cinque anni tra lo Stato Pontificio e dodici cantoni federali svizzeri, mantenendo il controllo della chiesa cattolica sulle chiese del San Gallo, dell'Appenzello e del Vallese. Tra il 1510 ed il 1512 si distinse anche come armigero al servizio di papa Giulio II che gli commission\u00f2 di reclutare dei mercenari per scacciare i francesi dal Ducato di Milano che avevano occupato. Riusc\u00ec a riportare Massimiliano Sforza sul trono milanese.\nIl cardinalato e le lotte contro la Francia alla guida dei mercenari svizzeri.\nPapa Giulio II lo elev\u00f2 al rango di cardinale nel concistoro del 10 marzo 1511 ed il 13 marzo successivo egli ricevette la berretta cardinalizia ed il titolo di Santa Pudenziana (22 settembre).\nNominato legato papale in Italia ed in Germania dopo il marzo 1511, in quello stesso anno e sino al 1513 venne nominato prevosto di W\u00fcrzburg. Amministratore della sede di Novara il 6 febbraio 1512, rinunci\u00f2 all'incarico nel 1516. Dopo la morte di papa Giulio II, i francesi ripresero nuovamente Milano ed il cardinal Schiner venne chiamato a guidare delle forze svizzere nuovamente contro la Francia in scontri a Pavia e poi a Novara nel 1513; la dinastia degli Sforza venne reinstallata a Milano ed il cardinale venne ricompensato dal Ducato di Milano col marchesato di Vigevano. Prese parte al conclave del 1513 che elesse papa Leone X e prese parte poco dopo al Concilio Lateranense V, divenendo membro della commissione di riforma della chiesa; il dettagliato decreto che egli produsse con la sua commissione venne accettato con 130 voti favorevoli e 10 contrari ma rimase unicamente sulla carta e non venne mai applicato.\nQuando Milano venne conquistata nuovamente da Luigi XII di Francia, il cardinale ancora una volta si schier\u00f2 per ragioni personali e politiche col duca di Milano e cerc\u00f2 di guidare ancora una volta la politica pontificia a favorire la famiglia Sforza mantenendo la Francia lontana dalla Lombardia. Dopo la sconfitta dei suoi alleati nella Battaglia di Melegnano del 1515, egli lev\u00f2 un nuovo esercito con l'aiuto dell'Inghilterra nel 1516, ma non riusc\u00ec a riconquistare Milano; in quello stesso anno, egli si rec\u00f2 a Londra per tentare di far quadrare un'alleanza tra il papa, l'imperatore ed i re di Inghilterra e Spagna, ma questa fall\u00ec per gli interessi e le contrapposizioni interne che si ponevano tra questi stati. Durante la lunga assenza del cardinale da Roma, il partito francese guidato da J\u00f6rg auf der Fl\u00fce, organizz\u00f2 una ribellione popolare che lo detronizz\u00f2 dalla sede di Sion nella notte del 30 agosto 1517. Schiner fu dunque costretto a riparare a Zurigo ove rimase sino al 1519 cercando di operare una politica anti-francese ma non fu in grado di far ritorno nel Canton Vallese. Dal 1519 visse perlopi\u00f9 alla corte imperiale di Vienna, guadagnandosi la fiducia dell'imperatore Massimiliano I che lo nomin\u00f2 tra i governatori d'Italia nel 1516. Alla morte dell'imperatore nel gennaio del 1519, egli gi\u00e0 in precedenza aveva intessuto dei legami con re Enrico VIII d'Inghilterra per la scelta del successore ed ebbe un ruolo di peso nella scelta finale di Carlo V di cui divenne anche consigliere.\nVescovo della sede episcopale di Catania dal 1\u00ba novembre 1520 anche se non visit\u00f2 mai la diocesi personalmente, mantenendo l'incarico sino alla propria morte. Prese parte alla Dieta di Worms nel 1521 e fu uno dei pi\u00f9 feroci oppositori di Martin Lutero divenendo coautore dell'Editto di Worms. Sempre nel 1521 guid\u00f2 un'armata di confederati svizzeri nella campagna imperiale contro re Francesco I di Francia sempre per il possesso di Milano. Prese parte al conclave del 1521-1522 che elesse pontefice Adriano VI. Il nuovo papa lo nomin\u00f2 quindi legato papale per la citt\u00e0 di Roma ed amministratore dello Stato della Chiesa ma mor\u00ec poco dopo. In questi anni Schiner seppe guadagnarsi l'amicizia di molti personalit\u00e0 di rilievo come il duca Massimiliano Sforza, l'imperatore Carlo V, il re d'Inghilterra Enrico VIII e fu molto legato ad Erasmo da Rotterdam.\nMor\u00ec il 30 settembre 1522 di peste, a Roma. Venne sepolto nella chiesa di Santa Maria dell'Anima, senza un monumento in sua memoria."}
{"id": "539148", "revid": "1874410", "url": "https://it.wikipedia.org/wiki?curid=539148", "title": "Leo Scheffczyk", "text": "Biografia.\nNacque a Beuthen (allora in Germania; ora Bytom, in Polonia) il 21 febbraio 1920.\nPapa Giovanni Paolo II lo elev\u00f2 al rango di cardinale nel concistoro del 21 febbraio 2001.\nMor\u00ec l'8 dicembre 2005 all'et\u00e0 di 85 anni. \u00c8 sepolto nel cimitero della famiglia religiosa \"Das Werk\", a cui apparteneva, all'interno del monastero di Thalbach, Bregenz."}
{"id": "539149", "revid": "228587", "url": "https://it.wikipedia.org/wiki?curid=539149", "title": "L\u0151rinc Schlauch", "text": "Biografia.\nNacque a \u00dajarad, l'odierna Arad, il 27 marzo 1824.\nIl 3 aprile 1847 fu ordinato sacerdote.\nIl 30 gennaio 1867 consegu\u00ec all'universit\u00e0 di Budapest la laurea in teologia.\nIl 25 luglio 1873 fu eletto vescovo di Satu Mare e fu ordinato il 21 settembre dello stesso anno dal cardinale J\u00e1nos Simor.\nIl 26 maggio 1887 fu eletto arcivescovo di Gran Varadino.\nPapa Leone XIII lo elev\u00f2 al rango di cardinale nel concistoro del 12 giugno 1893 e il 21 maggio 1894 ricevette il titolo di San Girolamo degli Schiavoni.\nMor\u00ec il 10 luglio 1902 a Gran Varadino, l'odierna Oradea, all'et\u00e0 di 78 anni, e fu sepolto nella cappella di famiglia a Timi\u0219oara.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "539150", "revid": "986213", "url": "https://it.wikipedia.org/wiki?curid=539150", "title": "Franziskus von Paula Sch\u00f6nborn", "text": "Biografia.\nInfanzia e formazione.\nFranziskus von Paula Sch\u00f6nborn nacque il 24 gennaio 1844 a Praga, allora facente parte della Boemia. Era figlio di Erwein Damian Hugo conte von Sch\u00f6nborn-Wiesentheid e Christina Maria Josefa contessa von Br\u00fchl. Ricevette il sacramento della cresima il 10 giugno 1859.\nDopo aver ricevuto un'istruzione base, studi\u00f2 legge presso l'Universit\u00e0 di Praga, teologia presso l'Universit\u00e0 di Innsbruck, ed infine presso la Pontificia Universit\u00e0 Gregoriana a Roma dove consegu\u00ec un dottorato in teologia nel 1875. Pronunci\u00f2 i voti solenni il 14 ottobre 1870, gli ordini minori il 25 marzo 1872, il suddiaconato il 7 agosto 1873, e il diaconato il 10 agosto 1873.\nOrdinazione sacerdotale.\nFu ordinato presbitero il 12 agosto 1873. Venne nominato vice rettore del seminario di Praga nel 1879, e ne divenne rettore nel 1882 divenendo anche direttore del \"puerorum convictus\". Fu nominato cappellano di Sua Santit\u00e0. L'imperatore Francesco Giuseppe d'Austria-Ungheria lo scelse per la sede di \u010cesk\u00e9 Bud\u011bjovice il 7 settembre 1883.\nVescovo ed arcivescovo.\nVenne eletto vescovo di \u010cesk\u00e9 Bud\u011bjovice il 28 settembre dello stesso anno e la sua consacrazione episcopale avvenne il 18 novembre 1883 a Praga, per mano del cardinale Friedrich Johann Joseph C\u00f6lestin von Schwarzenberg, arcivescovo di Praga, assistito da Josef Jan Hais, vescovo di K\u00f6niggr\u00e4tz, e Emanuel Jan Schoebel, vescovo di Leitmeritz. La nomina ad assistente presso il Pontificio Trono avvenne il 9 dicembre 1884. L'imperatore Francesco Giuseppe d'Austria-Ungheria lo design\u00f2 per la sede di Praga il 21 maggio 1885, dove si trasfer\u00ec il 27 luglio. Ricevette il pallio il 30 luglio 1885.\nCardinale e morte.\nVenne creato cardinale nel concistoro del 24 maggio 1889, con un breve apostolico con cui papa Leone XIII gli consegn\u00f2 la berretta rossa. Ricevette la porpora e il titolo presbiterale dei Santi Giovanni e Paolo il 30 dicembre 1889. Nello stesso anno venne decorato con la Gran Croce dell'Ordine di Santo Stefano.\nMor\u00ec il 25 giugno 1899 nella citt\u00e0 di Falkenau an der Eger all'et\u00e0 di soli 55 anni. La sua salma venne trasportata a Praga, e dopo l'esposizione, fu sepolta nella cattedrale metropolitana di San Vito.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "539151", "revid": "1226", "url": "https://it.wikipedia.org/wiki?curid=539151", "title": "Nikolaus von Sch\u00f6nberg", "text": ""}
{"id": "539152", "revid": "963244", "url": "https://it.wikipedia.org/wiki?curid=539152", "title": "Jan Pieter Schotte", "text": "Biografia.\nNacque a Beveren-Leie (Waregem), Belgio, il 29 aprile 1928.\nEntrato nella Congregazione del Cuore Immacolato di Maria nel 1946, venne ordinato sacerdote nel 1952. Dal 1953 al 1956 studi\u00f2 diritto canonico all'Universit\u00e0 Cattolica di Lovanio, quindi si specializz\u00f2 presso l'Universit\u00e0 cattolica d'America, dal 1962 al 1963.\nDal 1967 al 1972 fu segretario generale della Congregazione del Cuore Immacolato di Maria. Successivamente fu al servizio della Curia Romana.\nDivenne vescovo nel 1984 ed arcivescovo l'anno successivo. Fu segretario generale del Sinodo dei vescovi dal 1985 al 2004; fu anche presidente dell'Ufficio del Lavoro della Sede Apostolica dal 1989 fino alla sua scomparsa.\nPapa Giovanni Paolo II lo elev\u00f2 al rango di cardinale nel concistoro del 26 novembre 1994.\nMuore al Policlinico Gemelli di Roma il 10 gennaio 2005 all'et\u00e0 di 76 anni.\nLe esequie si sono tenute il 14 gennaio alle ore 11 all'Altare della Confessione della Basilica di San Pietro. La liturgia esequiale \u00e8 stata presieduta dal Santo Padre Giovanni Paolo II, che ha tenuto l'omelia e il rito dell\"'ultima commendatio\" e della \"valedictio\". La santa messa \u00e8 stata celebrata dal cardinale Joseph Ratzinger, decano del Collegio Cardinalizio.\n\u00c8 sepolto nella chiesa di San Giuliano dei Fiamminghi.\nGenealogia episcopale.\nLa genealogia episcopale \u00e8:"}
{"id": "539153", "revid": "92723", "url": "https://it.wikipedia.org/wiki?curid=539153", "title": "Joseph Schr\u00f6ffer", "text": "Biografia.\nNacque a Ingolstadt il 20 febbraio 1903 e comp\u00ec gli studi prima al seminario diocesano di Eichst\u00e4tt e poi a Roma, alla Pontificia Universit\u00e0 Gregoriana.\nFu ordinato presbitero il 28 ottobre 1928 a Roma, citt\u00e0 in cui prosegu\u00ec gli studi fino al 1931 e poi prest\u00f2 servizio pastorale presso la comunit\u00e0 tedesca della capitale fino al 1933. In quest'anno fece rientro in patria per diventare insegnante nel seminario diocesano di Eichst\u00e4tt, incarico che svolse fino al 1941, quando fu promosso vicario generale della diocesi.\nIl 23 luglio 1948 papa Pio XII lo nomin\u00f2 vescovo di Eichst\u00e4tt. Fu consacrato il 21 settembre dello stesso anno da Joseph Otto Kolb, arcivescovo di Bamberga, co-consacranti Joseph Wendel, vescovo di Spira, e Arthur Michael Landgraf, vescovo ausiliare di Bamberga. \nPrese parte al Concilio Vaticano II. Il 17 maggio 1967 fu nominato segretario della Congregazione per i seminari e le universit\u00e0 degli studi. Dopo aver rinunciato alla sua diocesi, fu nominato arcivescovo titolare di Volturno il 2 gennaio 1968.\nPapa Paolo VI lo elev\u00f2 al rango di cardinale nel concistoro del 24 maggio 1976. Partecip\u00f2 al I e al II conclave del 1978.\nMor\u00ec il 7 settembre 1983 all'et\u00e0 di 80 anni. Fu sepolto nella cattedrale di Eichst\u00e4tt.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "539154", "revid": "986213", "url": "https://it.wikipedia.org/wiki?curid=539154", "title": "Karl Joseph Schulte", "text": "Biografia.\nFiglio di Oswald Schulte e di Antonetta Schl\u00fcnder, fu cresimato il 24 luglio 1887. In seguito studi\u00f2 presso il Seminario di Essen e successivamente presso l'Universit\u00e0 di Tubinga, dove complet\u00f2 gli studi e si laure\u00f2 in teologia il 5 marzo 1903.\nPapa Benedetto XV lo elev\u00f2 al rango di cardinale nel concistoro del 7 marzo 1921.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "539156", "revid": "986213", "url": "https://it.wikipedia.org/wiki?curid=539156", "title": "Friedrich Johann Joseph C\u00f6lestin von Schwarzenberg", "text": "Biografia.\nFriedrich Johann Joseph C\u00f6lestin von Schwarzenberg nacque a Vienna il 6 aprile 1809, decimo figlio del Principe Giuseppe II di Schwarzenberg e della Principessa Paolina Carlotta d'Arenberg. Venne battezzato il giorno stesso della sua nascita nel palazzo paterno a Vienna. Tra i suoi parenti vi era il cugino, anch'egli poi nominato cardinale, Friedrich von F\u00fcrstenberg.\nIntrapresa la carriera ecclesiastica, entr\u00f2 nel seminario di Salisburgo dove studi\u00f2 filosofia e teologia, per poi passare a quello di Vienna dove si perfezion\u00f2 nella teologia. Frequent\u00f2 quindi l'Universit\u00e0 di Vienna. Il 14 marzo 1830 ricevette l'abito ecclesiastico e gli ordini minori, ottenendo poi il suddiaconato il 9 aprile 1833 ed il diaconato il 23 luglio successivo. Canonico domicellario del capitolo metropolitano di Salisburgo dal 24 dicembre 1829, fu assessore del medesimo capitolo dal 1\u00ba agosto 1832, decidendo quindi di rinunciare ad essere incardinato tra i sacerdoti dell'arcidiocesi di Vienna per quella di Salisburgo nel 1833.\nIl 25 luglio 1833 venne ordinato sacerdote e cooperatore della cattedrale di Salisburgo. Giovanissimo, venne prescelto dal capitolo della cattedrale quale nuovo arcivescovo per la sede metropolitana il 23 settembre 1835, ma con 12 voti sfavorevoli contro 2 favorevoli, dovette rinunciare a quest'idea. Si dedic\u00f2 quindi nuovamente agli studi ed ottenne un dottorato in teologia il 26 novembre 1835.\nDopo la morte dell'arcivescovo Augustin Johann Joseph Gruber, venne infine eletto arcivescovo di Salisburgo nonch\u00e9 primate di Germania il 1\u00ba febbraio 1836. Ricevette la consacrazione episcopale il 1\u00ba maggio dello stesso anno da Giovanni Nepomuceno de Tschiderer, vescovo di Trento, assistito da Bernhard Galura, vescovo di Bressanone, e da Georg Mayer, vescovo di Gurk.\nPapa Gregorio XVI lo elev\u00f2 al rango di cardinale nel concistoro del 24 gennaio 1842. Ad appena 33 anni, era il membro pi\u00f9 giovane del Sacro Collegio. Il 27 gennaio dello stesso anno ricevette il titolo di Sant'Agostino. Non prese parte al conclave del 1846 che elesse papa Pio IX e nel 1849 ottenne la gran croce dell'Ordine reale di Santo Stefano.\nIl 20 maggio 1850 fu eletto arcivescovo di Praga e dall'8 dicembre 1869 al 18 luglio 1870 prese parte al Concilio Vaticano I dove si batt\u00e9 per non far approvare il dogma dell'infallibilit\u00e0 papale, ma vi si adatt\u00f2 dopo che il concilio ebbe votato favorevolmente su questo punto. Nominato cardinale protopresbitero, prese parte al conclave del 1878 che elesse papa Leone XIII.\nMor\u00ec a Vienna il 27 marzo 1885 all'et\u00e0 di 75 anni e venne trasferito per le esequie solenni nella cattedrale di Praga in treno. La sua salma venne esposta alla pubblica venerazione e poi sepolta nella chiesa metropolitana di Praga. Fu l'ultimo cardinale sopravvissuto nominato da papa Gregorio XVI.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "539157", "revid": "1543377", "url": "https://it.wikipedia.org/wiki?curid=539157", "title": "Institut national de l'audiovisuel", "text": "L'Institut national de l'audiovisuel (INA), (in italiano, Istituto nazionale dell'audiovisivo) \u00e8 un ente pubblico commerciale (\"\u00e9tablissement public \u00e0 caract\u00e8re industriel et commercial\") francese, incaricato di archiviare tutte le trasmissioni radiofoniche e audiovisive del paese, come fa la \"Biblioth\u00e8que nationale de France\" con i documenti scritti.\nStoria.\nCreato con la riforma dell'audiovisivo del 1974 in seguito allo scioglimento dell'ORTF, fu messo in opera il 6 gennaio 1975. Lo Stato Francese dispone di poteri di controllo sull'ente, con la presenza di suoi rappresentanti nel consiglio di amministrazione e con il dovere di rispondere a inchieste e interrogazioni parlamentari.\nIn seguito alla digitalizzazione degli archivi, il 27 aprile 2006, l'INA ha messo su Internet gratuitamente 100\u00a0000 documenti d'archivio, con 10.000 ore di programmi. Esistono tuttavia formule di consultazione a pagamento dei fondi conservati.\nObiettivi.\nPrima impresa pubblica ad aver stipulato un contratto di obiettivi e mezzi con lo stato, l'INA ha come missioni:"}
{"id": "539158", "revid": "838137", "url": "https://it.wikipedia.org/wiki?curid=539158", "title": "J\u00e1n Krstite\u013e Scitovsk\u00fd", "text": "Biografia.\nNacque a Bel\u00e1, allora Ungheria (oggi Ko\u0161ick\u00e1 Bel\u00e1, in Slovacchia) il 6 novembre 1785. Il 2 febbraio 1805 ricevette gli ordini minori, il 29 ottobre 1809 il suddiaconato, il 1\u00ba novembre 1809 il diaconato e il 5 novembre dello stesso anno fu ordinato presbitero. Aveva svolto gli studi all'universit\u00e0 di Pest, dove aveva conseguito la laurea in filosofia il 25 ottobre 1808 e prosegu\u00ec gli studi nella stessa universit\u00e0, ottenendo la laurea in teologia il 2 aprile 1813. Dal 1809 e fino al 1819 fu professore al seminario diocesano di Ro\u017e\u0148ava. Nel 1824 divenne canonico del capitolo della cattedrale.\nIl 28 gennaio 1828 fu nominato vescovo di Ro\u017e\u0148ava e fu consacrato il 25 marzo dello stesso anno a Gran Varadino da Franti\u0161ek Laj\u010d\u00e1k, vescovo di Gran Varadino.\nIl 18 febbraio 1839 fu trasferito alla diocesi di P\u00e9cs, da dove il 28 settembre 1849 fu promosso arcivescovo di Esztergom e primate d'Ungheria. Fino al 6 gennaio 1852 mantenne anche la diocesi di P\u00e9cs come amministratore apostolico \"ad arbitrium Summi Pontificis et Sedis Apostolicae\".\nPapa Pio IX lo elev\u00f2 al rango di cardinale nel concistoro del 7 marzo 1853. Il 16 novembre 1854 ricevette il titolo di Santa Croce in Gerusalemme.\nMor\u00ec a Budapest e fu sepolto nella cattedrale di Esztergom.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "539159", "revid": "986213", "url": "https://it.wikipedia.org/wiki?curid=539159", "title": "Raffaele Scapinelli di Leguigno", "text": "Biografia.\nRaffaele Scapinelli di Leguigno studi\u00f2 teologia e filosofia presso il seminario di Reggio Emilia e successivamente a Roma. Si laure\u00f2 in diritto canonico e in diritto civile ricevendo nel 1881 l'ordinazione sacerdotale. Dopo ulteriori studi divenne nel 1887 professore di diritto canonico presso il seminario di Reggio Emilia; nel 1889 entr\u00f2 come collaboratore nella Segreteria di Stato vaticana.\nDal 1891 al 1894 lavor\u00f2 come segretario presso la nunziatura apostolica in Portogallo, e dal 1894 al 1905 assunse diversi incarichi nella nunziatura apostolica nei Paesi Bassi. Nel 1905 ebbe la nomina a protonotaro apostolico e a segretario della Commissione per la codifica del diritto canonico; nel 1908 gli venne affidato il medesimo incarico presso la Congregazione per gli Affari Ecclesiastici Straordinari. Fu inoltre consulente del Sant'Uffizio e della Congregazione Concistoriale.\nNel 1912 papa Pio X lo nomin\u00f2 nunzio apostolico in Austria-Ungheria e arcivescovo titolare di Laodicea di Siria. Ricevette la consacrazione episcopale dal cardinale Rafael Merry del Val y Zulueta. Fu creato cardinale da Benedetto XV nel concistoro del 6 dicembre 1915 con il titolo di San Girolamo degli Schiavoni. Nel 1918 venne nominato prefetto della Congregazione per i Religiosi.\nMor\u00ec a Forte dei Marmi il 16 settembre 1933 all'et\u00e0 di 75 anni. Dopo le esequie, la salma venne tumulata nel sacello di Propaganda Fide nel cimitero del Verano.\nIl nipote Giovanni Battista Scapinelli di Leguigno, figlio del fratello Alessandro, fu arcivescovo titolare di Laodicea al Libano.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "539161", "revid": "144796", "url": "https://it.wikipedia.org/wiki?curid=539161", "title": "Francesco Serra-Cassano", "text": "Biografia.\nAppartenente alla nota famiglia dell'aristocrazia napoletana che alla fine del XVIII secolo simpatizz\u00f2 per la Rivoluzione francese, figlio di Luigi Serra di Cassano, IV duca di Cassano, e di sua moglie Giulia Carafa Cantelmo Stuart, entr\u00f2 da giovane nell'ordine di San Benedetto. Nel 1799, con la caduta della Repubblica Napoletana in occasione della quale il fratello Gennaro fu decapitato, si rec\u00f2 a Roma dove termin\u00f2 gli studi e fu ordinato sacerdote (1\u00ba marzo 1806). Si dedic\u00f2 a Napoli all'istruzione dei fanciulli, in una cappella da lui fondata in via Egiziaca a Pizzofalcone. nei pressi del palazzo familiare, e all'assistenza delle fanciulle povere.\nDopo la Restaurazione, nel 1817 fu nominato delegato di Camerino; nella sede marchigiana si mise in evidenza per il coraggio dimostrato durante una epidemia di colera nel 1817. Il 16 marzo 1818 fu nominato vescovo titolare di Nicea \"in partibus\" e nunzio apostolico di Baviera; a Monaco di Baviera riusc\u00ec a concludere il Concordato con Massimiliano Giuseppe.\nIl 3 luglio 1826 Leone XII lo nomin\u00f2 coadiutore dell'arcivescovo di Capua Baldassarre Mormile, a cui successe dopo la morte di quest'ultimo il 26 luglio 1826. Papa Gregorio XVI lo cre\u00f2 cardinale prete del titolo dei Santi Apostoli nel concistoro del 15 aprile 1833.\nCome arcivescovo di Capua si prodig\u00f2 a ripristinare, col proprio patrimonio personale, la sede vescovile di Caiazzo che era stata soppressa in applicazione del concordato tra il Regno delle Due Sicilie e la Santa Sede, con la bolla \"De Utiliori\" del 5 luglio 1818 e aggregata a quella di Capua. Papa Pio IX ristabil\u00ec la diocesi di Caiazzo il 16 gennaio 1850, con la bolla \"Si semper optandum\", dichiarandola suffraganea della metropolitana di Capua. Mor\u00ec a Capua il 17 agosto 1850 all'et\u00e0 di 67 anni.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "539162", "revid": "838137", "url": "https://it.wikipedia.org/wiki?curid=539162", "title": "Filippo Sega", "text": "Biografia.\nBolognese, nacque il 22 agosto 1537. Era lo zio di Girolamo Agucchi, figlio di sua sorella Isabella.\nIl 20 maggio 1575 fu eletto secondo vescovo della diocesi di Ripatransone, succedendo al dimissionario Lucio Sassi.\nNunzio apostolico in Spagna dal 1577, l'anno seguente (3 ottobre 1578) fu trasferito alla sede di Piacenza, che resse fino alla morte.\nPapa Innocenzo IX lo elev\u00f2 al rango di cardinale nel concistoro del 18 dicembre 1591.\nMor\u00ec il 29 maggio 1596. Il suo monumento funebre si trova nella chiesa di Sant'Onofrio al Gianicolo a Roma.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "539163", "revid": "986213", "url": "https://it.wikipedia.org/wiki?curid=539163", "title": "Francesco Segna", "text": "Biografia.\nNacque a Poggio Cinolfo, presso Carsoli, il 31 agosto 1836, da una nobile famiglia locale.\nStudi\u00f2 all'istituto dei gesuiti di Tivoli, ottenendo poi al seminario romano il dottorato in teologia. Frequentando l'Universit\u00e0 La Sapienza di Roma, ottenne anche il dottorato in legge.\nOrdinato sacerdote il 20 dicembre 1860, divenne professore di dogmatica al Pontificio Ateneo di Sant'Apollinare a Roma dal 1869. Nominato minutante della Sacra Congregazione di Propaganda Fide, divenne quindi direttore di divisione per quella degli affari orientali. Canonista della Penitenzieria Apostolica e canonico del capitolo di Santa Maria in Trastevere dal 1881, in quello stesso anno, il 19 novembre, divenne sottosegretario della Sacra Congregazione per gli Affari Ecclesiastici Straordinari. Prelato domestico di sua santit\u00e0 nel 1884, divenne in quello stesso anno uditore presso la nunziatura apostolica in Spagna, passando al ruolo di \"charg\u00e9 d'affaires\" nel 1887. Uditore della Sacra Rota dal 13 febbraio 1888, divenne reggente della Penitenzieria Apostolica dal 14 novembre di quello stesso anno ed il 13 luglio 1891 venne nominato segretario della Sacra Congregazione per gli Affari Ecclesiastici Straordinari. Canonico del capitolo della basilica vaticana nel 1893, divenne assessore della Suprema Sacra Congregazione del Sant'Uffizio dal 20 luglio 1893.\nPapa Leone XIII lo elev\u00f2 al rango di cardinale nel concistoro del 18 maggio 1894, ricevendo il 21 maggio di quello stesso anno la berretta cardinalizia ed il titolo di Santa Maria in Portico Campitelli. Archivista della Santa Sede dal 4 luglio 1896, il 9 luglio del 1900 divenne deputato della basilica patriarcale di San Francesco d'Assisi. Prese parte al conclave del 1903 che elesse papa Pio X. Nominato cardinale protodiacono, rimase in carica anche come prefetto della Sacra Congregazione dell'Indice dal 13 gennaio del 1908 sino alla propria morte.\nMor\u00ec il 4 gennaio 1911 all'et\u00e0 di 74 anni. Dopo le esequie, la salma venne tumulata nel sacello di Propaganda Fide nel cimitero del Verano."}
{"id": "539164", "revid": "986213", "url": "https://it.wikipedia.org/wiki?curid=539164", "title": "Sylwester Sembratowicz", "text": "Biografia.\nSylwester Sembratiwicz nacque il 3 settembre 1836, a Desznica, facente parte della diocesi di Przemy\u015bl, allora nell'Impero austro-ungarico, e ora in Polonia. Era figlio di Antoni Sembratowicz e Anna z Wis\u0142ockich. Suo zio era Josyf Sembratowicz, l'arcieparca di Leopoli degli Ucraini, incarico che tenne anche lui stesso in seguito. La sua famiglia era di rito bizantino, facente parte della Chiesa greco-cattolica rutena.\nFormazione e ministero sacerdotale.\nDopo aver compiuto gli studi primari a Vienna e Leopoli, decise di seguire la sua vocazione sacerdotale, e nel 1854 si trasfer\u00ec a Roma. L\u00ec studi\u00f2 presso il Collegio di Sant'Atanasio e il Pontificio Ateneo Urbano di Propaganda Fide. Venne ordinato presbitero il 1\u00ba novembre 1860, a Roma. Nel 1861, consegu\u00ec un dottorato il teologia, rimanendo a Roma fino al 1863. Successivamente torn\u00f2 in Galizia e per breve tempo rimase ad esercitare il suo ministero nel villaggio di Tylicz. Nel 1865, venne nominato professore dell'Universit\u00e0 Cattolica Ucraina di Leopoli, incarico che tenne fino al 1879.\nMinistero episcopale.\nVenne eletto vescovo titolare di Giuliopoli e, contemporaneamente, vescovo ausiliare dell'arcieparchia di Leopoli degli Ucraini il 28 febbraio 1879. La sua consacrazione episcopale avvenne il 20 aprile 1879, nella Cattedrale di San Giorgio di Leopoli, per mano di suo zio, Josyf Sembratowicz, arcieparca di Leopoli degli Ucraini, assistito da Franciszek Ksawery Wierzchlejski, arcivescovo di Leopoli dei Latini, e da Jan Stupnyckj, eparca di Przemy\u015bl-Varsavia. Dopo la rinuncia di suo zio, venne promosso alla sede metropolitana di Leopoli degli Ucraini il 27 marzo 1885. Prese formalmente possesso della sua cattedrale il 5 maggio successivo. Durante il suo ministero episcopale, egli si applic\u00f2 in numerosi campi: riform\u00f2 l'ordine monastico basiliano, pubblic\u00f2 i primi libri di preghiera in volgare, nel 1889 fond\u00f2 il Seminario di Leopoli. Nel 1891, convoc\u00f2 e presiedette anche ad un Sinodo. Ebbe molto a cuore l'aiuto ai poveri della sua arcieparchia. Venne nominato assistente presso il Pontificio Trono il 17 luglio 1894. Il suo impegno nella cura pastorale dei suoi fedeli, gli fece meritare la porpora cardinalizia.\nIl breve cardinalato e la morte.\nVenne creato cardinale nel concistoro del 29 novembre 1895, da papa Leone XIII, ricevendo la berretta rossa e il titolo presbiterale di Santo Stefano al Monte Celio il 25 giugno 1896. Mor\u00ec solo due anni e mezzo dopo, il 4 agosto 1898 a Leopoli, all'et\u00e0 di 61 anni. La sua salma venne esposta e sepolta nella Cattedrale metropolitana di San Giorgio, a Leopoli.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "539165", "revid": "69794", "url": "https://it.wikipedia.org/wiki?curid=539165", "title": "Giuseppe Maria Sensi", "text": "Biografia.\nNacque a Cosenza il 27 maggio 1907.\nPapa Paolo VI lo elev\u00f2 al rango di cardinale nel concistoro del 24 maggio 1976.\nFu nunzio apostolico presso la Repubblica di Costa Rica dal 1955 al 1957, delegato apostolico in Palestina dal 1957 al 1962 ed, infine, nunzio apostolico in Irlanda e Portogallo fino al 1976.\nMor\u00ec il 26 luglio 2001 all'et\u00e0 di 94 anni.\nLe esequie si sono tenute il 28 luglio alle ore 10.30 nella Cattedrale di Cosenza e sono state presiedute, a nome del Santo Padre, dal cardinale Agostino Cacciavillan.\nEra il fratello del deputato della DC Antonio Sensi.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "539166", "revid": "20787", "url": "https://it.wikipedia.org/wiki?curid=539166", "title": "I Promessi paperi", "text": ""}
{"id": "539167", "revid": "1086375", "url": "https://it.wikipedia.org/wiki?curid=539167", "title": "Antonio Sentmanat y Castell\u00e1", "text": "Fu nominato cardinale della Chiesa cattolica da papa Pio VI.\nBiografia.\nNacque a Barcellona il 21 aprile 1734.\nPapa Pio VI lo elev\u00f2 al rango di cardinale nel concistoro del 30 marzo 1789. Non partecip\u00f2 al conclave del 1799-1800.\nMor\u00ec il 14 aprile 1806 all'et\u00e0 di 72 anni.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "539169", "revid": "1935652", "url": "https://it.wikipedia.org/wiki?curid=539169", "title": "Luigi Sepiacci", "text": "Biografia.\nNacque a Castiglione del Lago il 12 settembre 1835. Il nome di battesimo (1840) era Domenico Daniele. Entr\u00f2 nell'ordine degli eremitani di Sant'Agostino il 27 giugno 1851 in un convento di Terni e prese il nome di Luigi. Ordinato a Perugia il 29 maggio 1858 dall'arcivescovo Gioacchino Pecci, futuro papa Leone XIII, lettore di Filosofia e poi maestro di Teologia, insegn\u00f2 al Liceo Romano della Sapienza. Successivamente ricopr\u00ec numerosi incarichi. Il 16 marzo 1883 fu nominato arcivescovo titolare di Callinico. Nel 1885 divenne presidente della Pontificia Accademia Ecclesiastica e nel 1886 segretario della Congregazione dei vescovi e regolari.\nPapa Leone XIII lo elev\u00f2 al rango di cardinale nel concistoro del 14 dicembre 1891 e tre giorni dopo gli assegn\u00f2 il titolo di Santa Prisca. Il 1\u00ba agosto 1892 fu nominato prefetto della Sacra Congregazione delle Indulgenze e delle Sacre Reliquie.\nMor\u00ec il 26 aprile 1893 all'et\u00e0 di 57 anni.\nGenealogia episcopale.\nLa genealogia episcopale \u00e8:"}
{"id": "539170", "revid": "986213", "url": "https://it.wikipedia.org/wiki?curid=539170", "title": "Domenico Serafini", "text": "Biografia.\nNacque a Roma il 3 agosto 1852.\nPapa Pio X lo elev\u00f2 al rango di cardinale nel concistoro del 25 maggio 1914: dopo appena tre mesi partecip\u00f2 al conclave che elesse il successore di Pio X: Benedetto XV.\nMor\u00ec il 5 marzo 1918 all'et\u00e0 di 65 anni.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "539171", "revid": "933835", "url": "https://it.wikipedia.org/wiki?curid=539171", "title": "Mausolo", "text": "Mausolo era il figlio pi\u00f9 anziano di Ecatomno di Milasa, un cario divenuto satrapo di Caria alla morte del persiano Tissaferne, attorno al 395.\nBiografia.\nPrese parte alla rivolta contro Artaserse II (362), conquist\u00f2 buona parte della\nLicia, Ionia e molte isole greche e cooper\u00f2 con i rodiesi e i loro alleati nella guerra sociale contro Atene. Mausolo spost\u00f2 la capitale da Milasa, antica sede dei sovrani cari, ad Alicarnasso.\nUn'iscrizione scoperta a Milasa (Philipp August B\u00f6ckh, \"Inscr. gr.\" II. 2691 c.) d\u00e0 i dettagli della punizione inferta ad alcuni cospiratori che attentarono alla sua vita nel tempio di Labranda nel 353 a.C..\nMemoria.\nFu reso celebre dalla tomba monumentale fatta erigere dalla sorella e moglie Artemisia, il Mausoleo di Alicarnasso, che fu considerata una delle sette meraviglie del mondo, a cui lavorarono gli architetti Satiro e Pitide e gli scultori Scopas, Leochares, Briasside e Timoteo; l'opera fu terminata dopo la morte di Artemisia.\nPochi resti di questa struttura sono ancora visibili nella citt\u00e0 turca di Bodrum.\nIl termine di \"mausoleo\" \u00e8 divenuto tipico per indicare una tomba monumentale."}
{"id": "539172", "revid": "986213", "url": "https://it.wikipedia.org/wiki?curid=539172", "title": "Giulio Serafini", "text": "Biografia.\nFrequent\u00f2 il seminario minore di Orvieto e successivamente il seminario maggiore a Roma dove ottenne il dottorato di diritto civile e canonico.\nOrdinato prete, divenne membro della facolt\u00e0 di Orvieto dal 1895 al 1901 dove fu anche rettore dal 1897 al 1901.\nVescovo.\nIl 15 aprile 1907 papa Pio X lo elesse vescovo di Pescia. Ricevette la consacrazione episcopale il 26 maggio dello stesso anno dal cardinale Pietro Respighi, vicario generale di Roma.\nIl 16 dicembre 1907 fu trasferito alla sede titolare di Lampsaco.\nCardinale.\nNel concistoro del 30 giugno 1930 papa Pio XI lo nomin\u00f2 cardinale presbitero di Santa Maria sopra Minerva.\nIl 3 luglio dello stesso anno fu nominato presidente della Commissione Pontificia di codice canonico, dove rimase fino al 1938, anno della sua morte.\nMor\u00ec il 16 luglio 1938 all'et\u00e0 di 70 anni.\n\u00c8 sepolto nella basilica di Santa Maria sopra Minerva a Roma.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "539173", "revid": "986213", "url": "https://it.wikipedia.org/wiki?curid=539173", "title": "Giovanni Serafini", "text": "Biografia.\nNacque a Magliano Sabina il 15 ottobre 1786.\nPapa Gregorio XVI lo elev\u00f2 al rango di cardinale nel concistoro del 27 gennaio 1843.\nMor\u00ec il 1\u00ba febbraio 1855 all'et\u00e0 di 68 anni.\nEra zio del cardinale Luigi Serafini."}
{"id": "539174", "revid": "1305772", "url": "https://it.wikipedia.org/wiki?curid=539174", "title": "Giovanni Antonio Serbelloni", "text": "Biografia.\nInfanzia.\nNacque a Milano nel 1519 dalla nobile famiglia dei Serbelloni, figlio di Giovanni Pietro Serbelloni e Elisabetta Rainoldi, ed era nipote di Gian Angelo De Medici (futuro papa con il nome di Pio IV).\nCarriera ecclesiastica.\nIntrapresa la carriera ecclesiastica, anche forte della presenza del potente zio, divenne il 7 maggio 1557 vescovo di Foligno e il 31 gennaio 1560 papa Pio IV lo elev\u00f2 al rango di cardinale nel concistoro di quella data, assieme al cugino Carlo Borromeo.\nSempre nel 1560, il 13 marzo, venne nominato vescovo di Novara, anche se resse la diocesi perlopi\u00f9 servendosi di vicari, sino al 1568. In quell'anno tenne un sinodo episcopale con il quale introdusse nella diocesi novarese i principi del Concilio di Trento, intento nel quale gi\u00e0 nel 1565 aveva fatto costruire un seminario per chierici ed aveva dato inizio (dal 1562) ad una serie di visite pastorali. Nel 1574 dovette rinunciare all'episcopato di Porto e Santa Rufina a favore di quello di Ostia, di cui prese le redini a partire dal 1589.\nMorte.\nMor\u00ec a Roma il 18 marzo 1591 all'et\u00e0 di 72 anni e venne sepolto nella chiesa di Santa Maria degli Angeli.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "539175", "revid": "986213", "url": "https://it.wikipedia.org/wiki?curid=539175", "title": "Jusztini\u00e1n Ser\u00e9di", "text": "Biografia.\nNacque a De\u00e1ki, allora in Ungheria (oggi Diakovce, Slovacchia), il 23 aprile 1884. Nel 1901 entr\u00f2 nell'Ordine benedettino.\nFu arcivescovo di Strigonio e primate d'Ungheria dal 30 novembre 1927 alla morte.\nPapa Pio XI lo elev\u00f2 al rango di cardinale nel concistoro del 19 dicembre 1927 con il titolo di cardinale presbitero dei Santi Andrea e Gregorio al Monte Celio.\nPartecip\u00f2 al conclave del 1939 che elesse Papa Pio XII.\nStrenuo oppositore del nazismo, emise un editto nel 1934 con il quale vietava ai preti cattolici di appoggiare i princ\u00ecpi nazisti. Guid\u00f2 la Chiesa ungherese nella sua opposizione agli attacchi contro gli ebrei. Alla fine della seconda guerra mondiale fu preso in ostaggio dai nazisti poco prima che le truppe sovietiche occupassero Budapest.\nMor\u00ec il 29 marzo 1945 all'et\u00e0 di 60 anni.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "539176", "revid": "120522266", "url": "https://it.wikipedia.org/wiki?curid=539176", "title": "Girolamo Seripando", "text": "Biografia.\nNacque a Troia (Puglia) il 6 maggio 1493. Di famiglia nobile, fu avviato alla professione forense. A 14 anni tuttavia, con la morte dei genitori, entr\u00f2 nell'Ordine agostiniano. Fu allievo di Juan de Vald\u00e9s, lo spagnolo fuggito dall'Inquisizione iberica, stanziatosi poi in Campania sotto la protezione del cardinale Gonzaga. Studi\u00f2 greco, ebraico, filosofia e teologia.\nInsegn\u00f2 teologia a Siena (1515) e Bologna (1517), e acquis\u00ec vasta fama come predicatore, teologo ed esegeta.\nNel 1532 fu eletto vicario generale dell'Ordine e quindi nominato direttore della Congregazione di San Giovanni a Carbonara dove tramite il generale Gabriele Veneto diede attuazione al progetto di Egidio da Viterbo. Dal 1539 al 1551 divenne Maestro Generale del'Ordine. In questo ruolo, svolse un ruolo di primo piano al Concilio di Trento (1546), dove cerc\u00f2 senza successo di mediare con le posizioni dei riformati ed evitare una rottura completa.\nArcivescovo di Salerno dal 1554, Papa Pio IV lo elev\u00f2 al rango di cardinale nel concistoro del 26 febbraio 1561 assegnandogli il titolo cardinalizio presbiterale di Santa Susanna.\nMor\u00ec a Trento il 17 marzo 1563 all'et\u00e0 di 69 anni.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "539177", "revid": "834", "url": "https://it.wikipedia.org/wiki?curid=539177", "title": "Francesco Serlupi-Crescenzi", "text": ""}
{"id": "539178", "revid": "2225", "url": "https://it.wikipedia.org/wiki?curid=539178", "title": "Aurora Jesi", "text": ""}
{"id": "539179", "revid": "322321", "url": "https://it.wikipedia.org/wiki?curid=539179", "title": "Niccol\u00f2 Caetani di Sermoneta", "text": "Biografia.\nNacque a Roma il 23 febbraio 1526. Figlio cadetto di Camillo, terzo duca di Sermoneta, e della sua seconda moglie Flaminia Savelli, Nicol\u00f2 era cugino di Alessandro Farnese, il papa Paolo III. Tra i suoi antenati un altro papa \u00e8 presente, Bonifacio VIII, nato Benedetto Caetani, divenne poi zio di Enrico Caetani, prozio di Bonifazio e Antonio Caetani, e ancora di un discendente, il cardinale Luigi Caetani.\nFin dalla pi\u00f9 tenera et\u00e0 fu avviato alla carriera ecclesiastica, considerata la sua condizione di non primogenitura. A soli dieci anni fu nominato cardinale \"in pectore\" nel concistoro del 22 dicembre 1536 da papa Paolo III. Fino alla nomina del cardinale Fernuccio Farnese \u00e8 stato il porporato italiano pi\u00f9 giovane.\nFu arcivescovo di Capua dal 5 maggio 1546 fino al 1548, anno in cui si dimise. Fu eletto amministratore apostolico della stessa arcidiocesi dal 12 maggio 1564 al 1572, quando nuovamente si dimise.\nFu nominato cardinale nel concistoro del 13 marzo 1538 e il 16 aprile dello stesso anno ricevette la porpora e la diaconia di San Nicola in Carcere.\nDal 9 marzo 1552 ebbe il titolo cardinalizio presbiterale \"pro illa vice\", di Sant'Eustachio.\nA gennaio del 1577 divenne camerlengo del Collegio cardinalizio, carica che mantenne fino all'inizio dell'anno successivo.\nMor\u00ec il 1\u00ba maggio 1585 all'et\u00e0 di 59 anni a Roma. Fu sepolto nella Basilica della Santa Casa di Loreto, nell'atrio della cappella del Sacro Cuore.\nConclavi.\nNicola Caetani partecip\u00f2 a diversi conclavi:\nNon partecip\u00f2 invece al conclave del 1585 che elesse papa Sisto V."}
{"id": "539180", "revid": "986213", "url": "https://it.wikipedia.org/wiki?curid=539180", "title": "Pedro Segura y S\u00e1enz", "text": "Biografia.\nNacque a Carazo il 4 dicembre 1880.\nPapa Pio XI lo elev\u00f2 al rango di cardinale nel concistoro del 19 dicembre 1927.\nLa vittoria repubblicana in Spagna e la partenza del Re, accesero gli animi dei partiti e delle formazioni politiche radicali, socialiste, comuniste e anarchiche che fomentarono la popolazione contro gli aspetti pi\u00f9 tradizionalisti, come la religione e la Chiesa cattolica spagnola.\nGi\u00e0 dalla nascita della seconda repubblica spagnola, Segura che era l'arcivescovo di Toledo e primate di Spagna il 7 maggio 1931 con una pastorale espresse la propria opposizione al nuovo ordinamento istituzionale e il sostegno al re Alfonso XIII.\nIl 10 maggio, un circolo monarchico, formato soprattutto da ufficiali dell'esercito in calle Alcal\u00e0 fu assaltato e bruciato dalla folla e nella notte tra l'11 e il 12 maggio 1931, nel corso di nuovi violenti tumulti guidati dagli anarchici quasi tutti inquadrati nella \"Confederaci\u00f3n Nacional del Trabajo\" assalirono e incendiarono numerose chiese, monasteri ed edifici religiosi in Madrid. Tra queste and\u00f2 completamente distrutta la chiesa gesuita di Calle de la flor. I tumulti e gli assalti alle chiese si svilupparono anche in altre zone della Spagna come a Malaga, Siviglia e Cadice. Il governo decret\u00f2 l'espulsione del vescovo Segura e si rifiut\u00f2 di far intervenire la Guardia Civil per porre fine agli assalti.\nMor\u00ec a Madrid l'8 aprile 1957 all'et\u00e0 di 76 anni.\nGenealogia episcopale.\nLa genealogia episcopale \u00e8:"}
{"id": "539181", "revid": "452415", "url": "https://it.wikipedia.org/wiki?curid=539181", "title": "Antonio Gabriele Severoli", "text": "Fu nominato cardinale della Chiesa cattolica da papa Pio VII.\nBiografia.\nNacque a Faenza il 28 febbraio 1757 da nobile famiglia; fu alunno della Pontificia Accademia Ecclesiastica a Roma; Pio VI lo nomin\u00f2 vescovo di Fano il 23 aprile 1787; Pio VII lo mand\u00f2 1801 a Vienna come nunzio apostolico. Nominato vescovo di Viterbo nel 1808 rimase ciononostante per volont\u00e0 di Metternich fino al 1817 a Vienna. Durante il Congresso di Vienna venne trattata l\u2019annosa questione di Comacchio, per la quale il Severoli difese strenuamente quelli che egli riteneva i diritti della Sede Apostolica.\nPapa Pio VII lo elev\u00f2 al rango di cardinale nel concistoro dell'8 marzo 1816.\nNel conclave del 1823 l'imperatore d'Austria esercit\u00f2 il diritto di veto contro il card. Severoli.\nMor\u00ec l'8 settembre 1824 all'et\u00e0 di 67 anni. \u00c8 sepolto nel Duomo di Viterbo.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "539183", "revid": "986213", "url": "https://it.wikipedia.org/wiki?curid=539183", "title": "Hector-Ir\u00e9n\u00e9e S\u00e9vin", "text": "Biografia.\nHector-Ir\u00e9n\u00e9e S\u00e9vin nacque il 22 marzo 1852 a Simandre-sur-Suran, dipartimento dell'Ain e diocesi di Belley, due mesi dopo la proclamazione del Secondo Impero francese (oggi nella parte centro-orientale della Repubblica francese).\nFormazione e ministero sacerdotale.\nComp\u00ec gli studi primari al seminario minore di Belley ed in seguito decise di seguire la vocazione al sacerdozio, iscrivendosi cos\u00ec al seminario maggiore della medesima citt\u00e0 e diocesi; venne ordinato suddiacono il 19 dicembre 1874 e poi diacono il 22 maggio 1875. Al termine degli studi, ricevette l'ordinazione sacerdotale il 10 giugno 1876 per imposizione delle mani di Jean-Joseph Marchal, vescovo di Belley; si incardin\u00f2, ventiquattrenne, come presbitero della medesima diocesi.\nPoco dopo l'ordinazione gli venne affidato l'incarico di vicedirettore dell'Istituto per sordomuti nella vicina Bourg-en-Bresse, dove rimase per un anno. Nel 1876 divenne professore di greco e poi nel 1885 docente di teologia dogmatica, Sacre Scritture e storia della Chiesa presso il seminario di Brou, di cui divenne rettore nel 1888; lo stesso anno venne insignito del titolo di canonico onorario del Capitolo della cattedrale di Belley.\nNel 1891 venne trasferito agli uffici di direttore delle istituzioni educative e delle conferenze ecclesiastiche diocesane, divenendo al contempo canonico titolare del Capitolo, e nel 1904 divenne vicario generale della diocesi di Belley; ricopr\u00ec tali incarichi fino alla promozione all'episcopato.\nMinistero episcopale.\nIl 9 marzo 1908 papa Pio X lo nomin\u00f2, quasi cinquantaseienne, vescovo di Ch\u00e2lons; succedette a Gaspard-Marie-Michel-Andr\u00e9 Latty, trasferito alla sede metropolitana di Avignone il 15 ottobre 1907. Ricevette la consacrazione episcopale il 5 aprile successivo, nella cattedrale di San Giovanni a Belley, per imposizione delle mani del cardinale Louis-Henri-Joseph Lu\u00e7on, arcivescovo metropolita di Reims, assistito dai co-consacranti monsignori Latty, suo predecessore, e Fran\u00e7ois-Auguste Labeuche, vescovo di Belley. Prese possesso della diocesi durante una cerimonia svoltasi nella cattedrale di Santo Stefano a Ch\u00e2lons-en-Champagne il 14 aprile seguente, mentre il 29 aprile la nomina venne pubblicata in concistoro. Come suo motto episcopale scelse \"Dona mihi populum meum\", che tradotto vuol dire \"Donami il mio popolo\" (Libro di Ester 7, 3).\nIl 2 dicembre 1912 lo stesso papa lo promosse, sessantenne, arcivescovo metropolita di Lione, assumendo contestualmente anche il titolo onorifico di primate delle Gallie; succedette al cardinale Pierre-Hector Coulli\u00e9, deceduto il 12 settembre precedente all'et\u00e0 di ottantatr\u00e9 anni; lo stesso giorno gli venne imposto il pallio, simbolo di comunione tra il metropolita e la Santa Sede. Prese possesso dell'arcidiocesi durante una cerimonia svoltasi nella cattedrale dei Santi Giovanni Battista e Stefano a Lione l'8 dicembre successivo e venne poi intronizzato il 19 dicembre.\nCardinalato.\nPapa Pio X lo cre\u00f2 cardinale nel concistoro del 25 maggio 1914; sessantaduenne, \u00e8 stato il sedicesimo arcivescovo di Lione a ricevere la porpora, il quarto consecutivo. Il 28 maggio successivo gli vennero conferiti la berretta cardinalizia ed il titolo presbiterale della Santissima Trinit\u00e0 al Monte Pincio, vacante dalla morte del suo predecessore Coulli\u00e9; lo stesso giorno venne nominato membro della Congregazione concistoriale e della Congregazione degli studi.\nDopo la morte di papa Pio X, prese parte al conclave del 1914, che si concluse con l'elezione al soglio pontificio del cardinale Giacomo della Chiesa con il nome di Benedetto XV.\nIl 13 febbraio 1915 divenne protettore della Lega sacerdotale internazionale \"Pro Pontifice et Ecclesia\".\nDopo aver sofferto per quattro giorni di peritonite, mor\u00ec il 4 maggio 1916 presso l'ospedale \"Saint-Joseph\" di Lione, all'et\u00e0 di sessantaquattro anni. Le esequie si svolsero l'11 maggio successivo nella cattedrale metropolitana e primaziale di Lione alla presenza di tre cardinali, ventidue tra arcivescovi e vescovi, due abati mitrati ed autorit\u00e0 civili e militari; al termine dei solenni funerali, la salma venne tumulata all'interno della medesima cattedrale.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "539184", "revid": "838137", "url": "https://it.wikipedia.org/wiki?curid=539184", "title": "Paolo Emilio Sfondrati", "text": "Di nobile famiglia originaria di Cremona, era figlio di Paolo Sfondrati, conte della Riviera, e di Sigismonda d'Este. Era inoltre pronipote del cardinale Francesco Sfondrati e nipote di papa Gregorio XIV (Niccol\u00f2 Sfondrati); a sua volta il cardinale Celestino Sfondrati, O.S.B. era un suo nipote.\nBiografia.\nEducato sotto la guida dello zio, futuro pontefice, si trasfer\u00ec a Roma nel 1577 presso la casa della chiesa di Santa Maria in Vallicella, divenendo amico di san Filippo Neri.\nPapa Gregorio XIV lo elev\u00f2 al rango di cardinale della Chiesa cattolica nel concistoro del 19 dicembre 1590, conferendogli successivamente il titolo di cardinale presbitero di Santa Cecilia e facendo di lui quindi un cardinal nipote.\nVenne poi nominato governatore di Fermo e legato pontificio in Romagna all'inizio del 1591. Venne anche nominato prefetto del Supremo Tribunale della Segnatura Apostolica.\nFu vescovo di Cremona dal 13 settembre 1607 al 19 giugno 1610 ma non risiedette mai in diocesi, operando tramite delegati. Dal gennaio 1607 al gennaio 1608 fu camerlengo del Collegio dei cardinali. Nel 1610 divenne cardinale vescovo di Albano, mantenendo per\u00f2 \"in commendam\" il titolo di Santa Cecilia.\nAlla sua morte, la salma venne inumata nella chiesa di Santa Cecilia in Trastevere.\nConclavi.\nDurante il suo periodo di cardinalato Paolo Emilio Sfondrati partecip\u00f2 ai seguenti conclavi:\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "539185", "revid": "986213", "url": "https://it.wikipedia.org/wiki?curid=539185", "title": "Guido Ascanio Sforza di Santa Fiora", "text": "Biografia.\nIl cardinale Guido Ascanio Sforza nacque a Roma il 26 novembre 1518 da Bosio II Sforza, quarto conte di Santa Fiora e Cotignola, e da Costanza Farnese, figlia naturale di Paolo III (1534-1549). Era fratello del cardinale Alessandro di Santa Fiora e cugino del cardinale Alessandro Farnese, di cui era anche intimo amico.\nNon si hanno informazioni sul tipo di studi condotti dallo Sforza, destinato fin dalla nascita alla carriera ecclesiastica. All'et\u00e0 di dieci anni, il 12 novembre 1528, fu eletto vescovo di Montefiascone e Corneto (l'odierna Tarquinia), alla cui diocesi rinunci\u00f2 il 4 giugno 1548.\nA 16 anni, nel concistoro del 18 dicembre 1534, fu creato cardinale diacono dal nonno, il pontefice Paolo III.\nDopo vari incarichi per conto della Curia Romana, nel 1555 fu arrestato per un breve periodo con l'accusa di cospirazione in favore degli spagnoli.\nMor\u00ec a Villa Canedo, nei pressi di Mantova, venerd\u00ec 6 ottobre 1564, per una febbre maligna. La notizia della sua morte giunse a Roma 3 giorni dopo. Traslato a Roma, fu sepolto nella cappella di famiglia nella basilica di Santa Maria Maggiore.\nLe \"Grandi Epoche\" di Francesco Cherbi.\nNel 1839, il sacerdote parmense Francesco Cherbi fece pubblicare nella citt\u00e0 nativa il libro dal titolo \"Le grandi epoche sacre, diplomatiche, cronologiche, critiche della chiesa vescovile di Parma\", che riguardo a Guido Ascanio Sforza afferma:\nIl testo prosegue narrando che papa Paolo III indirizz\u00f2 una lettera al nipote con la quale raccomandava alla sua attenzione \"li due compagni del P. Ignazio Loyola\", i gesuiti Pietro Fabbri e Giacomo Laynez, futuro successore alla carica di Preposito Generale della Compagnia di Ges\u00f9. \nIl Cardinale Legato di Parma diede loro ospitalit\u00e0 \"in una camera dietro all'Oratorio di San Giovanni Battista presso la Parrocchial Chiesa di Sant'Andrea\", nel quale si dedicarono all'educazione della giovent\u00f9.\nAlla loro opera si unirono spontaneamente numerosi abitanti del luogo nella vesti di coaudiutori, e, tra essi, padre Antonio Criminali, \"dal suo Maestro Padre Ignazio\" inviato ad evangelizzare le Indie Orientali, dove, \"preso da que' barbari in odio alle fe' da lui annunziata, fu ucciso l'anno 1549, ed ebbe l'onore di essere il primo martire della Gesuitica religione\". \nIl processo sul martirio del Servo di Dio Antonio Criminali fu aperto l'8 ottobre 1901."}
{"id": "539186", "revid": "1935652", "url": "https://it.wikipedia.org/wiki?curid=539186", "title": "Giovanni Antonio Sangiorgio", "text": "Biografia.\nNato da famiglia nobile, era parente del cardinale Giovanni Francesco Biandrate di San Giorgio Aldobrandini.\nPapa Alessandro VI lo elev\u00f2 al rango di cardinale nel concistoro del 20 settembre 1493.\nFu vescovo di Alessandria dal 14 aprile 1478 al 6 settembre 1499, quando fu nominato vescovo di Parma, carica che ricopr\u00ec fino alla morte, il 14 marzo 1509."}
{"id": "539187", "revid": "838137", "url": "https://it.wikipedia.org/wiki?curid=539187", "title": "Lawrence Joseph Shehan", "text": "Biografia.\nLawrence Joseph Shehan nacque a Baltimora il 18 marzo 1898, figlio di Thomas Patrick Shehan e di Anastasia Dames Schofield.\nEgli comp\u00ec i propri studi al Saint Charles College di Ellicott City nel Maryland per poi passare al Saint Mary's Seminary di Baltimora, perfezionandosi al Pontificio Ateneo Urbaniano \"De Propaganda Fide\" di Roma.\nOrdinato sacerdote il 22 dicembre 1922 a Roma per mano di Giuseppe Palica, arcivescovo titolare di Filippi, vicegerente della diocesi di Roma. Poco dopo la sua ordinazione, venne nominato ministro nell'arcidiocesi di Baltimora ove rimase dal 1923 al 1939 per poi passare all'arcidiocesi di Washington sempre come sacerdote dal 1939 al 1947. Assistente del direttore della Carit\u00e0 Cattolica a Washington dal 1929 al 1936 venne promosso al rango di ciambellano privato di Sua Santit\u00e0 il 17 maggio 1939. Dal 1936 al 1945 fu direttore della Carit\u00e0 Cattolica di Washington.\nEletto vescovo titolare di Lidda e nominato vescovo ausiliare di Baltimora e Washington dal 17 novembre 1945, venne consacrato il 12 dicembre di quell'anno nella chiesa di San Patrizio a Washington da Amleto Giovanni Cicognani, arcivescovo titolare di Laodicea di Frigia, delegato apostolico negli Stati Uniti, assistito da Peter Leo Ireton, vescovo di Richmond, e da John Michael McNamara, vescovo titolare di Eumenia e ausiliare di Baltimora e Washington. Nominato vescovo ausiliare di Baltimora quando la sede si separ\u00f2 da quella di Washington il 15 marzo 1947, divenne vicario generale della diocesi dal 25 febbraio 1948. Trasferito alla sede di Bridgeport dal 25 agosto 1953, venne promosso arcivescovo titolare di Nicopoli al Nesto e nominato coadiutore a Baltimora con diritto di successione dal 29 settembre 1961. Venne nominato quindi arcivescovo di Baltimora l'8 dicembre 1961, prendendo poi parte al Concilio Vaticano Secondo negli anni 1962-1965.\nCreato cardinale presbitero nel concistorio del 22 febbraio 1965, il 25 febbraio di quell'anno ricevette la berretta cardinalizia ed il titolo di San Clemente. Egli celebr\u00f2 la prima assemblea ordinaria del Sinodo dei Vescovi in Vaticano dal 29 settembre al 29 ottobre 1967. Presidente della Commissione Centrale per il Congresso Eucaristico Internazionale. Legato pontificio al 40\u00ba congresso eucaristico di Melbourne il 25 gennaio 1973, il 2 aprile dell'anno successivo rinunci\u00f2 ai propri incarichi amministrativi. Non pot\u00e9 partecipare ai conclavi del 1978 perch\u00e9 escluso per raggiunti limiti di et\u00e0.\nMor\u00ec il 26 agosto 1984 per complicazioni sopraggiunte. Venne sepolto nella cattedrale metropolitana di Maria Nostra Regina a Baltimora.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "539188", "revid": "144796", "url": "https://it.wikipedia.org/wiki?curid=539188", "title": "Enrico Sibilia", "text": "Biografia.\nNacque ad Anagni il 17 novembre 1861 da Achille Sibilia, discendente da un'antica famiglia originaria di Arpino, e da Lucrezia Gianuzzi. Era nipote di Biagio Sibilia, vescovo di Segni che lo ordin\u00f2 presbitero nel 1884.\nPapa Pio XI lo elev\u00f2 al rango di cardinale nel concistoro del 16 dicembre 1935.\nMor\u00ec il 4 agosto 1948 all'et\u00e0 di 86 anni.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "539191", "revid": "838137", "url": "https://it.wikipedia.org/wiki?curid=539191", "title": "Camillo Siciliano di Rende", "text": "Biografia.\nNacque a Napoli l'8 giugno 1847.\nFu arcivescovo di Benevento dal 1879 al 1897.\nPapa Leone XIII lo elev\u00f2 al rango di cardinale nel concistoro del 14 marzo 1887 e fino alla creazione del cardinale Domenico Svampa \u00e8 stato il porporato italiano pi\u00f9 giovane.\nMor\u00ec il 16 maggio 1897 all'et\u00e0 di 49 anni.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "539192", "revid": "92723", "url": "https://it.wikipedia.org/wiki?curid=539192", "title": "Stefano I Sidarouss", "text": "Biografia.\nNacque al Cairo il 22 febbraio 1904.\nPapa Paolo VI lo elev\u00f2 al rango di cardinale nel concistoro del 22 febbraio 1965.\nMor\u00ec il 23 agosto 1987 all'et\u00e0 di 83 anni.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "539193", "revid": "838137", "url": "https://it.wikipedia.org/wiki?curid=539193", "title": "Ra\u00fal Silva Henr\u00edquez", "text": "Biografia.\nNacque a Talca il 27 settembre 1907. I suoi genitori furono Ricardo Silva Silva e Mercedes Henr\u00edquez Encina. Frequenta il prestigioso \"Liceo Alem\u00e1n\" di Santiago del Cile, e da qui entra alla Scuola di Diritto della Pontificia Universidad Cat\u00f3lica de Chile, dove ottenne la laurea in legge in 1929. Entr\u00f2 nella congregazione dei Salesiani e prosegu\u00ec gli studi di Teologia a Torino. Venne ordinato presbitero il 4 luglio 1938.\nEletto vescovo di Valpara\u00edso il 24 ottobre 1959, ricevette l'ordinazione episcopale il 29 novembre dello stesso anno dall'arcivescovo Opilio Rossi, nunzio apostolico in Cile. Il 25 aprile 1961 fu promosso arcivescovo di Santiago del Cile; entr\u00f2 solennemente nell'arcidiocesi il successivo 24 giugno. Papa Giovanni XXIII lo elev\u00f2 al rango di cardinale nel concistoro del 19 marzo 1962. Gli venne assegnato il titolo cardinalizio di San Bernardo alle Terme. Tra il 1962 ed il 1965 partecip\u00f2 al Concilio Vaticano II e nel 1963 al conclave.\nDurante il suo episcopato fu instancabile difensore dei diritti umani violati sistematicamente nel suo paese dopo il 1973. Partecipando all'insediamento presidenziale di Salvador Allende dimostr\u00f2 il proprio favore nei suoi confronti. Durante il tradizionale \"Te Deum\", cui parteciparono Allende e i rappresentanti della Chiesa protestante, si richiam\u00f2 all'urgente obiettivo della liberazione, che il governo dimostrava di appoggiare.\nSotto la sua ispirazione e direzione \u00e8 nata, agli inizi del 1976, la \"Vicaria de la Solidaridad\", un rifugio per le vittime delle infrazioni dei diritti umani, a cui vengono assicurati patrocinio legale e assistenza medica. Ritirato il 3 maggio 1983 per il raggiungimento del 75\u00ba anno di et\u00e0 al settembre precedente, mor\u00ec il 9 aprile 1999 all'et\u00e0 di 91 anni e venne sepolto nella cattedrale di San Giacomo.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "539194", "revid": "986213", "url": "https://it.wikipedia.org/wiki?curid=539194", "title": "Sebasti\u00e3o Leme da Silveira Cintra", "text": "Biografia.\nNacque a Esp\u00edrito Santo do Pinhal il 20 gennaio 1882.\nNel 1911 fu nominato vescovo ausiliare di S\u00e3o Sebasti\u00e3o do Rio de Janeiro.\nNel 1916 fu nominato arcivescovo di Olinda e nel 1921 divenne arcivescovo coadiutore di S\u00e3o Sebasti\u00e3o do Rio de Janeiro.\nNel 1930 succedette come arcivescovo di S\u00e3o Sebasti\u00e3o do Rio de Janeiro.\nPapa Pio XI lo elev\u00f2 al rango di cardinale nel concistoro del 30 giugno 1930.\nMor\u00ec il 17 ottobre 1942 all'et\u00e0 di 60 anni.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "539195", "revid": "838137", "url": "https://it.wikipedia.org/wiki?curid=539195", "title": "Am\u00e9rico Ferreira dos Santos Silva", "text": "Biografia.\nNacque a Porto il 16 gennaio 1829.\nPapa Leone XIII lo elev\u00f2 al rango di cardinale nel concistoro del 12 maggio 1879.\nMor\u00ec il 21 gennaio 1899 all'et\u00e0 di 70 anni.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "539196", "revid": "986213", "url": "https://it.wikipedia.org/wiki?curid=539196", "title": "Augusto Silj", "text": "Fu nominato cardinale della Chiesa cattolica da papa Benedetto XV.\nBiografia.\nNacque a Calcara di Ussita, in diocesi di Norcia, il 9 luglio 1846.\nPapa Benedetto XV lo elev\u00f2 al rango di cardinale nel concistoro del 15 dicembre 1919 con il titolo di Santa Cecilia.\nNel 1920 fu nominato protettore dell'Istituto delle Figlie di Maria Immacolata condotto dalla fondatrice Madre Brigida Postorino.\nFu anche prefetto del Supremo Tribunale della Segnatura Apostolica dal 1920.\nMor\u00ec il 27 febbraio 1926 all'et\u00e0 di 79 anni a Roma e fu sepolto nel Cimitero del Verano.\nGenealogia episcopale.\nLa genealogia episcopale \u00e8:"}
{"id": "539197", "revid": "986213", "url": "https://it.wikipedia.org/wiki?curid=539197", "title": "Pietro de Silvestri", "text": "Fu nominato cardinale della Chiesa cattolica da papa Pio IX.\nBiografia.\nNacque a Rovigo il 13 febbraio 1803, figlio del conte Francesco e della contessa Antonia Dottori Sanson. Studi\u00f2 prima lettere e filosofia al seminario diocesano di Rovigo, per poi passare all'Universit\u00e0 di Padova, dove si laure\u00f2 \"in utroque iure\".\nPapa Pio IX lo elev\u00f2 al rango di cardinale nel concistoro del 15 marzo 1858 e gli fu affidata la diaconia dei Santi Cosma e Damiano, dopo una vacanza di ben 25 anni. Il 21 settembre don\u00f2 la biblioteca di famiglia, ricca di ben 40.000 volumi, al Comune di Rovigo ed all'Accademia dei Concordi. Il 17 ottobre successivo l'imperatore Francesco Giuseppe I lo nomin\u00f2 protettore delle nazioni austriache, titolo che mantenne fino al 1867. Il 27 settembre 1861 opt\u00f2 per l'ordine dei cardinali presbiteri ed il titolo di San Marco. Fu proprietario della casa del Petrarca ad Arqu\u00e0.\nMor\u00ec il 19 novembre 1875 a Roma all'et\u00e0 di 72 anni e fu deposto provvisoriamente presso il cimitero del Verano. Venne poi tumulato a Rovigo nel sepolcro familiare nel gennaio successivo."}
{"id": "539198", "revid": "963244", "url": "https://it.wikipedia.org/wiki?curid=539198", "title": "Patr\u00edcio da Silva", "text": "Biografia.\nNacque a Leiria il 15 ottobre 1756.\nPapa Leone XII lo elev\u00f2 al rango di cardinale nel concistoro del 27 settembre 1824.\nMor\u00ec il 3 gennaio 1840 all'et\u00e0 di 83 anni.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "539199", "revid": "838137", "url": "https://it.wikipedia.org/wiki?curid=539199", "title": "Camillo de Simeoni", "text": "Biografia.\nNacque a Benevento il 13 dicembre 1737.\nIl 16 dicembre 1782 fu eletto vescovo di Nepi e Sutri.\nDurante il periodo napoleonico rifiut\u00f2 di sottoscrivere il giuramento e fu di conseguenza imprigionato e deportato, mentre le sue diocesi furono soppresse e aggregate alle diocesi di Civita Castellana e Orte. A Nepi un'insurrezione antifrancese fu repressa nel 1798 dall'incendio della citt\u00e0 e dal saccheggio della cattedrale e del palazzo vescovile.\nPapa Pio VII lo elev\u00f2 al rango di cardinale nel concistoro del 22 luglio 1816.\nMor\u00ec il 2 gennaio 1818 all'et\u00e0 di 80 anni.\nGenealogia episcopale.\nLa genealogia episcopale \u00e8:"}
{"id": "539200", "revid": "533647", "url": "https://it.wikipedia.org/wiki?curid=539200", "title": "Ludovico Simonetta", "text": "Biografia.\nNacque attorno al 1500 a Milano dal conte palatino Alessandro Simonetta e Antonia Castiglioni. Era il nipote di Giacomo Simonetta.\nPapa Pio IV lo elev\u00f2 al rango di cardinale nel concistoro del 26 febbraio 1561.\nMor\u00ec il 30 aprile 1568 a Roma, all'et\u00e0 di sessantotto anni."}
{"id": "539201", "revid": "322321", "url": "https://it.wikipedia.org/wiki?curid=539201", "title": "Lorenzo Simonetti", "text": "Biografia.\nNacque a Roma il 27 maggio 1789.\nPapa Gregorio XVI lo cre\u00f2 cardinale nel concistoro del 22 luglio 1844, riservandosi il nome \"in pectore\"; fu pubblicato nel concistoro del 24 novembre 1845.\nMor\u00ec il 9 gennaio 1855 all'et\u00e0 di 65 anni."}
{"id": "539202", "revid": "838137", "url": "https://it.wikipedia.org/wiki?curid=539202", "title": "Giacomo Simonetta", "text": "Era figlio di Giovanni e di Caterina Barbavara; era anche zio del cardinale Ludovico Simonetta.\nBiografia.\nStudi\u00f2 giurisprudenza a Milano, divenendo avvocato.\nNel 1528 divenne vescovo di Pesaro, carica che mantenne fino alla fine del 1537, lasciandola in favore del nipote Ludovico.\nPapa Paolo III lo elev\u00f2 al rango di cardinale nel concistoro del 21 maggio 1535 e ricevette il titolo di cardinale presbitero di San Ciriaco alle Terme ed il 20 dicembre dello stesso anno fu nominato vescovo di Perugia, carica che mantenne fino al 1538. Nel 1536 fu nominato vescovo di Lodi, carica che lasci\u00f2 nel 1537 in favore del nipote Giovanni. Nello stesso anno opt\u00f2 per il titolo cardinalizio di Sant'Apollinare.\nNel 1538 divenne vescovo di Sutri e Nepi.\nIl 10 gennaio 1539 divenne camerlengo del Sacro Collegio, carica che mantenne fino alla morte.\nMor\u00ec il 2 novembre 1539 all'et\u00e0 di 64 anni.\nGenealogia episcopale.\nLa genealogia episcopale \u00e8:"}
{"id": "539204", "revid": "144796", "url": "https://it.wikipedia.org/wiki?curid=539204", "title": "J\u00e1nos Simor", "text": "Biografia.\nEra il quinto figlio di una famiglia di artigiani ungheresi. Il padre, Antal Simor, era un ricco calzolaio.\nStudi\u00f2 a Sz\u00e9kesfeh\u00e9rv\u00e1r, poi a Presburgo (l'odierna Bratislava) e nel seminario di Trnava. Ordinato sacerdote il 28 ottobre 1836, consegu\u00ec la laurea in teologia presso l'Universit\u00e0 di Vienna nel 1841. Dopo un'esperienza come viceparroco, divenne docente di teologia dogmatica presso il seminario ove aveva studiato. Divenne canonico di Sz\u00e9kesfeh\u00e9rv\u00e1r e arcidiacono della Cattedrale di Buda.\nNel 1854 fu inviato a Roma dal cardinale J\u00e1n Krstite\u013e Scitovsk\u00fd per una delicata missione diplomatica, per scongiurare l'estensione del concordato con l'Austria al Regno d'Ungheria.\nIl 19 marzo 1857 fu nominato vescovo di Gy\u0151r e il 29 giugno dello stesso anno fu consacrato vescovo dal cardinale J\u00e1n Krstite\u013e Scitovsk\u00fd.\nNel 1867 fu promosso arcivescovo di Esztergom e primate d'Ungheria. Nello stesso anno gli fu conferita la Croce Cancelliere e Cavaliere di Gran Croce dell'Ordine Reale di Santo Stefano d'Ungheria.\nPartecip\u00f2 al Concilio Vaticano I opponendosi alla proclamazione dell'infallibilit\u00e0 del papa, ma allineandosi successivamente alla decisione dei padri conciliari.\nNel concistoro del 22 dicembre 1873 papa Pio IX lo cre\u00f2 cardinale e il 15 giugno 1874 ricevette il titolo di San Bartolomeo all'Isola.\nPartecip\u00f2 al conclave del 1878 che elesse papa Leone XIII.\nMor\u00ec a Strigonio a 77 anni e fu sepolto nella cattedrale.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "539205", "revid": "986213", "url": "https://it.wikipedia.org/wiki?curid=539205", "title": "Luigi Sincero", "text": "Biografia.\nNacque a Trino il 26 marzo 1870. Comp\u00ec gli studi ecclesiastici nel Seminario arcivescovile di Vercelli e poi nel Pontificio seminario lombardo a Roma. Molto giovane, nel 1890 si laure\u00f2 in filosofia alla Pontificia accademia di San Tommaso d'Aquino, e nel 1891 in teologia alla Pontificia Universit\u00e0 Gregoriana. Nel 1982 \u00e8 ordinato sacerdote. Nell'arcidiocesi di Vercelli ebbe i ruoli di viceparroco di Caresana e poi di coadiutore del prevosto di Trino. Nel 1984 divenne vicedirettore Collegio Lombardo a Roma, laureandosi poi in Diritto Canonico alla Gregoriana. Nel frattempo si laure\u00f2 anche in giurisprudenza alla Regia Universit\u00e0 di Torino.\nDal 1908 stette a Roma nel Tribunale della Sacra Rota, come consultore di diverse Congregazioni romane (del Concilio, per i Religiosi, per Seminari ed Universit\u00e0) ed in Segreteria di Stato. Nel 1920 fu nominato assessore della Sacra Congregazione Concistoriale. Nel 1922 divenne segretario del Collegio Cardinalizio, ruolo grazie al quale fu segretario del conclave del 1922 che elesse papa l'arcivescovo di Milano, col nome di Pio XI, Achille Ratti. Papa Pio XI, nel concistoro del 23 maggio 1923, lo elev\u00f2 al rango di cardinale diacono di San Giorgio in Velabro. Nel 1928 divenne \"pro hac vice\" cardinale presbitero e, il 13 gennaio 1929, ricevette, direttamente da papa Pio XI (co-consacranti Carlo Cremonesi e Agostino Zampini), la consacrazione episcopale. Nel concistoro del 13 marzo 1933 divenne cardinale vescovo di Palestrina.\nDal 6 febbraio 1926 al 7 febbraio 1936 fu segretario della Congregazione per le Chiese orientali. In questo ambito comp\u00ec il suo lavoro pi\u00f9 importante: la codificazione del Codice dei canoni delle Chiese orientali.\nMor\u00ec il 7 febbraio 1936 a quasi 66 anni. I funerali solenni si svolsero nella basilica vercellese di Sant'Andrea e poi la salma venne portata nella sua citt\u00e0 natale Trino nel cimitero locale.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "539206", "revid": "986213", "url": "https://it.wikipedia.org/wiki?curid=539206", "title": "Jaime Sin", "text": "Biografia.\nNacque a New Washington il 31 agosto 1928.\nFu ordinato sacerdote nel 1954. Nel 1972 fu nominato pastore dell'arcidiocesi di Jaro (dopo esserne stato coadiutore e, ancor prima, ausiliare), e nel 1974, dell'arcidiocesi di Manila.\nPapa Paolo VI lo elev\u00f2 al rango di cardinale nel concistoro del 24 maggio 1976.\nFu inoltre presidente della Conferenza episcopale filippina dal 1977 al 1981.\nIl cardinale Sin fu un intransigente conservatore sui temi della dottrina e della morale, ma al tempo stesso un fervido attivista e oppositore politico, appoggiando per anni la lotta e la reazione del popolo filippino contro gli abusi del potere.\nNon partecip\u00f2 al conclave del 2005, che port\u00f2 all'elezione di Benedetto XVI, per motivi di salute. Infatti mor\u00ec pochi mesi dopo, il 21 giugno 2005, all'et\u00e0 di 76 anni. \u00c8 sepolto nella cripta della cattedrale di Manila.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "539207", "revid": "92723", "url": "https://it.wikipedia.org/wiki?curid=539207", "title": "Lev Skrbensk\u00fd H\u0159\u00ed\u0161t\u011b", "text": "Biografia.\nStudi\u00f2 nel seminario di Olomouc e quindi alla Pontificia Universit\u00e0 Gregoriana in Roma, ove consegu\u00ec la laurea in diritto canonico. Fu ordinato sacerdote il 7 luglio 1889 ad Olomouc. Dopo ulteriori studi in Roma, ebbe numerosi incarichi pastorali in patria e divenne canonico del capitolo della cattedrale di Praga.\nFu consacrato vescovo ad Olomouc il 6 gennaio 1900 dopo essere stato nominato arcivescovo di Praga il 14 dicembre 1899.\nPapa Leone XIII lo elev\u00f2 al rango di cardinale presbitero nel concistoro del 15 aprile 1901, con il titolo cardinalizio di Santo Stefano al Monte Celio. La berretta cardinalizia fu consegnata dal cameriere segreto partecipante di Sua Santit\u00e0 Mons. Gyula Zichy con il Can. Nazareno Patrizi, segretario della pontificia ablegazione.\nL\u00e9on Skrbensk\u00fd Hr\u00edste, a 38 anni ancora da compiere, era il membro pi\u00f9 giovane del Sacro Collegio e tale rester\u00e0 fino all'elevazione alla porpora dello spagnolo Rafael Merry del Val nel novembre 1903.\nNel gennaio 1916 fu eletto arcivescovo di Olomouc dal capitolo della Cattedrale, elezione confermata successivamente dal papa. Rassegn\u00f2 le dimissioni dalla carica nel 1920 per ritirarsi in un convento. Mor\u00ec nella casa del fratello e fu sepolto nella cattedrale di Olomouc.\nNel 1910 era stato insignito dell'Ordine Reale di Santo Stefano d'Ungheria.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "539208", "revid": "838137", "url": "https://it.wikipedia.org/wiki?curid=539208", "title": "Vincentas Sladkevi\u010dius", "text": "Biografia.\nNacque a Zasliai il 20 agosto 1920, comp\u00ec gli studi al seminario teologico di Kaunas.\nFu ordinato presbitero il 25 marzo 1944.\nIl 14 novembre 1957 fu eletto vescovo titolare di Abora e vescovo ausiliare di Kai\u0161iadorys e consacrato il 25 dicembre dello stesso anno dal vescovo Teofilius Matulionis. Dal 1963 al 1982 gli fu impedito di esercitare il ministero episcopale e fu tenuto praticamente agli arresti domiciliari dal governo. Dal 27 aprile 1988 fu presidente della Conferenza episcopale lituana.\nPapa Giovanni Paolo II lo elev\u00f2 al rango di cardinale nel concistoro del 28 giugno 1988 e gli confer\u00ec il titolo dello Spirito Santo alla Ferratella.\nIl 10 marzo 1989 fu promosso alla sede metropolitana di Kaunas. Il 4 maggio 1996 rassegn\u00f2 le dimissioni per raggiunti limiti d'et\u00e0.\nNel 1993 era entrato a far parte della Congregazione dei chierici mariani.\nMor\u00ec il 28 maggio 2000 all'et\u00e0 di 79 anni a Kaunas e venne sepolto nella cattedrale della citt\u00e0.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "539209", "revid": "15756", "url": "https://it.wikipedia.org/wiki?curid=539209", "title": "Josyp Slipyj", "text": "Fu nominato cardinale della Chiesa cattolica da papa Paolo VI.\nBiografia.\nPrimi anni di vita e formazione.\nJosyp Ivanovy\u010d Slipyj nacque nel villaggio di Zazdrist', in Galizia, oggi appartenente all'oblast' di Ternopil' e all'epoca facente parte dell'Impero austro-ungarico. Era figlio di Ivan Kobernytskyi Slipyj e di Anastasia Dychkovska. Effettu\u00f2 gli studi primari nel villaggio natale e quelli secondari a Ternopil'. Studi\u00f2 poi al seminario greco-cattolico di Leopoli e all'Universit\u00e0 di Innsbruck.\nIl 21 settembre 1917 fu ordinato diacono e il 30 dello stesso mese fu ordinato presbitero dall'arcieparca Andrej Szeptycki. Dal 1920 al 1922 prosegu\u00ec gli studi a Roma presso il Pontificio istituto orientale, il Pontificio istituto internazionale Angelicum, e la Pontificia Universit\u00e0 Gregoriana. Terminati gli studi torn\u00f2 a Leopoli che allora apparteneva alla Seconda Repubblica Polacca.\nDopo un breve incarico pastorale, nel 1922 divenne professore di teologia dogmatica presso il seminario di Santo Spirito a Leopoli. Nel 1926 divenne rettore del seminario e partecip\u00f2 attivamente al suo sviluppo. Nel 1923 fond\u00f2 la Societ\u00e0 accademica teologica, della quale scrisse gli statuti e selezion\u00f2 gli studiosi da ammettere. Nello stesso anno divenne redattore della rivista trimestrale di teologia. Il 14 aprile 1929 divenne il primo rettore dell'Accademia teologica di Leopoli, l'istituto predecessore dell'Universit\u00e0 cattolica ucraina.\nNel 1926 divenne membro del consiglio di sorveglianza del Museo nazionale di Leopoli e nel 1931 vice presidente dell'Unione cattolica ucraina. A causa dei suoi meriti accademici e dello sviluppo attivo della vita culturale e religiosa ucraina divenne membro della Societ\u00e0 scientifica \"Shevchenko\". In questo periodo fece numerosi viaggi di ricerca in Europa occidentale e in Terra Santa e partecip\u00f2 a congressi sindacali a Velegrad, Praga e Pinsk. Nel 1936 organizz\u00f2 un congresso sindacale a Leopoli. In seguito entr\u00f2 a far parte del Krylos, l'organo amministrativo del metropolita di Lviv-Halych e divenne arcidiacono personale del metropolita. In seguito venne promosso ad arciprete mitrato.\nOccupazione sovietica e nazista.\nIl 22 dicembre 1939 il sinodo della Chiesa greco-cattolica ucraina con la benedizione di papa Pio XII lo nomin\u00f2 arcivescovo coadiutore di Leopoli degli Ucraini e titolare di Serre. Ricevette l'ordinazione episcopale il 22 dicembre successivo in segretezza a causa della presenza sovietica e della situazione politica instabile dall'arcieparca metropolita di Leopoli degli Ucraini Andrej Szeptycki, coconsacranti il vescovo ausiliare di Leopoli degli Ucraini Nykyta Budka e il vescovo titolare di Lebedo Mykola \u010carnec'kyj. Il 30 giugno 1941 sostenne l'atto di dichiarazione dello Stato ucraino promosso dall'Organizzazione dei nazionalisti ucraini.\nIl 1\u00ba novembre 1944, con la morte di monsignor Andrej Szeptycki, Slipyj gli succedette come arcieparca metropolita di Leopoli degli Ucraini e capo della Chiesa greco-cattolica ucraina.\nDopo che le truppe sovietiche riconquistarono Leopoli, Slipyj venne arrestato la notte dell'11 aprile 1945 insieme ad altri vescovi dal Commissariato del popolo per gli affari interni con l'accusa di collaborazionismo con il regime nazista. Questo fu il primo passo nella progettata liquidazione della Chiesa greco-cattolica ucraina da parte delle autorit\u00e0 sovietiche. Dopo essere stato incarcerato a Leopoli, Kiev e Mosca, un tribunale sovietico lo condann\u00f2 a otto anni di lavori forzati in un gulag siberiano. Insieme a lui furono condannati per tradimento a lunghi periodi di carcere e lavori forzati anche i vescovi Hryhoryj Chomy\u0161yn, Mykola \u010carnec'kyj, Nykyta Budka e Ivan Liatyshevsky.\nA questo punto le autorit\u00e0 sovietiche convocarono forzatamente un gruppo di 216 sacerdoti e il 9 marzo 1946 nella cattedrale di San Giorgio venne aperto quello che passer\u00e0 alla storia come sinodo di Leopoli. L'Unione di Brest, la dichiarazione in cui la Chiesa greco-cattolica ucraina entr\u00f2 formalmente in comunione ecclesiastica con la Santa Sede venne revocata da questo sinodo. La Chiesa greco-cattolica ucraina rientr\u00f2 cos\u00ec forzatamente nella Chiesa ortodossa russa. Monsignor Slipyj rifiut\u00f2 ogni offerta di conversione all'ortodossia e sub\u00ec nuove condanne. Nel 1953 venne condannato a cinque anni di lavori forzati in Siberia, nel 1958 a quattro anni e nel 1962 alla deportazione a vita in Mordovia. Rimase quindi imprigionato per 18 anni nei campi in Siberia e Mordovia.\nCome afferma Mykola Posivnych, Josyf Slipyj vide i suoi anni di prigionia come anni perduti. I migliori anni della sua vita in termini di produttivit\u00e0, Slipyj li dovette spendere tra criminali, investigatori e carcerieri. Nella prigionia si ammal\u00f2 e si frattur\u00f2 gli arti numerose volte.\nGli scritti elaborati da monsignor Slipyj in prigionia riuscirono comunque a circolare. Nel 1957 papa Pio XII gli invi\u00f2 una lettera di congratulazioni per il 40\u00ba anniversario della sua ordinazione presbiterale. Questa venne per\u00f2 confiscata; inoltre monsignor Slipyj venne condannato ad altri sette anni di carcere per aver diffuso i suoi testi.\nLiberazione e arrivo a Roma.\nIl 23 gennaio 1963 l'amministrazione sovietica guidata da Nikita Chru\u0161\u010d\u0451v lo liber\u00f2 a causa delle pressioni politiche esercitate da papa Giovanni XXIII e del presidente degli Stati Uniti John Fitzgerald Kennedy. Giunse a Roma il 9 febbraio 1963, in tempo per partecipare al Concilio Vaticano II. Prese residenza nella Citt\u00e0 del Vaticano.\nA partire dal 1963 molti vescovi ucraini cominciarono ad attribuire a monsignor Slipyj il titolo di patriarca. Sia papa Paolo VI che i suoi successori rifiutarono per\u00f2 di riconoscerglielo per motivi ecumenici. Il 23 dicembre 1963 papa Paolo VI lo nomin\u00f2 arcivescovo maggiore.\nPapa Paolo VI lo elev\u00f2 al rango di cardinale nel concistoro del 22 febbraio 1965. Ricevette la berretta rossa e il titolo di Sant'Atanasio il 25 febbraio 1965. Divenne cos\u00ec il quarto cardinale nella storia della Chiesa greco-cattolica ucraina.\nRiorganizzazione della vita della Chiesa greco-cattolica ucraina.\nFin dal suo arrivo a Roma si sforz\u00f2 di organizzare in autogestione la Chiesa greco-cattolica ucraina, guidata da un prelato con il rango patriarcale. Questa idea non venne per\u00f2 accolta dalla Santa Sede.\nNegli anni 1968, 1970, 1973 e 1976 visit\u00f2 diversi paesi europei, americani, asiatici e l'Australia per rafforzare i legami con i fedeli ucraini della diaspora e per rinvigorire la vita religiosa della Chiesa greco-cattolica ucraina all'estero. Partecip\u00f2 ai congressi eucaristici internazionali di Bombay, Bogot\u00e0 e Melbourne.\nNel 1977 consacr\u00f2 vescovi Stepan Chmil', Ivan Choma e Ljubomyr Huzar. Le ordinazioni avvennero senza il mandata papale e fu un atto dimostrativo delle sue ambizioni patriarcali. Queste consacrazioni causarono molta inquietudine nella Curia romana, poich\u00e9 le consacrazioni episcopali senza mandato papale sono considerate illegali nella legge canonica romana ma non nel diritto canonico orientale.\nCome arcivescovo maggiore convoc\u00f2 numerosi sinodi della sua Chiesa. I pi\u00f9 significativi si svolsero nel 1969, nel 1971 e nel 1973. Durante l'ultimo sinodo venne redatta la costituzione patriarcale della Chiesa greco-cattolica ucraina. Slipyj pubblic\u00f2 le sue ordinanze nell'\"Evangelario dell'arcivescovo maggiore del rito bizantino-ucraino\" a partire dal 1964.\nA Roma acquist\u00f2 e ricostru\u00ec la chiesa dei Santi Sergio e Bacco. Nelle pertinenze dell'edificio vennero fondati un museo e un ospizio. Nel settembre del 1969 venne portata a termine anche la costruzione della basilica di Santa Sofia in via Boccea. In entrambe le chiese viene celebrata la divina liturgia secondo il rito bizantino.\nRivitalizz\u00f2 anche la societ\u00e0 scientifica teologica ucraina in esilio e ripristin\u00f2 la pubblicazione del periodico \"Bohoslovia\" nel 1963 e della rivista \"Dzvony\" nel 1976. Nel 1963 organizz\u00f2 la casa editrice accademica dell'Universit\u00e0 cattolica ucraina a Roma.\nPartecip\u00f2 alla prima assemblea ordinaria del Sinodo dei vescovi tenutasi nella Citt\u00e0 del Vaticano dal 29 settembre al 29 ottobre del 1967, alla prima assemblea straordinaria del Sinodo dei vescovi tenutasi nella Citt\u00e0 del Vaticano dall'11 al 28 ottobre del 1969 e alla seconda assemblea ordinaria del Sinodo dei vescovi tenutasi nella Citt\u00e0 del Vaticano dal 30 settembre al 6 novembre del 1971. Il 17 febbraio 1972 comp\u00ec 80 anni ed usc\u00ec dal novero dei cardinali elettori. In seguito partecip\u00f2 alla terza assemblea ordinaria del Sinodo dei vescovi tenatosi nella Citt\u00e0 del Vaticano dal 27 settembre al 26 ottobre del 1974, alla quarta assemblea ordinaria del Sinodo dei vescovi tenutosi nella Citt\u00e0 del Vaticano dal 30 settembre al 29 ottobre del 1977 e alla quinta assemblea ordinaria del Sinodo dei vescovi tenutasi nella Citt\u00e0 del Vaticano dal 26 settembre al 25 ottobre del 1980. Il perdurante rifiuto di papa Paolo VI e di papa Giovanni Paolo II di riconoscergli il titolo patriarcale rese talvolta tese le sue relazioni con la Santa Sede.\nMorte e funerale.\nMor\u00ec nel suo appartamento all'Universit\u00e0 cattolica ucraina a Roma nella tarda mattinata di venerd\u00ec 7 settembre 1984 per una polmonite. Prima di partire per il suo viaggio apostolico in Canada, papa Giovanni Paolo II visit\u00f2 la sua camera ardente allestita presso la basilica di Santa Sofia. Le esequie si tennero nello stesso edificio mercoled\u00ec 12 settembre e videro la partecipazione di membri della gerarchia cattolica ucraina guidati dal nuovo arcivescovo maggiore Myroslav Ivan Ljuba\u010divs'kyj. Il giorno successivo venne celebrata una liturgia pontificale solenne di quattro ore con la partecipazione di pi\u00f9 di settecento sacerdoti, dell'arcivescovo maggiore Myroslav Ivan Ljuba\u010divs'kyj, che pronunci\u00f2 l'elogio funebre, di monsignor Miroslav Marusyn, segretario della Congregazione per le Chiese orientali, che parl\u00f2 in italiano, e del cardinale Carlo Confalonieri, decano del Collegio cardinalizio che in rappresentanza del papa pronunci\u00f2 un'eulogia e impart\u00ec l'assoluzione finale. Erano presenti anche Yanoslav Stetsko, leader dell'Organizzazione dei nazionalisti ucraini, e Mykola Livytsky, presidente del Consiglio nazionale ucraino, cos\u00ec come i rappresentanti di diversi partiti politici. Il corpo del cardinale venne inizialmente tumulato nella cripta della basilica di Santa Sofia a Roma. Quando il corpo venne estumulato dal loculo venne trovato incorrotto e quindi posizionato in una bara di vetro nella stessa cripta. Il governo ucraino lo riabilit\u00f2 ufficialmente il 17 aprile 1991. Il suo corpo fu quindi trasferito a Leopoli il 27 agosto 1992 e sepolto nella cripta della cattedrale di San Giorgio, accanto a monsignor Andrej Szeptycki, il 7 settembre successivo.\n\u00c8 in corso la causa per la sua beatificazione.\nInteressi intellettuali.\nNel suo lavoro di ricerca si concentr\u00f2 sul ravvicinamento del pensiero di San Tommaso d'Aquino alle esigenze della teologia orientale. Scrisse una serie di opere dogmatiche sull'importanza della Santissima Trinit\u00e0, sull'origine dello Spirito Santo e sui sacramenti. Scrisse anche libri di argomento storico ed ecumenico. Tra il 1968 e il 1976 tutte le sue opere vennero raccolte e pubblicate dall'Universit\u00e0 cattolica ucraina a Roma.\nCommemorazioni.\nIstituzioni.\nGli sono intitolati sia il seminario dell'arcieparchia di Ternopil'-Zboriv a Velyka Berezovytsia che il collegio comunale di Ternopil'.\nStrade.\nDiverse citt\u00e0 ucraine gli hanno dedicato una strada. Tra esse: Leopoli, Ternopil', Ivano-Frankivs'k e Kolomyia.\nEventi commemorativi.\nLa Chiesa greco-cattolica ucraina dedic\u00f2 l'anno 2002 alla commemorazione del 110\u00ba anniversario della nascita del cardinale Josyp Slipyj. In questa occasione in luglio si svolse un pellegrinaggio a Zarvanytsia che vide la partecipazione di 200 000 pellegrini provenienti da varie parti dell'Ucraina, dal Canada e dagli Stati Uniti d'America.\nIl 22 marzo 2012 il parlamento ucraino emise un ordine per commemorare il 120\u00ba anniversario della nascita del cardinale Josyp Slipyj. Il parlamento sugger\u00ec al governo di istituire un comitato organizzativo che sviluppasse un programma di eventi per onorare l'anniversario a livello statale. Il parlamento propose anche di ripubblicare le opere del cardinale, di organizzare una conferenza a Kiev sul tema \"Il ruolo del patriarca Josyf Slipyj nella creazione dello stato ucraino e nella formazione dell'identit\u00e0 nazionale del popolo ucraino\" e di avviare misure per preservare e restaurare gli oggetti legati alle attivit\u00e0 del cardinale. La Banca nazionale d'Ucraina emise una moneta commemorativa della serie \"ucraini preminenti\" dedicata al cardinale. Il servizio postale ucraino emise un francobollo a lui dedicato.\nPer commemorare il 125\u00ba anniversario della sua nascita il consiglio regionale di Leopoli gli dedic\u00f2 l'anno 2017.\nNella cultura di massa.\nSembra probabile che la storia del cardinale Slipyj abbia ispirato lo scrittore australiano Morris West per il romanzo \"Nei panni di Pietro\". Il protagonista dell'opera \u00e8 Kiril Pavlovich Lakota, arcieparca metropolita di Leopoli, liberato dal premier sovietico dopo diciassette anni in un campo di lavoro siberiano. Egli viene mandato a Roma dove un papa anziano lo crea cardinale. Il pontefice muore, Lakota si ritrova eletta papa e prende il nome di Cirillo.\nNonostante le somiglianze, non \u00e8 chiaro in che misura Morris West si sia ispirato alla figura del cardinale Slipyj o a quella del vescovo Hryhorii Lakota (morto nel 1950 in un gulag) come modello per il suo personaggio. Il libro inizia con una dichiarazione di responsabilit\u00e0: \"Questo \u00e8 un libro di un periodo fittizio, popolato da personaggi fittizi e nessun riferimento \u00e8 destinato a qualsiasi persona vivente, sia nella Chiesa che fuori di essa\". Secondo l'editore, \"Nei panni di Pietro\" \u00e8 stato scritto tra il marzo del 1961 e l'agosto del 1962, quindi prima della liberazione di monsignor Slipyj.\nLa novit\u00e0 di un papa ucraino al tempo della crisi dei missili di Cuba e della guerra fredda ebbe molto successo e il \"New York Times\" lo inser\u00ec nella lista dei best seller. Occup\u00f2 anche la prima posizione nella classifica dei best seller della rivista \"Publishers Weekly\". Il successo del libro diede maggiore fama anche a monsignor Slipyj.\nLa versione cinematografica del romanzo, \"L'uomo venuto dal Kremlino\", nelle sale nel 1968, vide Anthony Quinn nei panni di papa Cirillo e Laurence Olivier in quelli del premier militare Piotr Ilyich Kamenev. Ricevette la nomina a due Premi Oscar.\nAlcuni considerano oggi \"Nei panni di Pietro\" come anticipatore di quindici anni dell'elezione a papa del cardinale Karol J\u00f3zef Wojty\u0142a, il primo pontefice slavo e proveniente da una nazione comunista. Venne notata anche la similitudine dei nomi di Kiril/Karol.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "539210", "revid": "838137", "url": "https://it.wikipedia.org/wiki?curid=539210", "title": "Maximilian Joseph Gottfried Sommerau Beeckh", "text": "Biografia.\nNacque a Vienna, il 21 dicembre 1769.\nFu ordinato presbitero il 10 settembre 1797. Svolse il suo ministero a Vienna e nei dintorni. Il 27 agosto 1813 fu nominato canonico non residente del capitolo della cattedrale di Olomouc; dal 1815 canonico residente.\nIl 21 novembre 1836 il capitolo della cattedrale di Olomouc lo elesse successore del defunto arcivescovo Ferdinand Maria von Chotek. L'elezione fu confermata da papa Pio IX il 19 maggio 1837 e fu consacrato vescovo il 18 giugno dello stesso anno dal vescovo di Brno Franz Grindl.\nPapa Pio IX lo elev\u00f2 al rango di cardinale nel concistoro del 30 settembre 1850. Mor\u00ec prima che gli fosse conferito un titolo cardinalizio.\nMor\u00ec il 31 marzo 1853 all'et\u00e0 di 83 anni.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "539211", "revid": "3732", "url": "https://it.wikipedia.org/wiki?curid=539211", "title": "Giovanni Soglia Ceroni", "text": "Biografia.\nOrigini familiari e anni giovanili.\nGiovanni Francesco Bartolomeo Soglia nacque da Giovacchino e Anna Braga. La famiglia Soglia apparteneva a un'antica consorteria formata da diversi casati della valle del Senio. Il centro ideale di essa era la Rocca di Ceruno. Tutte le famiglie che si riconoscevano nella consorteria portavano il doppio cognome, aggiungendo \u201cCeroni\u201d (o Ceruno) al proprio.\nEntr\u00f2 nel seminario di Imola gi\u00e0 con una buona preparazione nelle lettere latine. Ma al seminario i suoi studi preferiti furono in diritto. Sotto la guida dello zio sacerdote, fu iscritto all'Universit\u00e0 di Bologna, dove si laure\u00f2 in filosofia; nell'anno 1800 il vescovo di Imola, Barnaba Chiaramonti, fu eletto papa col nome di Pio VII. Il suo segretario era uno zio del Soglia, Giovanni Braga, che segu\u00ec il pontefice neoeletto a Roma. Lo zio invit\u00f2 il nipote a trasferirsi nell'Urbe: cos\u00ec avvenne e il Soglia consegu\u00ec a Roma la laurea in teologia e in diritto.\nNella Curia pontificia.\nDopo aver completato gli studi fu introdotto alla Corte pontificia. Ordinato sacerdote nell'Urbe nel 1803, ebbe poco tempo dopo l'incarico di cappellano privato del papa.\nNella notte tra il 5 e il 6 luglio 1809 Pio VII fu tratto in arresto dai francesi e condotto a Savona, dove rimase confinato e guardato a vista. Chiese ai francesi di poter avere un assistente spirituale e un segretario personale. Fece i nomi del cardinale Bartolomeo Pacca e di monsignor Soglia. Egli fu quindi ammesso ad incontrare Pio VII prigioniero. Cur\u00f2 la corrispondenza del pontefice; ma il papa lo scelse soprattutto per ottenere, nella sua qualit\u00e0 di giurista, preziosi consigli su come rispondere alle indebite pressioni di Napoleone.\nIl piano riusc\u00ec, infatti Napoleone non ottenne alcuna concessione dal pontefice. Dopo diciotto mesi per\u00f2 i francesi, non essendo riusciti a sopraffare la volont\u00e0 Pio VII, pur anziano ed ammalato, addossarono la colpa ai suoi due collaboratori. Li punirono rinchiudendoli nel Forte di Fenestrelle in Piemonte. Dopo alcuni mesi Soglia fu anche processato; risult\u00f2 innocente, ma dovette accettare di prendere residenza a non meno di 100 leghe da Savona (ovvero 480\u00a0km). Soglia scelse immediatamente come destinazione il suo paese natale, Casola.\nFu raggiunto dalla notizia della liberazione del pontefice nel febbraio 1814. Dopo aver incontrato Pio VII ad Imola il 2 aprile, lo segu\u00ec fino a Roma, dove si trasfer\u00ec nuovamente. Fu stretto collaboratore del pontefice: suo consigliere, messo e persino rappresentante nei casi in cui Pio VII non poteva muoversi a causa dell'et\u00e0 avanzata. Ricevette due incarichi: elemosiniere apostolico e docente di testo canonico all'Universit\u00e0 La Sapienza. Fu amato da molti dei suoi allievi. Per il suo paese natale istitu\u00ec due educandati. Port\u00f2 a Casola i frati francescani, per istruire i giovani di sesso maschile, e le Maestre Pie di Santa Dorotea, per le fanciulle. I due conventi furono fondati ex novo e quasi completamente finanziati a sue spese.\nFu vicino a Pio VII fino agli ultimi giorni. Papa Chiaramonti, che si fidava ciecamente di lui, non sottoscrisse il proprio testamento finch\u00e9 non l'ebbe fatto leggere a Soglia Ceroni. Morto Pio VII ed eletto Leone XII, il Soglia fece parte nel 1823 della commissione che elabor\u00f2 un piano di riforma dell'istruzione pubblica. L'anno seguente il pontefice istitu\u00ec una nuova congregazione per attuare la riforma stessa (bolla \"Quod divina sapientia\", 28 agosto 1824 istitutiva della Congregazione degli studi) e nomin\u00f2 come segretario dell'organismo Soglia Ceroni. In seguito fu nominato arcivescovo titolare di Efeso (1826). Sul piano culturale va segnalata la sua lunga amicizia con l'Abate Antonio Rosmini, frequentato assiduamente negli anni del suo soggiorno romano. Rosmini tenne una delle sue prime conferenze sul comunismo su invito del Soglia Ceroni.\nDopo il breve pontificato di Pio VIII (1829-1830), Soglia Ceroni ricevette nuovi importanti incarichi da Gregorio XVI (1830-1846). Fu nominato Segretario della Congregazione dei vescovi e regolari (1834), consultore di quella degli affari ecclesiastici straordinari, dell'Indice e del Sant'Uffizio. Nel concistoro del 12 febbraio 1838 il pontefice gli confer\u00ec il titolo onorifico di Patriarca di Costantinopoli dei Latini e lo cre\u00f2 cardinale presbitero dei Santi Quattro Coronati (pubblicato il 18 febbraio 1839). Insieme alla porpora fu nominato vescovo di Osimo e Cingoli. Si trasfer\u00ec quindi nelle Marche, dove rimase negli anni successivi. Iniziare un ministero pastorale a sessant'anni non era cosa consueta a quei tempi. Prese possesso della diocesi il 25 marzo 1839.\nVescovo di Osimo e Cingoli.\nLe sue opere nelle due diocesi furono molteplici: diede il massimo incitamento alle Scuole catechistiche per i fanciulli dei ceti popolari, costitu\u00ec le Conferenze di San Vincenzo, finanzi\u00f2 l'istituzione di scuole serali per gli adulti analfabeti, affid\u00f2 a una comunit\u00e0 di suore l'incarico di gestire un educandato per fanciulle. Si occup\u00f2 poi della formazione dei seminaristi: tracci\u00f2 un nuovo indirizzo di studi, potenziando il latino (che cominciava ad essere usato sempre meno) e compose un manuale di diritto pubblico (\"Institutiones iuris publici ecclesiastici\") e uno di diritto privato (\"Institutionum iuris privati\") per la formazione giuridica dei futuri sacerdoti.\nNon gli sfuggirono le esigenze materiali delle anime che ebbe in cura: provvide alle bonifiche dei fondi rustici, al rinnovo e ampliamento delle case coloniche, fu di stimolo ai proprietari terrieri per far disciplinare i corsi delle acque irrigue. Le sue alte relazioni gli diedero modo di reperire i finanziamenti per dotare e ampliare l\u2019ospedale civile e l'ospizio degli anziani.\nAl conclave del 1846 vot\u00f2 per il vescovo d'Imola Mastai Ferretti, che conosceva personalmente. Nello scrutinio della mattina del 15 giugno ottenne due voti diretti. L'indomani Mastai Ferretti fu eletto con il nome di Pio IX.\nUn anno a Roma come Segretario di Stato.\nNel 1848 papa Pio IX lo richiam\u00f2 da Osimo per affidargli (con Breve del 4 giugno) l'incarico di Segretario di Stato in sostituzione del cardinale Orioli, malato. \nPer pochi mesi, da maggio a novembre, Soglia Ceroni ricopri la carica di Segretario di Stato e di Presidente del Consiglio dei ministri. Uno dei ministri del suo governo fu l'osimano principe Annibale Simonetti.\nDopo l'assassinio del ministro dell'Interno Pellegrino Rossi, rassegn\u00f2 le dimissioni. Il 24 novembre 1848 papa Pio IX part\u00ec da Roma: Soglia Ceroni non segu\u00ec il pontefice a Gaeta ma torn\u00f2 a Osimo, da dove il 29 novembre successivo present\u00f2 formalmente le dimissioni da Segretario di Stato.\nIl ritorno ad Osimo.\nGli ultimi anni della vita del cardinal Soglia furono spesi per il bene della sua diocesi. Nel 1853 Osimo fu colpita dalla carestia. Il cardinale diede ordine di aprire i magazzini dell'episcopio per aiutare i bisognosi. Opere di carit\u00e0 si ripeterono nel 1855, quando diversi paesi della diocesi furono colpiti da un'epidemia di colera.\nCon atto testamentario don\u00f2 tutto quello che aveva alla diocesi e volle essere sepolto ad Osimo. Mor\u00ec il 12 agosto 1856 all'et\u00e0 di 76 anni.\nGenealogia episcopale.\nLa genealogia episcopale \u00e8:"}
{"id": "539212", "revid": "838137", "url": "https://it.wikipedia.org/wiki?curid=539212", "title": "Paolo Giuseppe Solaro", "text": "Biografia.\nNacque a Szeben, ora citt\u00e0 rumena chiamata Sibiu, il 24 gennaio 1743.\nFu vescovo di Aosta dal 1784 al 1803.\nPapa Pio VII lo elev\u00f2 al rango di cardinale nel concistoro del 23 settembre 1816.\nMor\u00ec a Torino il 9 settembre 1824 all'et\u00e0 di 81 anni.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "539213", "revid": "838137", "url": "https://it.wikipedia.org/wiki?curid=539213", "title": "Francisco de Sol\u00eds Folch de Cardona", "text": "Biografia.\nNacque a Salamanca il 16 febbraio 1713 da Jos\u00e9 de Sol\u00eds y Gante e Josefa Folch de Cardona.\nPapa Benedetto XIV lo elev\u00f2 al rango di cardinale nel concistoro del 5 aprile 1756.\nMor\u00ec il 21 marzo 1775 all'et\u00e0 di 63 anni.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:\nOnorificenze.\nCavaliere dell'Ordine Militare di Calatrava"}
{"id": "539214", "revid": "986213", "url": "https://it.wikipedia.org/wiki?curid=539214", "title": "Juan Soldevilla y Romero", "text": "Biografia.\nPapa Benedetto XV lo elev\u00f2 al rango di cardinale nel concistoro del 15 dicembre 1919.\nFu assassinato dal gruppo anarchico \"Los Solidarios\" di Francisco Ascaso e Buenaventura Durruti.\nLa sua salma fu inumata nella Basilica di Nostra Signora del Pilar a Saragozza.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "539215", "revid": "93556", "url": "https://it.wikipedia.org/wiki?curid=539215", "title": "Guillaume-Marie-Romain Sourrieu", "text": "Biografia.\nNacque a Aspet il 27 febbraio 1825.\nPapa Leone XIII lo elev\u00f2 al rango di cardinale nel concistoro del 19 aprile 1897.\nMor\u00ec il 16 giugno 1899 all'et\u00e0 di 74 anni.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "539216", "revid": "838137", "url": "https://it.wikipedia.org/wiki?curid=539216", "title": "Fernando de Sousa e Silva", "text": "Biografia.\nNacque a Lisbona il 5 dicembre 1712. Fu ordinato sacerdote il 10 maggio 1739.\nPapa Pio VI lo elev\u00f2 al rango di cardinale nel concistoro del 1\u00ba giugno 1778. Un anno dopo fu nominato patriarca di Lisbona.\nGenealogia episcopale.\nLa genealogia episcopale \u00e8:"}
{"id": "539217", "revid": "986213", "url": "https://it.wikipedia.org/wiki?curid=539217", "title": "Alessandro Spada", "text": "Biografia.\nNacque a Roma il 4 aprile 1787.\nPapa Gregorio XVI lo elev\u00f2 al rango di cardinale nel concistoro del 6 aprile 1835.\nVenne nominato Legato apostolico di Forl\u00ec nel 1840.\nMor\u00ec il 16 dicembre 1843 all'et\u00e0 di 56 anni."}
{"id": "539218", "revid": "2043251", "url": "https://it.wikipedia.org/wiki?curid=539218", "title": "Agostino Spinola Basadone", "text": "Biografia.\nNacque a Genova nel 1597, figlio secondogenito del Duca Ambrogio Spinola e dalla Contessa Giovanna Basadonne.\nPapa Paolo V lo elev\u00f2 al rango di cardinale nel concistoro dell'11 gennaio 1621 e fino alla nomina del cardinale Francesco Barberini, effettuata da Urbano VIII, \u00e8 stato il porporato italiano pi\u00f9 giovane.\nMor\u00ec il 12 febbraio 1649 all'et\u00e0 di 52 anni.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "539219", "revid": "838137", "url": "https://it.wikipedia.org/wiki?curid=539219", "title": "Domenico Spinucci", "text": "Biografia.\nNacque a Fermo il 2 marzo 1739, secondo figlio del conte Giuseppe Spinucci e di Beatrice Vecchi-Buratti. A soli dodici anni, nel 1751, consegu\u00ec la Laurea \"in utroque iure\" presso l'Universit\u00e0 di Fermo; anche in conseguenza delle polemiche che seguirono, nel 1757 si laure\u00f2 nuovamente nello Studio di Bologna.\nIl 25 febbraio 1778 fu nominato vescovo assistente al soglio pontificio da Clemente XIV.\nDal 12 maggio 1777 fu vescovo di Macerata e Tolentino e poi promosso arcivescovo di Benevento il 27 giugno 1796.\nAl \"Monte di Piet\u00e0\" di Benevento lasci\u00f2 ogni sua eredit\u00e0; fu munifico verso la Chiesa, largo con i poveri.\nPapa Pio VII lo elev\u00f2 al rango di cardinale nel concistoro dell'8 marzo 1816.\nMor\u00ec il 21 dicembre 1823 all'et\u00e0 di 84 anni.\nGenealogia episcopale.\nLa genealogia episcopale \u00e8:"}
{"id": "539220", "revid": "110157", "url": "https://it.wikipedia.org/wiki?curid=539220", "title": "Leimiswil", "text": "Leimiswil (toponimo tedesco) \u00e8 una frazione di 398 abitanti del comune svizzero di Madiswil, nel Canton Berna (regione dell'Emmental-Alta Argovia, circondario dell'Alta Argovia).\nStoria.\nGi\u00e0 comune autonomo che si estendeva per 4,6\u00a0km\u00b2 e che comprendeva anche le frazioni di Eichholz, Juckenberg, K\u00e4sershaus, Linden e Lindenholz, il 1\u00ba gennaio 2011 \u00e8 stato accorpato a Madiswil assieme all'altro comune soppresso di Kleindietwil.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nInfrastrutture e trasporti.\nLeimiswil \u00e8 servito dalla stazione di Lindenholz sulla ferrovia Langenthal-Huttwil.\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune."}
{"id": "539221", "revid": "838137", "url": "https://it.wikipedia.org/wiki?curid=539221", "title": "Giuseppe Maria Spina", "text": "Biografia.\nNacque a Sarzana l'11 marzo 1756. Fu ordinato sacerdote il 13 novembre 1796, pochi mesi dopo esser divenuto coadiutore del decano del Tribunale della Segnatura di Giustizia, mons. Pio Antonio Martinez (nato nel 1724), nel corso dello stesso anno.\nIl 10 giugno 1798 fu eletto arcivescovo titolare di Corinto e ricevette l'ordinazione episcopale il 30 settembre dello stesso anno dal cardinale Francisco Antonio de Lorenzana y Butr\u00f3n.\nPapa Pio VII lo nomin\u00f2 cardinale nel concistoro del 23 febbraio 1801 mantenendo, per\u00f2, la nomina \"in pectore\"; fu pubblicato nel concistoro del 29 marzo 1802 del titolo di Sant'Agnese fuori le mura.\nNello stesso anno, il 24 maggio, fu nominato arcivescovo di Genova, incarico che mantenne fino al 13 dicembre 1816.\nDal 1808 al 1814 fu elemosiniere nella corte che il principe Camillo Borghese, insieme alla moglie Paolina Bonaparte, aveva aperto a Torino.\nIl 21 febbraio 1820 fu promosso cardinale vescovo della sede suburbicaria di Palestrina.\nFu legato pontificio:\nIn quanto legato di Forl\u00ec, nella primavera del 1818 approv\u00f2 l'avvio del percorso per la nascita dell'Ateneo Forlivese, ad opera di alcune Accademie cittadine.\nMor\u00ec il 13 novembre 1828 all'et\u00e0 di 72 anni.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "539222", "revid": "838137", "url": "https://it.wikipedia.org/wiki?curid=539222", "title": "Filippo Spinelli", "text": "Biografia.\nPapa Clemente VIII lo elev\u00f2 al rango di cardinale nel concistoro del 9 giugno 1604.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "539223", "revid": "1228162", "url": "https://it.wikipedia.org/wiki?curid=539223", "title": "Filippo Spinola", "text": "Biografia.\nNacque il 1\u00ba dicembre 1535 a Genova. Era il figlio di Agostino Spinola, feudatario di Tassarolo e Pasturana, e di Geronima Doria Albenga.\nIl 17 febbraio 1566 ricevette l'investitura di vescovo di Bisignano, carica che ricopr\u00ec fino al 1569, quando fu eletto vescovo di Nola. Papa Gregorio XIII lo elev\u00f2 al rango di cardinale nel concistoro del 12 dicembre 1583; l'anno seguente fu nominato cardinale presbitero di Santa Sabina. Nel 1585 divenne anche legato apostolico di Perugia e dell'Umbria.\nMor\u00ec a Roma il 20 agosto 1593, all'et\u00e0 di cinquantasette anni.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "539224", "revid": "23390", "url": "https://it.wikipedia.org/wiki?curid=539224", "title": "Ugo Pietro Spinola", "text": "Biografia.\nNacque a Genova il 29 giugno 1791 da Francesco Maria ed Eugenia Pallavicini.\nDal 1823 al 1826 fu delegato apostolico a Macerata. Dal 1828 al 1832 fu nunzio apostolico a Vienna.\nPapa Gregorio XVI lo elev\u00f2 al rango di cardinale nel concistoro del 2 luglio 1832 e fino alla nomina del cardinale Mario Mattei \u00e8 stato il porporato italiano pi\u00f9 giovane..\nFu legato pontificio a Bologna nel 1835 e dal 1841 al 1843. In quell'anno represse i moti di Savigno colpendo duramente gli autori.\nMor\u00ec il 21 gennaio 1858 all'et\u00e0 di 66 anni.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "539225", "revid": "1565034", "url": "https://it.wikipedia.org/wiki?curid=539225", "title": "Marcelo Sp\u00ednola y Maestre", "text": "Fu vescovo di Coria e Malaga e arcivescovo di Siviglia: nel 1885 fond\u00f2 la congregazione delle Ancelle del Divin Cuore. Fu beatificato da papa Giovanni Paolo II nel 1987.\nBiografia.\nNacque a San Fernando il 14 gennaio 1835.\nIl 16 dicembre 1880 fu nominato vescovo ausiliario di Milo ed ausiliario di Siviglia e fu consacrato il 6 febbraio 1881 nella cattedrale di Siviglia dal cardinale Joaqu\u00edn Lluch y Garriga, arcivescovo di Siviglia, assistito da Manuel Mar\u00eda Gonz\u00e1lez y S\u00e1nchez, vescovo di Ja\u00e9n e da Mariano Miguel G\u00f3mez Alguacil y Fern\u00e1ndez, vescovo di Vitoria.\nPapa Pio X lo elev\u00f2 al rango di cardinale nel concistoro dell'11 dicembre 1905, ma non fece a tempo a ricevere la berretta ed il titolo cardinalizio perch\u00e9 mor\u00ec il 20 gennaio 1906 all'et\u00e0 di 71 anni. Il suo monumento funebre si trova nella cappella del \"Dolores\" della Cattedrale di Siviglia.\nIl 29 marzo 1987 fu beatificato da papa Giovanni Paolo II.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "539227", "revid": "339392", "url": "https://it.wikipedia.org/wiki?curid=539227", "title": "Nicol\u00e1s Sp\u00ednola", "text": ""}
{"id": "539228", "revid": "254059", "url": "https://it.wikipedia.org/wiki?curid=539228", "title": "Orazio Spinola", "text": "Biografia.\nNacque a Genova nel 1547.\nFu eletto arcivescovo di Genova il 20 dicembre 1600.\nPapa Paolo V lo elev\u00f2 al rango di cardinale nel concistoro dell'11 settembre 1606 ma ricevette il titolo di San Biagio dell'Anello dieci anni dopo.\nMor\u00ec il 24 giugno 1616.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "539229", "revid": "3732", "url": "https://it.wikipedia.org/wiki?curid=539229", "title": "Dino Staffa", "text": "Biografia.\nNacque in localit\u00e0 Campanile, nella parrocchia di Santa Maria in Fabriago, frazione del comune di Lugo (RA), il 14 agosto 1906.\nOrdinato sacerdote nel Duomo di Imola il 25 maggio 1929, nello stesso anno consegu\u00ec la laurea in teologia. Invitato a completare gli studi canonici a Roma, si iscrisse all'Istituto \"utriusque iuris\" del Pontificio Ateneo di Sant'Apollinare. Nel 1932 consegu\u00ec la laurea \"in utroque iure\" (diritto civile e canonico).\nRimase a Roma, dove lavor\u00f2 nella Congregazione per la Chiesa orientale. Nel 1941 fu nominato docente di diritto canonico alla Pontificia Universit\u00e0 Lateranense. Nel 1944 divenne prelato uditore della Rota Romana.\nIl 18 dicembre 1958 fu nominato segretario della Congregazione dei Seminari e degli Istituti di Studi. Fu eletto arcivescovo titolare di Cesarea di Palestina il 3 settembre 1960 e consacrato il 28 ottobre successivo. Di conseguenza lasci\u00f2 l'incarico nella Rota Romana, per dedicarsi totalmente alla Congregazione dei seminari.\nFu membro della commissione anti-preparatoria del Concilio Vaticano II. Fu prefetto del Supremo tribunale della Segnatura apostolica dal 1969 alla morte.\nPapa Paolo VI lo elev\u00f2 al rango di cardinale nel concistoro del 26 giugno 1967.\nMor\u00ec il 7 agosto 1977 all'et\u00e0 di 71 anni.\nCon il lascito del cardinale venne costruita a Lugo la chiesa di San Gabriele Arcangelo in memoria di un nipote prematuramente scomparso, Gabriele Bartolotti, avvocato, morto durante un'escursione in montagna. All'interno della chiesa, inaugurata il 16 ottobre 1982 ed oggi sede di una parrocchia, sono sepolte le spoglie del porporato, collocate in un sarcofago marmoreo sopra il quale sono poste la statua funebre di bronzo e la lapide commemorativa recante i dati anagrafici, lo stemma cardinalizio e il motto.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "539230", "revid": "287204", "url": "https://it.wikipedia.org/wiki?curid=539230", "title": "Andreas Steinhuber", "text": "Fu nominato cardinale della Chiesa cattolica da papa Leone XIII.\nBiografia.\nNacque a Uttlau l'11 novembre 1824.\nPapa Leone XIII lo elev\u00f2 al rango di cardinale nel concistoro del 18 maggio 1894.\nMor\u00ec il 15 ottobre 1907 all'et\u00e0 di 82 anni."}
{"id": "539232", "revid": "123985020", "url": "https://it.wikipedia.org/wiki?curid=539232", "title": "Coefficiente di sicurezza", "text": "Un coefficiente di sicurezza indica il rapporto fra due grandezze fisiche concettualmente differenti, ma misurabili con gli stessi parametri, essendo un coefficiente un numero puro, adimensionale.\nMolto spesso, in tale rapporto matematico, il numeratore \u00e8 costituito dalla grandezza che agevola la sicurezza, la stabilit\u00e0, la resistenza di un'opera o di un'attivit\u00e0 soggetta a rischio. A denominatore \u00e8 posta l'entit\u00e0 che genera insicurezza, instabilit\u00e0, danno o rottura di un'opera o di un'attivit\u00e0.\nUn coefficiente di sicurezza elevato indica un maggior grado di sicurezza per un certo fenomeno sotto analisi, e in genere comporta maggiori costi e maggiori cautele nella realizzazione.\nUn coefficiente di sicurezza ridotto comporta maggiori rischi e minori spese, ma si devono necessariamente considerare delle limitazioni normative che impediscono l'esagerazione di tale comportamento. L'obiettivo a cui un progettista deve mirare \u00e8 un corretto, dosato e sapiente utilizzo dei coefficienti di sicurezza, a seconda del problema affrontato."}
{"id": "539233", "revid": "92723", "url": "https://it.wikipedia.org/wiki?curid=539233", "title": "Engelbert Sterckx", "text": "Biografia.\nEra il quarto figlio di Guillaume Sterckx, cospicuo proprietario terriero che era stato borgomastro di Ophem e di Barbe Leemans.\nFu arcivescovo di Malines dal 1832 al 1867.\nMentre era vicario generale di Malines fu introdotta la costituzione del Belgio, nazione appena creata. Tale costituzione si fondava sulla libert\u00e0 di coscienza e non riconosceva alla Chiesa nessun privilegio speciale. Solo la sua abile esposizione riusc\u00ec a far tollerare a papa Gregorio XVI con un silenzio molto significativo, l'adesione dei fedeli a quella costituzione, contrariamente a quanto il papa aveva fatto con altre costituzioni contemporanee di altri paesi.\nPapa Gregorio XVI lo elev\u00f2 al rango di cardinale nel concistoro del 13 settembre 1838.\nMor\u00ec il 4 dicembre 1867. Il corpo fu esposto nella cattedrale metropolitana di Mechelen, dove i funerali si svolsero il 10 dicembre e quindi fu sepolto bella stessa cattedrale.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "539234", "revid": "322321", "url": "https://it.wikipedia.org/wiki?curid=539234", "title": "Samuel Alphonsius Stritch", "text": "Biografia.\nNacque a Nashville il 17 agosto 1887, figlio di un \"manager\", Garret Strich, e della di lui consorte Katherine O'Malley; aveva due fratelli e cinque sorelle.\nIl 10 agosto 1921 fu nominato vescovo di Toledo (nell'Ohio, Stati Uniti d'America), sede episcopale che lasci\u00f2 nel 1930 in quanto nominato arcivescovo di Milwaukee.\nNel 1939 venne trasferito nella sede arcivescovile di Chicago, ove rimase fino al 1\u00ba marzo 1958, quando venne nominato pro-prefetto della Congregazione per la Propaganda della Fede.\nPapa Pio XII lo elev\u00f2 al rango di cardinale nel concistoro del 18 febbraio 1946 con il titolo di Sant'Agnese fuori le mura.\nMor\u00ec il 27 maggio 1958 all'et\u00e0 di 70 anni. Nel periodo del suo cardinalato non vi furono conclavi.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "539235", "revid": "98077", "url": "https://it.wikipedia.org/wiki?curid=539235", "title": "Henry Benedict Mary Clement Stuart of York", "text": ""}
{"id": "539236", "revid": "35813", "url": "https://it.wikipedia.org/wiki?curid=539236", "title": "Leo Jozef Suenens", "text": ""}
{"id": "539237", "revid": "125003205", "url": "https://it.wikipedia.org/wiki?curid=539237", "title": "Emmanuel Suhard", "text": "Biografia.\nNacque a Brains-sur-les-Marches il 5 aprile 1874.\nNel 1928 papa Pio XI lo nomin\u00f2 vescovo di Bayeux e, nel 1930, arcivescovo di Reims. Nel concistoro del 16 dicembre 1935 lo elev\u00f2 al rango di cardinale.\nNel 1940 papa Pio XII lo nomin\u00f2 arcivescovo di Parigi.\nConosciuto per le sue idee progressiste, scrisse \"Agonia della Chiesa? Lettera pastorale del 1947 dell'arcivescovo di Parigi\" tradotta in italiano da padre Camillo De Piaz.\nMor\u00ec il 30 maggio 1949 all'et\u00e0 di 75 anni.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "539238", "revid": "322321", "url": "https://it.wikipedia.org/wiki?curid=539238", "title": "\u00c1ngel Suqu\u00eda Goicoechea", "text": "Biografia.\nNacque a Zaldibia il 2 ottobre 1916.\nPapa Giovanni Paolo II lo elev\u00f2 al rango di cardinale nel concistoro del 25 maggio 1985.\nMor\u00ec il 13 luglio 2006 all'et\u00e0 di 89 anni. La salma \u00e8 stata tumulata nella cappella di San Isidoro della cattedrale dell'Almudena.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "539240", "revid": "986213", "url": "https://it.wikipedia.org/wiki?curid=539240", "title": "Domenico Svampa", "text": "Biografia.\nNacque a Montegranaro, nelle Marche (all'epoca nello Stato Pontificio), il 13 giugno 1851 da Paolo e Maria Giuseppa Tarquini Corsi, proprietari terrieri. Il 15 giugno fu battezzato nella Chiesa parrocchiale del SS. Salvatore con il nome di Domenico Antonio.\nLa famiglia Svampa \"nella cittadina manteneva, ben conosciuta e stimata, posizioni di rappresentanza a contatto con le componenti liberali-conservatrici e radicali-progressiste che operavano, si scontravano e si alternavano all'amministrazione comunale(...).\"\nIl futuro cardinale crebbe nel piccolo paese marchigiano insieme al fratello Evasio (pi\u00f9 volte sindaco, assessore e consigliere di Montegranaro nonch\u00e9 giudice conciliatore, spos\u00f2 la nobildonna di Pausula Maria Cristina Bartolazzi) e la sorella Nicolina (che si spos\u00f2 a Montefortino con il nobile possidente Tebaldo Amorosi).\nNel 1861 entr\u00f2 nel Seminario di Fermo, dove nel 1867 conobbe don Giovanni Bosco, venuto a far visita all'arcivescovo Filippo de Angelis. L'arcivescovo di Fermo, infatti, aveva scontato sei anni di carcere coatto a Torino, dopo essere stato tratto in arresto nel 1860 dalle truppe sabaude (conquista delle Marche). Domenico Svampa, seminarista, ebbe l'opportunit\u00e0 di avvicinare don Bosco e di parlargli (27 gennaio 1867). L'incontro venne descritto da don G.B. Francesia (1838-1930) nella sua opera \"Due mesi con d. Bosco a Roma: memorie\".\nLo Svampa nel 1872 vinse il concorso d'ammissione ed entr\u00f2 nel Seminario Pio di Roma, poi accorpato nel 1913 dal Pontificio Seminario Romano Maggiore, insieme ad altri due seminaristi, Roberto Papiri di Montefortino (futuro arcivescovo e principe di Fermo) e Raffaele Astorri (futuro protonotario apostolico e vicario generale di Fermo).\nComp\u00ec gli studi universitari a Roma, dove fu anche ordinato sacerdote nel 1874, nella Basilica di San Giovanni in Laterano, dal cardinale Costantino Patrizi Naro. Dopo un breve periodo passato nella sua terra natale, papa Leone XIII lo chiam\u00f2 ad insegnare al Seminario di Sant'Apollinare.\nNel gennaio 1885 venne nominato padre spirituale delle Dame Francesi del S. Cuore (Societ\u00e0 del Sacro Cuore di Ges\u00f9) nel monastero convitto di Trinit\u00e0 dei Monti.\nL'11 dicembre 1886 venne nominato cameriere segreto soprannumerario di Sua Santit\u00e0\nIl 28 maggio 1887 venne nominato vescovo di Forl\u00ec. Come tale ordin\u00f2, tra gli altri, il venerabile Lino Maupas. A Forl\u00ec, monsignor Svampa \"determin\u00f2 una spinta innovativa nella chiesa locale, favorendo le iniziative caritative e l'ammodernamento dell'insegnamento nel seminario. Il nuovo vescovo mostr\u00f2 infatti una mentalit\u00e0 aperta sia nei confronti del mondo liberale moderato, che con l'area repubblicana e radicale\".\nNel concistoro del 18 maggio 1894 papa Leone XIII lo proclam\u00f2 cardinale destinandolo all'arcidiocesi di Bologna.\nIl 22 giugno ricevette la nomina a cardinale presbitero di Sant'Onofrio e fino alla creazione del cardinale Pietro Maffi, effettuata da Pio X, fu il porporato italiano pi\u00f9 giovane.\nAccolse le pi\u00f9 svariate iniziative. Istitu\u00ec le casse rurali, il giornale cattolico l'\"L'Avvenire d'Italia\", il \u201cPiccolo credito romagnolo\u201d e un istituto d'istruzione per il popolo insieme ai salesiani fondati proprio dal suo caro amico Don Bosco.\nIl 20 febbraio 1897 ottenne il titolo di principe del Sacro Romano Impero, riconosciutogli dalla Real Commissione Araldica per la Romagna.\nIl 14 giugno 1901 pose la prima pietra della chiesa del Sacro Cuore di Ges\u00f9 a Bologna, affidata ai salesiani.\nIl 30 maggio 1903 pubblic\u00f2 la notificazione per la festa del Corpus Domini per compendiare l'enciclica di papa Leone XIII, \"De Sanctissima Eucharistia\".\nNell'agosto dello stesso anno partecip\u00f2 al conclave, durante il quale era uno dei sette cardinali con maggiori probabilit\u00e0 di essere eletto papa, ma un ictus gli paralizz\u00f2 il viso durante le cerimonie di apertura e gli rese difficile parlare, lo afflisse e per questo non fu scelto e vot\u00f2 per il cardinale Sarto, futuro Papa Pio X, il quale lo ricevette in udienza privata in pi\u00f9 occasioni durante le quali, lo Svampa, inform\u00f2 il Papa circa la situazione dei cattolici bolognesi, dei salesiani e dei giornali cattolici.\nIl 22 marzo del 1904 present\u00f2 al pontefice la sua opera \"Vita di S. Serafino da Montegranaro\" e gli parl\u00f2 della venuta del re a Bologna.\nIl cardinale Svampa fu, suo malgrado, precursore della riconciliazione fra Stato Italiano e Chiesa cattolica e si ritrov\u00f2 al centro di un delicatissimo caso diplomatico che cre\u00f2 non poco scalpore in Italia e in Europa.\nIl re d'Italia Vittorio Emanuele III avevo deciso di recarsi in visita a Bologna il 28 aprile 1904; il cardinale, conscio dei rapporti tesi fra Santa Sede e Monarchia, desiderava poter accogliere il re senza contrariare il pontefice, e per tale motiv\u00f2 invi\u00f2 in Vaticano il legale della Curia bolognese (avvocato R. Ambrosini) per chiedere il permesso di ossequiare il monarca italiano. Il papa in persona incoraggi\u00f2 il cardinale Svampa e lo benedisse nel suo intento. Il giorno seguente lo Svampa ricevette l'invito ufficiale per l'incontro con Vittorio Emanuele III dalle mani del duca di Frangito.\nNelle ore successive l'alta nobilt\u00e0 bolognese ed i rappresentanti della classe dirigente organizzarono un banchetto per rendere onore al re e ovviamente l'invito fu esteso anche al cardinale Svampa, il quale accett\u00f2 di partecipare nonostante non avesse ricevuto ancora un'approvazione esplicita dalla Santa Sede. L'unico inconveniente fu che il giorno del banchetto combaciava con un giorno di digiuno e quindi, per non creare disagi al cardinale e agli altri cattolici illustri, si organizz\u00f2 un secondo \"men\u00f9 di magro\". Proprio da questo espediente prese il titolo il libro di Giulio Andreotti, \"Pranzo di magro per il cardinale\" in cui il noto politico della Democrazia Cristiana descrisse con rigore e allo stesso tempo ironia l'incontro fra Domenico Svampa e Vittorio Emanuele III e le reazioni che esso provoc\u00f2.\nPurtroppo la lettera con il negato consenso del Papa arriv\u00f2 in ritardo ed il cardinale partecip\u00f2 al pranzo con il re, suscitando non poco scalpore nei cattolici italiani e bolognesi. Tale evento rappresentava, per il popolo, un chiaro segno di distensione nei rapporti fra Santa Sede e Monarchia; il cardinale stesso ricevette numerosissimi biglietti e lettere di ringraziamento e lode da parte di molte persone legate soprattutto dell'area socialista e progressista e ci\u00f2 non fu ben visto da Roma.\nA nulla valsero le spiegazioni e le scuse del cardinale che, senza alcuno spirito di insubordinazione aveva partecipato al pranzo con il re. Il pontefice in persona riprese il cardinale Svampa scrivendo pi\u00f9 lettere, le pi\u00f9 salienti del 31 maggio: \"Eminentissimo Signor Cardinale, non Le posso nascondere la dolorosa impressione lasciatami dal fatto di Bologna.\" e del 4 giugno: \"Lei aveva istruzioni sufficienti per conoscere che la visita permessa non doveva assumere il carattere solenne delle partecipazioni e degli apparati che l'accompagnarono. Reca poi meraviglia, che riconoscendo Lei stesso di aver creati alla Santa Sede dei seri imbarazzi, non li abbia previsti per non accettare l'invito, e desistere da tutto il resto, che ha eccitato il popolare entusiasmo, che ci ha maggiormente contristati.\".\nL'umiliazione per lo Svampa fu enorme e lo spinse a rassegnare le dimissioni, che non furono per\u00f2 accolte.\nEgli continu\u00f2 il suo ministero sempre pi\u00f9 fiaccato dagli anni, dalla malattia e dai tragici lutti che colpirono la sua famiglia nelle Marche.\nIl cardinale si spense il 10 agosto 1907 lasciando una grandissima eredit\u00e0 spirituale e la grande responsabilit\u00e0 di aver incominciato il lungo processo di riconciliazione fra Stato Italiano e Chiesa cattolica.\nPer tutto ci\u00f2 che fece il New York Times gli dedic\u00f2 ventidue articoli. Alla sua morte scrissero un articolo elogiandolo come grande uomo di pace, pieno di energia e grinta. Altri giornali e autori di libri scrissero delle gesta del cardinale Domenico Svampa.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "539242", "revid": "838137", "url": "https://it.wikipedia.org/wiki?curid=539242", "title": "Arturo Tabera Araoz", "text": "Fu nominato cardinale della Chiesa cattolica da papa Paolo VI.\nBiografia.\nNacque a El Barco de \u00c1vila il 29 ottobre 1903.\nPapa Paolo VI lo elev\u00f2 al rango di cardinale nel concistoro del 28 aprile 1969.\nMor\u00ec il 13 giugno 1975 all'et\u00e0 di 71 anni.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "539243", "revid": "986213", "url": "https://it.wikipedia.org/wiki?curid=539243", "title": "Giovanni Tacci Porcelli", "text": "Biografia.\nNato a Mogliano, in arcidiocesi di Fermo, dal professor Luigi Tacci e Maria Monti Guarnieri, frequent\u00f2 il seminario della diocesi di Tolentino. Ordinato prete nel 1886 per la diocesi di Roma, in giovanissima et\u00e0 venne consacrato vescovo dal cardinale Amilcare Malagola e dal 1895 al 1904 fu vescovo di Citt\u00e0 della Pieve.\nIn seguito fu arcivescovo titolare di Nicea, delegato apostolico a Costantinopoli e vicario per i cattolici di rito latino (1904-1907), nunzio apostolico in Belgio (1907-1911), internunzio nei Paesi Bassi (1911-1916). Fino al 1910 mantenne anche la carica di amministratore della diocesi di Citt\u00e0 della Pieve.\nDal 1916 fu prefetto della Casa Pontificia e dal 1918 prefetto dei Sacri Palazzi.\nIl 10 settembre 1922 fu, insieme al cardinale Vittorio Amedeo Ranuzzi de' Bianchi, il primo cardinale a volare, per recarsi a Loreto a bordo di un Caproni pilotato dal colonnello Armani per un convegno in onore della Madonna di Loreto, patrona degli aviatori.\nDal 1922 al 1927 fu segretario della Congregazione per le Chiese Orientali, in tale veste, nella chiesa romana dei Santi Ambrogio e Carlo, confer\u00ec, il 19 marzo 1925, la consacrazione episcopale a Angelo Giuseppe Roncalli (il futuro papa Giovanni XXIII), arcivescovo titolare eletto di Areopoli, visitatore apostolico in Bulgaria.\nMor\u00ec a Roma il 30 giugno 1928 all'et\u00e0 di 64 anni. Dopo le esequie, la salma venne tumulata nel sacello di Propaganda Fide nel cimitero del Verano.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "539244", "revid": "322321", "url": "https://it.wikipedia.org/wiki?curid=539244", "title": "Placido Maria Tadini", "text": "Biografia.\nNacque a Moncalvo l'11 ottobre 1759.\nEntrato nell'Ordine dei carmelitani dell'Antica Osservanza, fu ordinato sacerdote il 21 settembre 1782.\nEletto vescovo di Biella il 13 agosto 1829, ricevette la consacrazione episcopale il 18 ottobre dello stesso anno, su imposizione delle mani del cardinale Francesco Bertazzoli.\nIl 28 ottobre 1831 fu nominato amministratore apostolico dell'arcidiocesi di Genova, della quale fu eletto arcivescovo il 2 luglio dell'anno successivo.\nPapa Gregorio XVI lo elev\u00f2 al rango di cardinalepresbitero nel concistoro del 6 aprile 1835 assegnandogli il titolo di Santa Maria in Traspontina.\nMor\u00ec a Genova il 22 novembre 1847 all'et\u00e0 di 88 anni.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "539245", "revid": "838137", "url": "https://it.wikipedia.org/wiki?curid=539245", "title": "Paul Yoshigoro Taguchi", "text": "Biografia.\nNacque a Shittsu il 20 luglio 1902.\nPapa Paolo VI lo elev\u00f2 al rango di cardinale nel concistoro del 5 marzo 1973.\nMor\u00ec il 23 febbraio 1978 a Osaka all'et\u00e0 di 75 anni: \u00e8 sepolto nella cattedrale metropolitana della Beata Vergine Maria ad Osaka.\nUna delle sue opere pi\u00f9 rilevanti \u00e8 \"Lo studio della sacra scrittura\".\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "539247", "revid": "986213", "url": "https://it.wikipedia.org/wiki?curid=539247", "title": "Emidio Taliani", "text": "Biografia.\nNacque a Montegallo il 19 aprile 1838.\nNel 1896 fu nominato arcivescovo titolare di Sebastea. Papa Leone XIII lo elev\u00f2 al rango di cardinale nel concistoro del 22 giugno 1903.\nMor\u00ec il 24 agosto 1907 all'et\u00e0 di 69 anni.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "539248", "revid": "986213", "url": "https://it.wikipedia.org/wiki?curid=539248", "title": "Alexandre-Ang\u00e9lique de Talleyrand-P\u00e9rigord", "text": "Biografia.\nNato a Parigi il 18 ottobre 1736, Alexandre-Ang\u00e9lique de Talleyrand-P\u00e9rigord era il quarto degli otto figli di Daniel de Talleyrand-P\u00e9rigord, marchese di Talleyrand, e della sua seconda moglie, Marie-Elisabeth Chamillart de La Suze. Egli era inoltre zio di Charles Maurice de Talleyrand-P\u00e9rigord, vescovo di Autun e futuro ministro degli esteri di Napoleone.\nEgli frequent\u00f2 in giovent\u00f9 il Coll\u00e8ge de La Fl\u00e8che di Parigi per poi passare al seminario di Saint-Sulpice, ove ottenne la licenza in teologia. Frequentando l'Universit\u00e0 di Reims, vi consegu\u00ec la laurea \"in utroque iure\".\nOrdinato sacerdote nel 1761 circa, divenne vicario generale della diocesi di Verdun dal 1761, rimanendo in carica sino al 1766.\nEletto arcivescovo titolare di Traianopoli di Rodope e nominato arcivescovo coadiutore di Reims dal 1\u00ba dicembre 1766, venne consacrato vescovo il 27 dicembre successivo nella cappella del seminario di Saint-Sulpice a Parigi per mano di Charles-Antoine de la Roche-Aymon, arcivescovo di Reims, assistito da Jean de Roquelaure, vescovo di Senlis, e da Joseph de Malide, vescovo di Avranches. Promosso alla sede metropolitana di Reims dal 27 ottobre 1777, fu membro dell'Assemblea del Clero dal 1780 al 1788, divenendo poi anche membro dell'Assemblea dei Notabili nel 1787 e deputato agli Stati Generali del 1789.\nNon accett\u00f2 la Costituzione civile del clero e si rec\u00f2 in esilio volontario in Germania dapprima ad Aquisgrana, poi a Weimar ed infine a Braunschweig. Ad ogni modo non rinunci\u00f2 mai ai propri titoli ecclesiastici e lo fece solo nel 1816. Il conte di Provenza (futuro Luigi XVIII) lo nomin\u00f2 suo rappresentante in Polonia nel 1803 e poi Grande Elemosiniere del Regno di Francia dal 1808. Durante i Cento Giorni del 1814-1815 trov\u00f2 rifugio a Gent. Pari di Francia dal 1815 con la restaurazione borbonica, prese parte ai negoziati per riportare il cattolicesimo in Francia dopo la parentesi rivoluzionaria e napoleonica che aveva compromesso la sorte di molte diocesi.\nCreato cardinale presbitero nel concistoro del 28 luglio 1817, non ricevette mai la berretta n\u00e9 il titolo cardinalizio. Venne trasferito alla sede metropolitana di Parigi il 1\u00ba ottobre 1817.\nMor\u00ec a Parigi il 21 ottobre 1821. La sua salma venne esposta nella cattedrale parigina di Notre-Dame e venne poi sepolta nel coro della stessa, presso la tomba del suo legittimo immediato predecessore, il cardinale Jean-Baptist de Belloy. Il suo cuore venne invece deposto nella basilica di Saint-Remi a Reims.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "539249", "revid": "1123126", "url": "https://it.wikipedia.org/wiki?curid=539249", "title": "Pio Taofinu'u", "text": "Biografia.\nOrdinato sacerdote per la Societ\u00e0 di Maria l'8 dicembre 1954 e consacrato vescovo di Apia il 29 maggio 1968.\nPapa Paolo VI lo elev\u00f2 al rango di cardinale nel concistoro del 5 marzo 1973. \u00c8 stato il primo e, finora, unico cardinale melanesiano.\nNel 1982 vi fu una riorganizzazione delle diocesi dell'Oceania e divenne arcivescovo di Samoa-Apia.\nMor\u00ec ad Apia il 19 gennaio 2006 all'et\u00e0 di 82 anni. \u00c8 sepolto nella cattedrale dell'Immacolata Concezione ad Apia.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "539250", "revid": "986213", "url": "https://it.wikipedia.org/wiki?curid=539250", "title": "Ignazio Gabriele I Tappouni", "text": "Biografia.\nNacque a Mosul il 3 novembre 1879 e fu ordinato sacerdote il 3 novembre 1902.\nConsacrato vicario apostolico di Mardin per i Caldei nel 1912, e arcieparca di Aleppo dei Siri nel 1921. Patriarca di Antiochia dei Siri dal 1929.\nPapa Pio XI lo elev\u00f2 al rango di cardinale nel concistoro del 16 dicembre 1935 e gli confer\u00ec il titolo dei Santi XII Apostoli. L'11 febbraio 1965, a seguito del motu proprio di Paolo VI \"Ad purpuratorum Patrum Collegium\", entr\u00f2 nell'ordine dei cardinali vescovi, rinunciando al titolo.\nMor\u00ec a Beirut il 29 gennaio 1968 all'et\u00e0 di 88 anni.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "539251", "revid": "838137", "url": "https://it.wikipedia.org/wiki?curid=539251", "title": "Manuel Joaqu\u00edn Taranc\u00f3n y Mor\u00f3n", "text": "Biografia.\nNacque a Covarrubias il 20 marzo 1782; studi\u00f2 all'Universit\u00e0 di Valladolid, dove si laure\u00f2 in legge, e all'Universit\u00e0 di Osma, dove nel 1807 complet\u00f2 gli studi di diritto canonico.\nIl 4 ottobre 1847 fu nominato vescovo della diocesi di Cordova e consacrato il 2 gennaio dell'anno successivo. Fu promosso alla sede metropolitana di Siviglia il 3 agosto 1857.\nPapa Pio IX lo elev\u00f2 al rango di cardinale nel concistoro del 15 marzo 1858.\nMor\u00ec il 26 agosto 1862 all'et\u00e0 di 80 anni, senza aver ricevuto la berretta cardinalizia ed il titolo; \u00e8 sepolto nella cattedrale di Siviglia.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "539252", "revid": "287204", "url": "https://it.wikipedia.org/wiki?curid=539252", "title": "Camillo Tarquini", "text": "Biografia.\nNacque a Marta il 27 settembre 1810.\nPapa Pio IX lo elev\u00f2 al rango di cardinale nel concistoro del 22 dicembre 1873.\nMor\u00ec il 15 febbraio 1874 all'et\u00e0 di 63 anni."}
{"id": "539253", "revid": "838137", "url": "https://it.wikipedia.org/wiki?curid=539253", "title": "Elz\u00e9ar-Alexandre Taschereau", "text": "Biografia.\nNacque a Sainte-Marie de la Beauce il 17 febbraio 1820.\nPapa Leone XIII lo elev\u00f2 al rango di cardinale nel concistoro del 7 giugno 1886, primo porporato canadese della storia.\nMor\u00ec il 12 aprile 1898 all'et\u00e0 di 78 anni nella citt\u00e0 di Qu\u00e9bec.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "539254", "revid": "124911006", "url": "https://it.wikipedia.org/wiki?curid=539254", "title": "Ferdinando Taverna", "text": "Biografia.\nNacque a Milano nel 1558, da nobile famiglia, figlio di Cesare Taverna e Antonia Beccaria.\nGrazie agli appoggi del potente zio Mons. Ludovico Taverna (, vescovo di Lodi dal 1579 ma gi\u00e0 titolare di molti incarichi come governatore o nunzio in Italia e all\u2019estero) divenne referendario del tribunale della Segnatura dal 1588 e quindi governatore di Viterbo (1591), poi di Citt\u00e0 di Castello (1595) e di Fermo (1596), collettore e infine nunzio in Portogallo (1596-98), per rientrare in Italia e assumere il governatorato di Roma tra il 30 aprile del 1599 e il 9 giugno del 1604. \nPapa Clemente VIII lo cre\u00f2 cardinale nel concistoro del 9 giugno 1604.\nTra il 1604 e il 1606 fu legato della Marca d'Ancona e governatore di Ascoli Piceno, poi legato in Portogallo, governatore di Viterbo e di Roma.\nIl 16 novembre 1615 fu eletto vescovo di Novara, dove mor\u00ec e fu sepolto. \nGenealogia episcopale.\nLa genealogia episcopale \u00e8:"}
{"id": "539255", "revid": "986213", "url": "https://it.wikipedia.org/wiki?curid=539255", "title": "Scipione Tecchi", "text": "Biografia.\nNacque a Roma il 27 giugno 1854.\nPapa Pio X lo elev\u00f2 al rango di cardinale nel concistoro del 25 maggio 1914.\nMor\u00ec il 7 febbraio 1915 all'et\u00e0 di 60 anni."}
{"id": "539256", "revid": "986213", "url": "https://it.wikipedia.org/wiki?curid=539256", "title": "Federico Tedeschini", "text": "Biografia.\nNacque a Antrodoco il 12 ottobre 1873.\nEntr\u00f2 nel seminario diocesano a 11 anni e vi rimase cinque anni, per passare poi al Seminario Pontificio Romano e, dopo un anno, al Seminario Pio. Qui rest\u00f2 fino al 1900.\nSi laure\u00f2 in filosofia, teologia, diritto canonico e civile. Frequent\u00f2 poi l'Istituto di alta letteratura, fondato da papa Leone XIII.\nIl 15 luglio 1896 fu ordinato sacerdote da Domenico Rinaldi, vescovo di Montefiascone.\nVinse il concorso per teologo della cattedrale di Rieti nel 1898 ed ebbe l'autorizzazione a risiedere in Roma, all'Apollinare, per completare i suoi studi.\nMonsignor Volpini, nel 1900, lo chiam\u00f2 in Vaticano e fu nominato minutante della Segnatura di Stato alle dipendenze di monsignor Della Chiesa.\nDurante il pontificato di papa Pio X (1903 - 1914) Tedeschini fu nominato Cancelliere dei Brevi Apostolici, al quale egli dette un nuovo ordinamento che \u00e8 quello attuale.\nNominato papa Della Chiesa e segretario di Stato il cardinal Domenico Ferrata, fu nominato Sostituto della Segreteria di Stato.\nFu collaboratore di papa Benedetto XV (1914 - 1922) nella preparazione remota della Conciliazione fra Stato e Chiesa.\nNel 1922 fu nominato Nunzio Apostolico a Madrid.\nQuando ricevette la nomina a cardinale, nel 1933, il governo repubblicano spagnolo lo insign\u00ec della Gran Croce di Isabella la cattolica. Prese parte alla soluzione della questione riguardante la Terra Santa e per speciale mandato della Santa Sede, nel 1929, oper\u00f2 la visita apostolica nella Catalogna.\nFu il fondatore dell'Azione Cattolica spagnola.\nRichiam\u00f2 ad Antrodoco (paese di origine in provincia di Rieti) le Figlie di Sant'Anna, alle quali affid\u00f2 oltre l'asilo anche l'assistenza ai poveri e ai malati.\nDon\u00f2 la villa settecentesca, detta \"Mentuccia\", alla Congregazione spagnola dei Figli del Cuore Immacolato di Maria di Antonio Mar\u00eda Claret y Clar\u00e1, per farvi svolgere dai padri un'azione religiosa verso gli abitanti di Antrodoco.\nPapa Pio XI lo elev\u00f2 al rango di cardinale nel concistoro del 16 dicembre 1935.\nNel 1938 venne nominato alla Dataria e, nello stesso anno, anche protettore della Societ\u00e0 Antischiavistica.\nNel 1939 Pio XII lo nomin\u00f2 arciprete della Basilica vaticana.\nNel 1946 celebr\u00f2 il suo 50\u00ba di sacerdozio e il 25\u00ba di episcopato.\nNel 1951 fu eletto vescovo suburbicario di Frascati.\nNel 1952 fu legato del Papa al Congresso eucaristico internazionale di Barcellona.\nFu legato papale nel Per\u00f9 e, nel 1955, presiedette le solenni celebrazioni a Malta.\nAlla fine di giugno 1957 consacr\u00f2 la citt\u00e0 di Frascati e tutta la Diocesi Tuscolana al Sacro Cuore di Ges\u00f9.\nIl Tedeschini chiese a Francisco Franco un titolo nobiliare per il nipote Giovanni Battista Tedeschini Danieli. Nel 1954 fu creato marchese di \"Santa Mar\u00eda de la Almudena\".\nMor\u00ec il 2 novembre 1959, nel palazzo della Dataria in Roma, all'et\u00e0 di 86 anni.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "539257", "revid": "1935652", "url": "https://it.wikipedia.org/wiki?curid=539257", "title": "Gustavo Testa", "text": "Biografia.\nFu delegato apostolico in Egitto dal 1934 al 1948, in Palestina e a Gerusalemme dal 1948 al 1953 e poi nunzio apostolico in Svizzera dal 1953 al 1959. Papa Giovanni XXIII lo elev\u00f2 al rango di cardinale nel concistoro del 14 dicembre 1959.\nPartecip\u00f2 al conclave del 1963 che elesse papa Paolo VI.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "539258", "revid": "47767", "url": "https://it.wikipedia.org/wiki?curid=539258", "title": "Augusto Theodoli", "text": "Biografia.\nNacque a Roma il 18 settembre 1819, membro di una nobile famiglia romana, figlio pi\u00f9 giovane di Giacomo Theodoli e di Maria Camassei. Era parente del cardinale Mario Theodoli. \nDecise di entrare nella vita ecclesiastica dopo una giovinezza turbolenta e spensierata.\nPapa Leone XIII lo elev\u00f2 al rango di cardinale nel concistoro del 7 giugno 1886.\nMor\u00ec il 26 giugno 1892 all'et\u00e0 di 72 anni."}
{"id": "539259", "revid": "92723", "url": "https://it.wikipedia.org/wiki?curid=539259", "title": "Hyacinthe Thiandoum", "text": "Biografia.\nNacque a Poponguine in Senegal il 2 febbraio 1921. Ordinato presbitero il 18 aprile 1949 dall'arcivescovo di Dakar Marcel-Fran\u00e7ois Lefebvre, il 24 febbraio 1962 fu eletto arcivescovo di Dakar.\nPapa Paolo VI lo elev\u00f2 al rango di cardinale nel concistoro del 24 maggio 1976.\nDimessosi all'et\u00e0 di 79 anni nel 2000, mor\u00ec il 18 maggio 2004 all'et\u00e0 di 83 anni. Il cardinale \u00e8 sepolto nella cattedrale di Nostra Signora delle Vittorie, a Dakar.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "539260", "revid": "838137", "url": "https://it.wikipedia.org/wiki?curid=539260", "title": "Henri-Pons de Thiard de Bissy", "text": "Biografia.\nNacque a Pierre-de-Bresse il 25 maggio 1657.\nPapa Clemente XI lo elev\u00f2 al rango di cardinale nel concistoro del 29 maggio 1715.\nMor\u00ec il 26 luglio 1737 all'et\u00e0 di 80 anni.\nGenealogia episcopale.\nLa genealogia episcopale \u00e8:\nLa successione apostolica \u00e8:"}
{"id": "539262", "revid": "986213", "url": "https://it.wikipedia.org/wiki?curid=539262", "title": "L\u00e9on-Benoit-Charles Thomas", "text": "Biografia.\nNacque a Paray-le-Monial il 29 maggio 1826.\nPapa Leone XIII lo elev\u00f2 al rango di cardinale nel concistoro del 16 gennaio 1893.\nMor\u00ec il 9 marzo 1894 all'et\u00e0 di 67 anni.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "539263", "revid": "267975", "url": "https://it.wikipedia.org/wiki?curid=539263", "title": "Francesco Tiberi", "text": "Biografia.\nDi nobile famiglia (era infatti figlio secondogenito di Antonio Tiberi e Teresa Orsini), studi\u00f2 dapprima al Collegio Nazareno di Roma, e poi pass\u00f2 all'Universit\u00e0 della Sapienza, presso cui si addottor\u00f2 \"in utroque iure\" il 17 marzo 1795, giorno in cui ricevette pure la tonsura ecclesiastica. Nel frattempo ebbe l'occasione di fare pratica come aiutante degli avvocati Bernardino Ridolfi (1791-1793) e Nicola Riganti (1793-1794).\nEntr\u00f2 nella prelatura romana come referendario del tribunale della Segnatura Apostolica il 21 maggio 1795, venendo poi nominato consigliere della Sacra Congregazione per le Indulgenze dall'11 luglio di quell'anno. Relatore della Sacra Congregazione per il Buon Governo dal 30 novembre 1800. Coadiutore di Paolo Emilio Petrucci, votante al tribunale della Signatura Apostolica di Grazia e Giustizia, dal 28 marzo 1801, divenne canonico della Basilica di Santa Maria Maggiore a Roma. Ricevette il suddiaconato il 2 novembre 1806. Durante l'occupazione francese di Roma, venne deportato a Piacenza e successivamente nel 1812 a Bastia, in Corsica, per essersi rifiutato di giurare fedelt\u00e0 ai napoleonici. Torn\u00f2 a Roma nel 1814 e riprese le sue funzioni alla signatura apostolica. \nIl primo settembre 1814 prese solennemente possesso, in nome del card. Alessandro Mattei e in veste di uditore generale, della diocesi di Velletri dopo la fine dell'occupazione francese. Protonotario apostolico non partecipante dal 1814, divenne delegato apostolico per la provincia di Macerata e Camerino dal luglio 1815. Uditore della Sacra Rota romana e consultore della Sacra Congregazione dei Riti dal 9 marzo 1816, divenne reggente della Sacra Penitenzieria Apostolica il 10 giugno 1823. Il 9 dicembre 1823, venne nominato membro della commissione di giureconsulti incaricata della revisione del motu proprio del 6 luglio 1816 e partecip\u00f2 all'elaborazione del nuovo codice civile promulgato il 5 ottobre 1824, divenendo poco dopo vice decano degli uditori del Palazzo Apostolico.\nEpiscopato.\nIl 2 ottobre 1826 fu eletto arcivescovo titolare di Atene. Fu ordinato sacerdote nel dicembre dello stesso anno e fu consacrato vescovo il 27 dicembre per mano del cardinale Francesco Saverio Castiglioni. Il 9 gennaio 1827 fu nominato nunzio apostolico in Spagna ed assistente al soglio pontificio.\nCardinalato.\nPapa Gregorio XVI lo elev\u00f2 al rango di cardinale \"in pectore\" nel concistoro del 30 settembre 1831. Fu pubblicato il 2 luglio 1832, giorno in cui fu anche nominato vescovo di Jesi, con titolo personale di arcivescovo. Il 1\u00ba agosto 1834 ricevette il titolo di Santo Stefano al Monte Celio.\nIl 18 maggio 1836 rinunci\u00f2 alla reggenza della diocesi di Jesi. Il 22 febbraio 1837 divenne prefetto del Supremo Tribunale della Segnatura Apostolica.\nMor\u00ec a Roma il 28 ottobre 1839 e la sua salma venne esposta nella chiesa di San Lorenzo in Damaso per poi venire sepolta nella chiesa del suo titolo.\nGenealogia episcopale.\nLa genealogia episcopale \u00e8:"}
{"id": "539264", "revid": "1123126", "url": "https://it.wikipedia.org/wiki?curid=539264", "title": "Thomas Tien Ken-sin", "text": "Biografia.\nNacque a Chantsui il 24 ottobre 1890 da Kilian Tien Ken-sin e Maria Yang.\nPapa Pio XII lo elev\u00f2 al rango di cardinale nel concistoro del 18 febbraio 1946, il che fa di Ken-Sin il primo porporato nato in Cina.\nMor\u00ec a Chiayi il 24 luglio 1967 all'et\u00e0 di 76 anni.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "539266", "revid": "1123126", "url": "https://it.wikipedia.org/wiki?curid=539266", "title": "Alexandru Todea", "text": "Biografia.\nAlexandru Todea nacque a Teleac il 5 giugno 1912 ed era il tredicesimo dei sedici figli di Gheorghe e Maria Todea, due contadini.\nFormazione e ministero sacerdotale.\nComp\u00ec gli studi primari nel suo villaggio natale e a C\u0103cuci, il paese natale della madre, non lontano da Teleac, e quelli secondari a Reghin. Studi\u00f2 poi al Liceo San Basilio di Blaj. Nel 1933, nella sessione di giugno, super\u00f2 l'esame di maturit\u00e0.\nNell'autunno del 1933 fu ammesso all'Accademia di Teologia di Blaj nel primo anno. Dopo un anno di studi, nell'autunno del 1934, monsignor Vasile Suciu lo invi\u00f2 a studiare al Pontificio Collegio Urbano a Roma. Studi\u00f2 filosofia per anno e teologia per cinque anni.\nL'11 dicembre 1938 fu ordinato suddiacono e diacono per l'arcieparchia di F\u0103g\u0103ra\u0219 e Alba Iulia nella cappella del Collegio Pio-Romeno a Roma da monsignor Iuliu Hossu.\nIl 25 marzo 1939, festa dell'Annunciazione, fu ordinato presbitero per l'arcieparchia di F\u0103g\u0103ra\u0219 e Alba Iulia nella cappella del Collegio Pio-Romeno a Roma da monsignor Aleksandr Evreinov. Nel 1940, al termine degli studi, difese la sua tesi per il dottorato in teologia intitolata \"Dottrina del Millennio, trattato esegetico-dogmatico\" avendo come relatore padre Pietro Parente.\nNel 1940 torn\u00f2 in patria per assumere l'incarico di segretario personale di monsignor Alexandru Nicolescu che morir\u00e0 poco dopo. L'anno successivo divenne professore di religione presso la Scuola normale per insegnanti e poi al liceo per ragazzi \"Basilio\" e in altre scuole a Blaj. Insegn\u00f2 religione, latino e italiano. Parlava correntemente anche la lingua francese. Dal 1945 fino all'ottobre del 1948 fu parroco e protopope di Reghin. Durante questo periodo fu arrestato pi\u00f9 volte dalle autorit\u00e0 comuniste.\nMinistero episcopale.\nDopo l'arresto dei vescovo greco-cattolici e la soppressione della Chiesa greco-cattolica rumena da parte del regime comunista vennero segretamente ordinati due vescovi. Il 30 novembre 1948 fu ordinato Ioan Ploscaru e il 6 marzo 1949 Ioan Dragomir.\nIl 4 luglio 1950 papa Pio XII lo nomin\u00f2 vescovo titolare di Cesaropoli. La sua nomina venne suggerita da monsignor Pietro Parente, suo relatore di tesi. Ricevette l'ordinazione episcopale in segreto il 19 novembre successivo nella cappella del battistero della cattedrale di San Giuseppe a Bucarest dal vescovo titolare di Ceramussa Joseph Schubert. Oltre a loro due era presente solo padre George Gutiu. La Securitate apprese presto dell'ordinazione del nuovo vescovo.\nDopo la consacrazione, monsignor Todea continu\u00f2 a vivere a Reghin e a essere attivo nella Chiesa clandestina. Il 31 gennaio 1951 fu nuovamente arrestato e portato nel quartier generale della Securitate a Reghin. Venne successivamente trasferito a T\u00e2rgu Mure\u0219, poi nella sede del Ministero dell'interno a Bucarest e infine a Jilava dove fu interrogato per tredici mesi. Al processo, celebrato il 15 febbraio 1952, il pubblico ministero chiese per lui la pena di morte. Il tribunale militare di Bucarest lo condann\u00f2 ai lavori forzati a vita. Il 28 febbraio 1952 fu trasferito nel carcere di Sighetu Marma\u021biei dove erano gi\u00e0 incarcerati tutti gli altri vescovi greco-cattolici, ad eccezione di monsignor Vasile Aftenie, morto in prigionia il 10 maggio 1950. In carcere aveva il compito di pulire il corridoio e altri luoghi. Nel 1964, in base all'amnistia concessa ai detenuti politici e dopo aver passato quattordici anni nel pi\u00f9 duro carcere comunista, fu graziato, rilasciato e posto agli arresti domiciliari.\nNel mese di agosto del 1971 offici\u00f2 a Solov\u0103stru il funerale di suo zio, un evento a cui parteciparono circa quattromila persone, secondo i documenti della Securitate. Il protopope ortodosso di Reghin Mihai Ciobanu, contrario alla ripresa dell'attivit\u00e0 pastorale di monsignor Todea, disse: \"Io lo mando da dove \u00e8 venuto [in prigione].\nIl 14 marzo 1986 la Conferenza episcopale greco-cattolica tenne un incontro segreto, lo elesse suo capo e lo comunic\u00f2 alla Santa Sede. Dopo la rivoluzione del 1989 la Chiesa greco-cattolica rumena pot\u00e9 uscire dalla clandestinit\u00e0. Il 22 dicembre dello stesso anno riottenne la piena libert\u00e0. Aveva trascorso sedici anni in carcere e ventisette anni agli arresti domiciliari durante il periodo del regime comunista. Venne riconfermato capo della Chiesa greco-cattolica rumena. Il 12 marzo 1990 la Santa Sede pubblic\u00f2 la sua condizione di vescovo.\nIl 14 marzo 1990 papa Giovanni Paolo II lo nomin\u00f2 arcieparca metropolita di F\u0103g\u0103ra\u0219 e Alba Iulia. Dallo stesso giorno al 1994 fu presidente della Conferenza episcopale della Romania.\nIl 28 giugno 1991 papa Giovanni Paolo II lo cre\u00f2 cardinale e gli assegn\u00f2 il titolo di Sant'Atanasio a Via Tiburtina.\nIl 5 giugno 1992, giorno del suo ottantesimo compleanno, divenne cardinale non elettore e perse la possibilit\u00e0 di partecipare a un futuro conclave. Lo stesso anno fu colpito da un ictus che lo lasci\u00f2 semi paralizzato e in sedia a rotelle.\nIl 20 luglio 1994 papa Giovanni Paolo II accett\u00f2 la sua rinuncia al governo pastorale dell'arcieparchia per motivi di salute.\nPartecip\u00f2 all'VIII assemblea generale ordinaria del Sinodo dei vescovi che ebbe luogo nella Citt\u00e0 del Vaticano dal 30 settembre al 28 ottobre 1990 sul tema \"La formazione dei sacerdoti nelle circostanze attuali\" e alla I assemblea speciale del Sinodo dei vescovi per l'Europa che ebbe luogo nella Citt\u00e0 del Vaticano dal 28 novembre al 14 dicembre 1991. Durante la XVIII congregazione generale del sinodo del 1990, il 12 ottobre, monsignor Todea prese la parola davanti ai pdri sinodali commuovendo tutti per il racconto inedito di una vita votata totalmente al servizio di Dio e del prossimo fino al martirio. Per dieci minuti interrotti da spontanei e calorosi applausi egli disse quanto aveva nel cuore: \"Parlo a nome di una Chiesa, ramo della Chiesa Cattolica, che si chiama Chiesa Romena Unita con Roma. Il rito di questa Chiesa \u00e8 il rito bizantino greco tradotto in lingua romena. I preti di questo rito possono essere celibatari oppure possono sposarsi prima dell'ordinazione. Dal punto di vista geografico \u00e8 un'isola nell'oceano dell'Ortodossia. Parlo in nome della Chiesa che nel 1948 fu messa fuori legge dal partito comunista con la complicit\u00e0 della Chiesa Ortodossa romena, perch\u00e9 non voleva accettare la loro decisione: rinunciare al Capo della Chiesa, cio\u00e8 al Papa. Parlo di una Chiesa martire, che ha vissuto 16 anni di prigione. Durante questo periodo, dei 12 vescovi che aveva, 5 sono morti in prigione, 2 nei monasteri ortodossi come prigionieri, e 2 dopo la liberazione con la salute rovinata. Sono ancora morti molti sacerdoti e fedeli, che tutti insieme hanno subito 1000 anni di prigione. Parlo in nome di una Chiesa la quale ha perso le chiese, ma ha trasformato le celle delle prigioni in tante e tante cappelle ed ha aperto i seminari nelle Catacombe romene del ventesimo secolo. La nostra preoccupazione principale \u00e8 stata l'educazione dei giovani che volevano avvicinare questa Chiesa perseguitata. Durante il tempo della persecuzione furono ordinati circa 200 sacerdoti\". Monsignor Todea inform\u00f2 i padri sinodali sulla preoccupazione avuta nei riguardi dei seminari sia in prigione, sia nella clandestinit\u00e0. \"Adesso, in relativa libert\u00e0 compiamo sforzi per aprire tre accademie di teologia. I giovani desiderano conoscere a fondo i capisaldi della dottrina cattolica e la dottrina di San Tommaso su 'De Passionibus'\".\nFece parte della segreteria generale del Sinodo dei vescovi dal 1990 al 1994. Fu membro onorario dell'Accademia rumena dal 1992 alla morte.\nMor\u00ec nell'ospedale di T\u00e2rgu Mure\u0219 alle 16 del 22 maggio 2002 all'et\u00e0 di 89 anni. \u00c8 sepolto nella cripta della cattedrale della Santissima Trinit\u00e0 a Blaj.\nNumismatica.\nIn data 29 ottobre 2012 la Banca nazionale della Romania mise in circolazione una moneta commemorativa dal valore nominale di 10 lei per commemorare il centesimo anniversario della nascita del cardinale Alexandru Todea. La moneta \u00e8 in argento 999, a prova di qualit\u00e0, pesa 31103 grammi e ha un diametro \u00e8 di 37\u00a0mm. La moneta \u00e8 di forma circolare e ha una tiratura di 500 esemplari.\nSul dritto \u00e8 incisa l'immagine della cattedrale della Santissima Trinit\u00e0 a Blaj, il valore nominale \"10 LEI\", lo stemma della Romania e, lungo il bordo della moneta, l'anno di emissione \"2012\" e la scritta \"ROMANIA \u0219i CATEDRALA SF. TREIME, BLAJ\".\nSul rovescio della medaglia \u00e8 inciso il ritratto del cardinale Alexandru Todea, le date \"1912\" e \"2002\" e la scritta \"CARDINALUL ALEXANDRU TODEA\".\nPur essendo rivolta ai collezionisti, la moneta pu\u00f2 circolare liberamente.\nOgni esemplare \u00e8 confezionato in una capsula in metacrilato trasparente ed \u00e8 accompagnata da un libretto di serie con testi in rumeno, inglese e francese. Il libretto include un certificato di autenticit\u00e0 numerato e firmato dal governatore della Banca nazionale della Romania e dal cassiere capo.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "539267", "revid": "322321", "url": "https://it.wikipedia.org/wiki?curid=539267", "title": "Franti\u0161ek Tom\u00e1\u0161ek", "text": "Biografia.\nNacque a Stud\u00e9nka il 30 giugno 1899. Ordinato sacerdote il 5 luglio 1922 e fu inviato a Olomouc. Il 13 ottobre 1949 fu consacrato vescovo e gli venne assegnata la sede titolare di Buto e contestualmente nominato vescovo ausiliare di Olomouc, nomina che non fu resa pubblica a causa della persecuzione religiosa da parte delle autorit\u00e0 del reg\u00ecme comunista cecoslovacco.\nDal 1951 al 1954 il reg\u00ecme lo fece internare in un campo di lavoro forzato. Nel febbraio 1965 fu nominato amministratore apostolico dell'arcidiocesi di Praga poich\u00e9 l'arcivescovo della citt\u00e0, Josef Beran, andando a Roma a ricevere la porpora cardinalizia, non sarebbe pi\u00f9 potuto rientrare nel paese per ordine del governo comunista cecoslovacco.\nNominato arcivescovo di Praga dal 1977, mantenne la carica fino alle sue dimissioni, avvenute nel 1991. Ebbe sempre un atteggiamento di cauto ma deciso confronto con il governo comunista cecoslovacco, che contrastava la religione e la Chiesa cattolica. Per tale motivo definito anche 'il cardinale di ferro'. In tal senso anticip\u00f2 con il suo atteggiamento la Rivoluzione di Velluto del 1989 quando i paesi del Patto di Varsavia videro sciogliersi i legami ed i vincoli con l'ex Unione Sovietica, in modo molto spontaneo e senza violenze.\nPapa Paolo VI lo cre\u00f2 cardinale in pectore nel concistoro del 24 maggio 1976 e lo pubblic\u00f2 nel concistoro del 27 giugno 1977. \u00c8 stato uno degli ecclesiastici che si \u00e8 spinto a dichiarare apertamente parere favorevole circa le apparizioni mariane di Me\u0111ugorje. Fu il cardinale elettore pi\u00f9 anziano nei due conclavi del 1978. \u00c8 deceduto il 4 agosto 1992 all'et\u00e0 di 93 anni a Praga ed oggi riposa nella cappella arcivescovile della cattedrale di San Vito.\nConclavi.\nIn qualit\u00e0 di membro del Sacro collegio Franti\u0161ek Tom\u00e1\u0161ek partecip\u00f2 a due conclavi:\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "539268", "revid": "122358409", "url": "https://it.wikipedia.org/wiki?curid=539268", "title": "Michelangelo Tonti", "text": "Biografia.\nNacque a Rimini nel 1566.\nPapa Paolo V lo elev\u00f2 al rango di cardinale nel concistoro del 24 novembre 1608.\nMor\u00ec il 21 aprile 1622 all'et\u00e0 di 56 anni.\nGenealogia episcopale.\nLa genealogia episcopale \u00e8:\nLa successione apostolica \u00e8:"}
{"id": "539269", "revid": "986213", "url": "https://it.wikipedia.org/wiki?curid=539269", "title": "Giulio Tonti", "text": "Biografia.\nNacque a Roma il 9 dicembre 1844. Ricevette la Cresima il 17 agosto 1856. Comp\u00ec gli studi al Seminario romano, ottenendovi i dottorati in filosofia, teologia e ambe leggi.\nFu ordinato sacerdote il 21 dicembre 1867 e fu professore di teologia e vicerettore del Pontificio ateneo urbaniano De Propaganda Fide fino al 1879. Divenne un officiale della Sacra Congregazione per gli affari ecclesiastici straordinari prima di prestare servizio come auditore della nunziatura in Francia (1879-1882) e in Portogallo (1882-1892). Nel contempo fu elevato al rango di Cameriere Segreto di Sua Santit\u00e0.\nL'11 luglio 1892 fu nominato delegato apostolico per la Repubblica Dominicana, Haiti e il Venezuela e arcivescovo titolare di Samo da papa Leone XIII. Ricevette l'ordinazione episcopale il 25 luglio dello stesso anno dalle mani del cardinale Vincenzo Vannutelli (co-consacranti i vescovi Michele Zezza di Zapponeta e Augusto Berlucca). In seguito fu nominato amministratore apostolico di Port-au-Prince e delle Gona\u00efves il 24 febbraio 1893 e arcivescovo titolare di Sardes il 15 luglio seguente.\nDivenne infine arcivescovo di Port-au-Prince, conservando l'amministrazione della diocesi di Les Gona\u00efves, il 1\u00ba ottobre 1894. Fu poi nominato nunzio in Brasile e arcivescovo titolare di Ancira il 23 agosto 1902 e nunzio in Portogallo il 4 ottobre 1906. Il 25 ottobre 1910 si dimise dal suo incarico diplomatico in Portogallo come conseguenza della rivoluzione e fece ritorno a Roma.\nPapa Benedetto XV lo elev\u00f2 al rango di cardinale come \"prima creatura\" nel concistoro del 6 dicembre 1915, conferendogli il titolo dei Santi Silvestro e Martino ai Monti. Successivamente fu nominato prefetto della Sacra Congregazione per i Religiosi il 13 febbraio 1917, divenendo anche un membro del Consiglio per l'Amministrazione del Patrimonio della Sede Apostolica il 21 maggio dello stesso anno.\nMor\u00ec l'11 dicembre 1918 a Roma all'et\u00e0 di 74 anni. \u00c8 sepolto nel sepolcreto del capitolo di San Pietro al Cimitero del Verano.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "539270", "revid": "84184", "url": "https://it.wikipedia.org/wiki?curid=539270", "title": "Juan de Torquemada", "text": "Biografia.\nEntrato tra i Domenicani, si afferm\u00f2 come il pi\u00f9 insigne teologo del suo tempo e come difensore del principio di autorit\u00e0 pontificia. Papa Eugenio IV lo elev\u00f2 al rango di cardinale nel concistoro del 18 dicembre 1439 e lo invi\u00f2 come ambasciatore presso Carlo VII di Francia per persuaderlo a concludere la pace con gli Inglesi. Fu vescovo di Cadice dal 1440 al 1442, di Orense dal 1442 al 1445 e nel 1463, di Le\u00f3n dal 1460 al 1463. Papa Callisto III lo promosse alla sede suburbicaria di Palestrina, e Pio II a quella di Sabina. Nel 1460 istitu\u00ec a Roma, presso la chiesa conventuale di Santa Maria sopra Minerva, l'arciconfraternita della SS. Annunziata, al fine di provvedere di dote le fanciulle povere. Partecip\u00f2 al Concilio di Basilea (1431-1449) schierandosi tra quanti si opponevano all'Immacolata Concezione. Nel 1456 fu nominato primo abate commendatario di Subiaco. Mor\u00ec il 26 settembre 1468 all'et\u00e0 di 80 anni.\nGenealogia episcopale.\nLa genealogia episcopale \u00e8:"}
{"id": "539272", "revid": "933835", "url": "https://it.wikipedia.org/wiki?curid=539272", "title": "Cosimo de Torres", "text": "Biografia.\nNacque a Roma nel 1584 dal marchese Giovanni de Torres e Giulia Mattei, della famiglia Papareschi.\nPapa Gregorio XV lo elev\u00f2 al rango di cardinale nel concistoro del 5 settembre 1622.\nFu arcivescovo di Monreale dal 1634 al 1642.\nMor\u00ec il 1\u00ba maggio 1642 all'et\u00e0 di 58 anni.\nFu sepolto nella basilica di San Pancrazio, a Roma, vicino al tumolo del cardinale Ludovico III de Torres, suo zio.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "539273", "revid": "287204", "url": "https://it.wikipedia.org/wiki?curid=539273", "title": "Antonio Tosti", "text": "Fu nominato cardinale della Chiesa cattolica da papa Gregorio XVI.\nBiografia.\nAntonio Tosti nacque a Roma il 4 ottobre 1776.\nDopo essere stato Prelato domestico di Sua Santit\u00e0, papa Gregorio XVI lo elev\u00f2 al rango di cardinale \"in pectore\" il 12 febbraio 1838. Nel concistoro del 18 febbraio 1839 fu nominato pubblicamente cardinale ed inoltre gli venne concesso il titolo cardinalizio di San Pietro in Montorio dal 10 aprile 1863 fino al 20 marzo 1866. \nDal 1830 fu presidente dell'Ospizio Apostolico: grazie al suo operato, l'Istituto fu riorganizzato come scuola di arti e mestieri, in cui i giovani ospiti furono istruiti nelle migliori tecniche artistiche: incisione, fusione in rame, scultura, pittura, tessitura dei filati, decorazione a stucco e mosaico, musica e stampa.\nIl 15 agosto 1849 ospit\u00f2 ad Albano il filosofo Antonio Rosmini.\nFu Tesoriere Generale della Reverenda Camera Apostolica dal 1834. Nel 1846 partecip\u00f2 al conclave in cui si elesse papa Pio IX. Dal 13 gennaio 1860 al 1866 fu bibliotecario della Biblioteca Apostolica Vaticana. \nMor\u00ec il 20 marzo 1866."}
{"id": "539274", "revid": "986213", "url": "https://it.wikipedia.org/wiki?curid=539274", "title": "Stanislas-Arthur-Xavier Touchet", "text": "Biografia.\nNacque a Soliers il 13 novembre 1848.\nPapa Pio XI lo elev\u00f2 al rango di cardinale nel concistoro dell'11 dicembre 1922.\nMor\u00ec il 23 settembre 1926 all'et\u00e0 di 77 anni.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "539275", "revid": "1935652", "url": "https://it.wikipedia.org/wiki?curid=539275", "title": "Luigi Traglia", "text": "Biografia.\nNato a Albano Laziale il 3 aprile 1895, fu alunno dell'Almo collegio Capranica in Roma e studi\u00f2 presso la Pontificia Universit\u00e0 Gregoriana e la Pontificia Universit\u00e0 Lateranense.\nVenne ordinato sacerdote, il 10 agosto 1917, dal cardinale vicario Basilio Pompilj, iniziando ben presto a collaborare con vari uffici della Curia romana.\nVenne nominato, il 16 gennaio 1928 cameriere segreto soprannumerario, il 18 agosto 1930 assessore e sottopromotore della Fede presso la Sacra Congregazione dei Riti, il 22 febbraio 1932 prelato domestico, infine, il 17 settembre 1936, prelato uditore della Sacra Romana Rota.\nPio XI lo elesse, il 20 dicembre 1936, arcivescovo titolare di Cesarea di Palestina e vicegerente della diocesi di Roma.\nRicevette la consacrazione episcopale il 6 gennaio 1937 nella basilica di San Giovanni in Laterano dal cardinale vicario Francesco Marchetti Selvaggiani, coadiuvato da mons. Domenico Spolverini, arcivescovo titolare di Larissa di Tessalia e rettore del Pontificio Seminario Romano Maggiore, e da mons. Angelo Calabretta, vescovo di Noto.\nSuccessivamente divenne anche canonico lateranense e, il 7 ottobre 1953, assistente al Soglio pontificio.\nMorto il cardinale Marchetti Selvaggiani nel 1951, collabor\u00f2 con il nuovo vicario di Roma, il cardinale Clemente Micara, venendo creato cardinale da Giovanni XXIII, nel concistoro del 28 marzo 1960, del titolo di Sant'Andrea della Valle, e nominato, lo stesso giorno, pro-vicario generale della diocesi di Roma.\nPartecip\u00f2 a tutte le sessioni del Concilio Ecumenico Vaticano II e prese parte al Conclave del 1963.\nFu pro-presidente della Conferenza Episcopale Italiana dal 12 agosto 1964 al 31 agosto 1965.\nAlla morte del cardinale Micara, Paolo VI lo nomin\u00f2, il 30 marzo 1965, suo cardinale vicario, ufficio che ricopr\u00ec per meno di tre anni, in quanto vi rinunzi\u00f2, il 9 gennaio 1968, venendo nominato, il 13 dello stesso mese, cancelliere di Santa Romana Chiesa e optando, il 28 aprile 1969, per il titolo di San Lorenzo in Damaso, tradizionalmente assegnato al cancelliere di S.R.C. Rinunzi\u00f2 a questo ufficio il 7 febbraio 1973, pochi giorni prima dell'abolizione di tale carica.\nDivenne cardinale vescovo del titolo suburbicario di Albano il 15 marzo 1972, sottodecano del Sacro Collegio dei Cardinali il 24 dello stesso mese e decano il 7 gennaio 1974, unendo al titolo di Albano quello di Ostia. Il 12 dicembre seguente, in qualit\u00e0 di decano, ricevette il pallio da papa Paolo VI.\nMor\u00ec in Roma il 22 novembre 1977.\n\u00c8 sepolto nella basilica di San Lorenzo in Damaso.\nNegli anni in cui fu vicegerente della diocesi di Roma, poi pro-vicario, di Roma confer\u00ec l'ordinazione sacerdotale a numerosi seminaristi, italiani e stranieri; tra di essi un buon numero divenne successivamente vescovo, alcuni anche cardinale.\nQuesti ultimi sono: Agnelo Rossi, Julius August D\u00f6pfner, Giovanni Canestri (che poi consacrer\u00e0 anche vescovo), Salvatore Pappalardo, Ernesto Corripio y Ahumada, Ra\u00fal Francisco Primatesta, Mario Revollo Bravo, Marco C\u00e9, Serafim Fernandes de Ara\u00fajo, Jozef Tomko, Eduardo Mart\u00ednez Somalo, Alexandre do Nascimento, Andrea Cordero Lanza di Montezemolo, Camillo Ruini, William Henry Keeler, Audrys Juozas Ba\u010dkis, Se\u00e1n Baptist Brady.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "539276", "revid": "287204", "url": "https://it.wikipedia.org/wiki?curid=539276", "title": "Maria-Thaddeus von Trauttmansdorf Wiensberg", "text": "Biografia.\nNacque a Graz il 28 maggio 1761, rampollo di un ramo collaterale della nobile famiglia austriaca dei Trauttmansdorff. Era figlio del conte Weikhard Joseph Trauttmansdorf-Weinsberg e di sua moglie, la contessa Maria Anna Wurmbrand-Stuppach.\nComp\u00ec i propri studi al liceo di Graz (dove approfond\u00ec la conoscenza degli studi umanistici e della filosofia), passando poi al Collegio Teutonico di Roma dove studi\u00f2 teologia nel 1780, per poi passare al Pontificio Ateneo di Sant'Apollinare dove si addottor\u00f2 in teologia il 12 agosto 1782. Frequent\u00f2 infine l'Imperial Collegio di Pavia dove venne influenzato da due suoi professori giansenisti: Pietro Tamburini e Giuseppe Zola. Deciso a intraprendere la carriera ecclesiastica, gi\u00e0 dal 25 luglio 1780 aveva ricevuto gli ordini minori, il suddiaconato il 30 maggio 1782 ed infine il diaconato il 14 giugno 1783.\nNominato canonico non residente del capitolo della cattedrale di Olomouc dal 13 giugno 1783, venne ordinato sacerdote il 20 dicembre 1783 a Graz. Assegnato come parroco a J\u00e4gerndorf, in Slesia, fu quindi curato a Holleschau in Moravia nel 1785 dove colse l'occasione per studiare la lingua ceca. Fu in quegli anni che le sue visioni teologiche cambiarono radicalmente ed egli decise di abbandonare il giansenismo; nominato canonico residente a Olomouc dal 19 novembre 1793, divenne arciprete del medesimo capitolo poco dopo. Nel 1793 venne nominato vescovo di Trieste, ma prima di ricevere la conferma del papa, l'imperatore Francesco I del Sacro Romano Impero lo destin\u00f2 alla sede di Hradek Kr\u00e1lov\u00e9, il 30 agosto 1794.\nEletto vescovo di Hradek Kr\u00e1lov\u00e9, in Boemia, dal 1\u00ba luglio 1795, venne consacrato l'8 settembre di quello stesso anno nella chiesa di San Maurizio a Krom\u011b\u0159\u00ed\u017e, per mano di Anton\u00edn Theodor Hrab\u00ec von Colloredo-Waldsee, arcivescovo di Olomouc, assistito da Karl Godefried von Rosenthal, vescovo titolare di Cafarnao e vescovo ausiliare a Olomouc, e da Johann Prokop von Schaffgotsch, vescovo di Ceske Budejovice. Nominato consigliere privato dell'imperatore nel 1806. Venne prescelto quale nuovo arcivescovo di Olomouc dal capitolo di quella cattedrale il 26 novembre 1811.\nPapa Pio VII lo elev\u00f2 al rango di cardinale nel concistoro del 23 settembre 1816 ma non ricevette mai il titolo e la berretta rossa. L'imperatore gli concesse la gran croce dell'Ordine imperiale di Leopoldo nel 1817.\nMor\u00ec il 20 gennaio 1819 a Vienna e venne sepolto nella cattedrale di Olomouc.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "539277", "revid": "838137", "url": "https://it.wikipedia.org/wiki?curid=539277", "title": "Johann Joseph von Trautson", "text": "Biografia.\nDopo gli studi teologici sostenuti alla \"Sapienza\" di Roma (ove ottenne il dottorato in teologia il 9 aprile 1723 ed il dottorato \"in utroque iure\" il 27 ottobre di quello stesso anno), Johann Joseph von Trautson venne ordinato sacerdote il 26 settembre 1728 e divenne dapprima canonico a Salisburgo e poi a Passavia e Breslavia e prevosto di Ardagger.\nIl 7 dicembre 1750 venne nominato arcivescovo coadiutore di Vienna e dopo la morte dell'arcivescovo Sigismund von Kollonitz, ottenne il governo dell'arcidiocesi il 17 maggio 1751.\nMaria Teresa lo nomin\u00f2 professore di scienze filosofiche e teologiche all'Universit\u00e0 di Vienna e divenne rettore della nuova universit\u00e0, che sorse al posto dell'antica Accademia Austriaca delle Scienze.\nPoco prima della propria morte, il 5 aprile 1756 venne nominato cardinale, ma senza mai ottenere un titolo cardinalizio. Alla sua morte venne sepolto nella cripta dei vescovi di Vienna.\nGenealogia episcopale.\nLa genealogia episcopale \u00e8:"}
{"id": "539278", "revid": "124425950", "url": "https://it.wikipedia.org/wiki?curid=539278", "title": "Giuseppe Luigi Trevisanato", "text": "Biografia.\nNacque alla Giudecca, nella parrocchia di Sant'Eufemia, da Giuseppe e Anna Maria Forcellato, ma ancora bambino si trasfer\u00ec a Santo Stefano, nel sestiere di San Marco. Viste le ristrettezze familiari, il padre lo mand\u00f2 a lavorare giovanissimo presso la bottega di un droghiere e durante questa esperienza conobbe mons. Luigi Angeli, parroco di Santo Stefano, che lo aiut\u00f2 ad entrare in seminario.\nStudente promettente di filosofia e teologia, ancor prima di essere ordinato fu avviato all'insegnamento della grammatica presso la quarta umanit\u00e0. Il 13 marzo 1824 fu ordinato sacerdote dal patriarca Giovanni Ladislao Pyrker e il 19 marzo successivo, giorno di San Giuseppe, celebr\u00f2 la sua prima messa.\nFu nominato cardinale da Papa Pio IX durante il concistoro del 16 marzo 1863.\nCome patriarca di Venezia, carica che ricopr\u00ec dal 1862 alla morte, si ritrov\u00f2 ad operare in un periodo molto delicato, tra gli ultimi anni della dominazione austriaca in Veneto e l'unione al Regno d'Italia. Si prodig\u00f2 particolarmente nell'aiutare i patrioti arrestati dagli Austriaci, dimostrando tuttavia prudenza ed equilibrio.\nFu inoltre un esperto orientalista. La sua passione per le lingue e la cultura asiatica lo port\u00f2 a stringere una cordiale amicizia con il rabbino della comunit\u00e0 ebraica di Venezia.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "539279", "revid": "838137", "url": "https://it.wikipedia.org/wiki?curid=539279", "title": "Gaetano Trigona e Parisi", "text": "Biografia.\nNacque a Piazza Armerina il 2 giugno 1767 dai baroni di Sant'Andrea.\nFu nominato vescovo di Caltagirone il 21 dicembre 1818 e fu consacrato il 24 gennaio dell'anno successivo. Promosso alla sede metropolitana di Palermo il 15 aprile 1833.\nPapa Gregorio XVI lo elev\u00f2 al rango di cardinale nel concistoro del 23 giugno 1834 e ricevette la berretta dalle mani del re Ferdinando II durante i festeggiamenti per Santa Rosalia all'interno della Cappella Palatina.\nNella cura dell'Arcidiocesi di Palermo gli si devono, in particolar modo, l'amministrazione dei beni della Mensa Arcivescovile e del Seminario (di cui restaur\u00f2 la biblioteca).\nMor\u00ec il 5 luglio 1837 all'et\u00e0 di 70 anni a causa dell'epidemia di colera che aveva colpito la citt\u00e0; fu sepolto nel convento di Baida.\nGenealogia episcopale.\nLa genealogia episcopale \u00e8:"}
{"id": "539281", "revid": "986213", "url": "https://it.wikipedia.org/wiki?curid=539281", "title": "Luigi Tripepi", "text": "Biografia.\nNacque a Cardeto il 21 giugno 1836, figlio di don Antonino Tripepi e di donna Margherita Manuardi.\nFu Prefetto dell'Archivio Segreto Vaticano dal 19 settembre 1892 al maggio 1894 e Sostituto alla Segreteria di Stato dal 1896 al 1901 quando \nPapa Leone XIII lo elev\u00f2 al rango di cardinale nel concistoro del 15 aprile, assegnandogli la diaconia di Santa Maria in Domnica il 18 luglio 1901. Partecip\u00f2 al conclave da cui usc\u00ec il 4 agosto 1903 papa Pio X, Giuseppe Sarto. Dal 7 gennaio 1903 fino al decesso fu Prefetto della Congregazione dei Riti.\nMor\u00ec il 29 dicembre 1906, a Roma, all'et\u00e0 di 70 anni.\nFu uno tra i pi\u00f9 acuti apologeti della Chiesa cattolica nell'Ottocento e scrisse circa duecento opere (anche in latino e greco) sui pi\u00f9 disparati argomenti: teologia, storia, filosofia, esegesi, dogmatica e morale.\nLa sua fama si diffuse in tutto il mondo, grazie anche ai prestigiosi incarichi conferitigli dai pontefici."}
{"id": "539282", "revid": "963244", "url": "https://it.wikipedia.org/wiki?curid=539282", "title": "Joseph Marie Trinh-nhu-Khu\u00ea", "text": "Biografia.\nNacque a Trang-Du\u00ea l'11 dicembre 1898.\nPapa Paolo VI lo elev\u00f2 al rango di cardinale nel concistoro del 24 maggio 1976.\nPartecip\u00f2 ai due conclavi del 1978 che elessero prima Giovanni Paolo I e poi Giovanni Paolo II. Fu il primo cardinale vietnamita.\nMor\u00ec il 27 novembre 1978 all'et\u00e0 di 79 anni per un attacco di cuore.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "539283", "revid": "838137", "url": "https://it.wikipedia.org/wiki?curid=539283", "title": "\u0160t\u011bp\u00e1n Trochta", "text": "Biografia.\nNacque a Francova Lhota il 26 marzo 1905.\nRicevette l'ordinazione sacerdotale a Torino, ove aveva compiuto gli studi presso l'Istituto Filosofico Salesiano, il 29 giugno 1932, divenendo membro della Societ\u00e0 salesiana di San Giovanni Bosco. Inviato in Moravia, dovette presto interrompere la sua attivit\u00e0 didattica ed organizzativa a seguito dell'occupazione nazista della Cecoslovacchia. Dopo l'attentato a Reinhard Heydrich, Governatore nazista del Protettorato di Boemia e Moravia, fu arrestato dalla Gestapo, sottoposto a tortura ed inviato al Campo di sterminio di Terezin e successivamente a quello di Mauthausen, dal quale scamp\u00f2 miracolosamente alla morte.\nNel 1947 fu consacrato vescovo e gli fu assegnata la diocesi di Litom\u011b\u0159ice. Tuttavia il reg\u00ecme comunista cecoslovacco gli imped\u00ec di fatto l'attivit\u00e0 episcopale fino a che, nel 1953, fu arrestato dai Servizi di Sicurezza della Cecoslovacchia con le accuse di spionaggio e di \"attivit\u00e0 antistatale\" e condannato a vent'anni di carcere. Amnistiato nel 1960, fu liberato dal carcere ma gli fu vietata ogni attivit\u00e0 pastorale.\nPapa Paolo VI lo elev\u00f2 al rango di cardinale in pectore nel concistoro del 1969, ma la nomina venne poi resa pubblica solo nel concistoro del 5 marzo 1973.\nMor\u00ec il 6 aprile 1974 all'et\u00e0 di 69 anni.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "539284", "revid": "986213", "url": "https://it.wikipedia.org/wiki?curid=539284", "title": "Luigi Trombetta", "text": "Biografia.\nNacque a Civita Lavinia il 3 febbraio 1820.\nPapa Leone XIII lo elev\u00f2 al rango di cardinale nel concistoro del 18 giugno 1899.\nMor\u00ec il 17 gennaio 1900 all'et\u00e0 di 79 anni."}
{"id": "539285", "revid": "486946", "url": "https://it.wikipedia.org/wiki?curid=539285", "title": "Diocesi di Cassano", "text": ""}
{"id": "539286", "revid": "767487", "url": "https://it.wikipedia.org/wiki?curid=539286", "title": "Gabriel Trejo y Paniagua", "text": "Biografia.\nNacque a Casas de Mill\u00e1n nel 1562.\nPapa Paolo V lo elev\u00f2 al rango di cardinale nel concistoro del 2 dicembre 1615.\nDal giugno 1625 all'aprile 1628, fu arcivescovo di Salerno. In seguito venne destinato alla sede di Malaga.\nMor\u00ec il 12 febbraio 1630 all'et\u00e0 di 68 anni.\nSuccessione apostolica.\nLa successione apostolica \u00e8:"}
{"id": "539287", "revid": "767487", "url": "https://it.wikipedia.org/wiki?curid=539287", "title": "Faster Pussycat", "text": "I Faster Pussycat sono una band sleaze/hair metal formata a Los Angeles nel 1986 prendendo il nome dal cult movie \"Faster, Pussycat! Kill! Kill!\", diretto da Russ Meyer nel 1965.\nMusicalmente traggono ispirazione da diversi gruppi hard rock, rock &amp; roll, glam rock e Punk rock come Rolling Stones, Aerosmith, Sex Pistols, New York Dolls, Kiss, Hanoi Rocks e altri. Diventarono presto tra i maggiori esponenti dello sleaze glam metal assieme a Guns N' Roses e L.A. Guns.\nStoria.\nI Faster Pussycat si formarono nel 1986 a Hollywood, durante il boom del glam metal dei fine anni ottanta. La prima formazione comprendeva Taime Downe alla voce, (che era il co-proprietario del famoso club di Los Angeles chiamato Cathouse), Brent Muscat e Greg Steele alla chitarra, Kelly Nickels al basso (ex L.A. Guns), e Mark Michals alla batteria. Il gruppo firm\u00f2 un contratto con l'Elektra Records nel dicembre 1986, e si aprirono cos\u00ec le porte per il successo.\nLa strada del successo.\nLa band realizz\u00f2 la sua prima produzione \"Faster Pussycat\" nel 1987 e venne prodotto da Ric Browde, gi\u00e0 produttore dei Poison. Il disco vedeva al basso il neoentrato Eric Stacy al posto di Nickels che abbandon\u00f2 a causa di un incidente in moto. L'album venne pubblicato lo stesso anno in cui i Guns N' Roses pubblicarono il famosissimo album \"Appetite for Destruction\", le due band cos\u00ec parteciparono insieme ad un tour di successo nel Regno Unito nello stesso anno. Anche se i \"GNR\" riscossero pi\u00f9 successo dei Faster Pussycat, soprattutto nelle vendite dell'album, la band riusc\u00ec comunque a riscuotere un notevole successo, seguirono cos\u00ec parecchi videoclip promozionali del primo album per canzoni come \"\"Cathouse\", \"Bathroom Wall\" and \"Don't Change That Song\". Negli Stati Uniti la band partecip\u00f2 a tour con importanti gruppi della scena come Alice Cooper, David Lee Roth e Mot\u00f6rhead.\nTaime, assieme al suo amico, e futuro VJ di MTV Headbanger's Ball, Riki Rachtmen, apr\u00ec un club sulla Sunset Strip chiamato The Cathouse, che la band utilizz\u00f2 come salaprove e dove suonavano ogni volta che tornavano dai concerti.\nDurante questo periodo la band partecip\u00f2 al documentario \"\" (1988). Questo documentario descriveva la scena heavy metal della Los Angeles dei tardi anni 80 e non solo, e i Faster Pussycat furono uno dei gruppi intervistati assieme a molti altri come gli Aerosmith, Poison, i Kiss, Alice Cooper, Megadeth, Lizzy Borden, London, Lemmy Kilmister, Tuff.\nUn anno dopo, la band registr\u00f2 l'album di maggior successo, \"Wake Me When It's Over\". Ricevettero il disco d'oro, e l'album vendette molto bene, soprattutto grazie al singolo \"House Of Pain\". Vennero anche prodotti dei videoclip per le tracce \"House Of Pain\" e \"Poison Ivy\".\nIl giorno prima del tour Europeo per l'album nel 1990 con gli Almighty e Dangerous Toys, il batterista Mark Michals venne arrestato a Omaha, Nebraska, per aver tentato di spedire eroina per posta alla sua stanza d'hotel, e successivamente venne cacciato dalla band. Frankie Banali dei Quiet Riot, si offr\u00ec per sostituire Michals durante il tour, successivamente venne arruolato dal gruppo Brett Bradshaw come batterista a tempo indeterminato. Seguirono tour negli Stati Uniti con i Kiss e i M\u00f6tley Cr\u00fce.\nNel 1990, la band registr\u00f2 la reinterpretazione di Carly Simon \"You're So Vain\" per una compilation chiamata \"\"\". Venne anche girato un video di questo brano, dove Taime Downe appariva per la prima volta con i capelli scuri. Il brano venne pi\u00f9 tardi incluso nel EP \"Belted, Buckled and Booted\" del 1992, che conteneva anche singolo \"Nonstop To Nowhere\", \"\"Too Tight\" e \"Charge Me Up\".\nIl declino e lo scioglimento.\nIl terzo album \"Whipped!\" del 1992 aveva un sound pi\u00f9 cupo, diverso dai lavori precedenti e dal classico stile del gruppo. L'album non ebbe successo, anche a causa del declino del Glam metal, soppiantato dall'ondata Grunge. I videoclip promozionali \"Body Thief\" e \"Nonstop To Nowhere\"\" vennero trasmessi per un breve periodo. La band venne scaricata inoltre dalla Elektra Records nel 1992, e si sciolse cos\u00ec l'anno seguente, suonando per l'ultima volta insieme, il 6 di luglio del 1993 in Giappone.\nDopo lo scioglimento.\nDopo lo scioglimento dei Faster Pussycat Taime si spost\u00f2 a Chicago per collaborare con i Pigface. Poco dopo egli torn\u00f2 a Los Angeles e form\u00f2 la industrial rock band assieme anche a Kyle Kyle dei Bang Tango chiamata The Newlydeads, con cui egli pubblicher\u00e0 diversi album.\nBrent Muscat cerc\u00f2 alcuni lavori occasionali per tirare avanti. Dopo alcuni anni cominci\u00f2 a dedicarsi nuovamente alla musica partecipando al nuovo progetto di Phil Lewis (ex L.A. Guns), i \"The Liberators\" nel 1998 e i \"Bubble\" con l'ex bassista delle Vixen Share Pedersen, fino al 1999. Egli raggiunse anche gli L.A. Guns nel 2000 per un tour estivo con cui registr\u00f2 anche due tracce live che vennero poi pubblicate nel cover album \"Rips the Covers Off\" (2004). Tuttavia egli rest\u00f2 con i Bubble fino al 2001 quando i Faster Pussycat si riunirono. Mantenendo l'attivit\u00e0 con il gruppo, egli si dedic\u00f2 ad alcuni progetti paralleli come i \"Sinthetics\" nel 2001 e in una band con l'ex batterista dei Guns N' Roses Steven Adler chiamato inizialmente \"Suki Jones\", progetto poi rinominato come Adler's Appetite.\nLa reunion.\nNello stesso 2001 Downe, pubblica a nome dei Faster Pussycat la raccolta \"\"Between the Valley of the Ultra Pussy\" con pezzi remixati in stile industrial rock, includendo anche la reinterpretazione dei Kiss \"I Was Made For Loving You\". Brent Buscat e Greg Steele intrapresero un'azione legale nei confronti di Downe in quanto pubblic\u00f2 l'album senza consultare gli altri membri. Essi vinsero la causa e vennero invitati e rientrare nella band. La neonata band era formata da Taime Downe (voce), Brent Muscat (chitarra), Greg Steele (chitarra), e in aggiunta tre membri del gruppo di Downe, i The Newlydeads, Xristian Simon (chitarra), Danny Nordahl (basso) (ex The Throbs), e Chad Stewart (batteria) (Nordahl e Stewart suonarono anche nei Motochrist).\nLa band apr\u00ec un concerto estivo da spalla ai Poison e Cinderella al \"Hollyweird World Tour 2002\". Nel 2005 Muscat viene colpito da un cancro alla lingua ed i Faster Pussycat continuarono il progetto sostituendolo temporaneamente con Eric Griffin dei Murderdolls, partecipando ad alcuni tour negli Stati Uniti. Muscat si lament\u00f2 del fatto accusando Downe di aver mentito sulle sue condizioni, e di aver nascosto il vero motivo per cui il chitarrista non avrebbe raggiunto la band, non contattandolo. Questa fu una delle prime liti interne nate tra diversi membri della band. Muscat afferm\u00f2 poi di aver cercato di ricontattare Downe e Steele per ricomporre la band, ma non ricevette mai risposta.\nNel 2006, Taime Downe, con un'altra formazione, o meglio con la formazione dei The Newlydeads pubblicher\u00e0 dopo 14 anni il quarto album sotto il nome di Faster Pussycat, pur rimanendo l'unico membro originario. L'album, intotlato \"The Power and the Glory Hole\"\" presenta un sound pi\u00f9 moderno e con influenze elettroniche. Downe venne successivamente accusato dai membri originali della band di aver pubblicato l'album a nome dei Faster Pussycat senza permesso. Sempre secondo i vecchi membri, Downe avrebbe dovuto pubblicare l'album sotto il nome della sua band attuale, i \"The Newlydeads\", poich\u00e9 la formazione che registr\u00f2 l'album era effettivamente la formazione dei The Newlydeads, e lo stesso stile dell'album si rifaceva molto allo stile industrial rock della band di Downe.\nDiverbi e nuova Reunion dei Pussycat.\nNel frattempo Muscat ottiene il 100% dei diritti per il nome del gruppo, e riforma i Faster Pussycat senza Taime Downe. Muscat assieme agli altri due membri originali Eric Stacy (basso) e Brett Bradshaw (batteria), venne affiancato dal nuovo singer Kurt Frohlich e dal nuovo chitarrista Todd Kerns. La band partecipa a tour negli Stati Uniti e in Europa. Taime Downe di risposta alla riunione senza la sua presenza, accusa i vecchi membri di non averlo chiamato per la riunione, ed afferma che realmente questa nuova formazione \u00e8 solo una band \"tributo\" ai Faster Pussycat. Muscat e compagni affermano il contrario.\nNell'estate 2007, Brent Muscat decise di non portare avanti la battaglia legale contro Taime Downe e scioglier\u00e0 conseguentemente la sua versione dei Faster Pussycat. Muscat ceder\u00e0 quindi i diritti a Tiame Downe che porter\u00e0 avanti ufficialmente i nuovi Faster Pussycat. Questa formazione sar\u00e0 composta da Downe ed i membri dei Newlydeads Xristian Simon (chitarra), Michael Thomas (chitarra), Danny Nordahl (basso, ex The Throbs), Chad Stewart (batteria)."}
{"id": "539288", "revid": "1305772", "url": "https://it.wikipedia.org/wiki?curid=539288", "title": "Ludovico III de Torres", "text": "Arcivescovo di Monreale dal 1588 al 1609. Fu nominato cardinale della Chiesa cattolica da papa Paolo V. In alcuni documenti viene indicato come Ludovico de Torres II per distinguerlo dallo zio omonimo che lo precedette quale titolare dell'arcidiocesi di Monreale. \nBiografia.\nNacque a Roma il 28 ottobre 1551, figlio primogenito di Fernando (1521-1590) e Pentesilea Sanguigni (1536-1572). Il padre apparteneva ad una famiglia aristocratica originaria di Malaga ed era giunto a Roma con i fratelli al seguito dello zio, Luis de Torres (1495-1553; Ludovico nelle fonti di lingua italiana), nominato arcivescovo di Salerno nel 1548.\nLudovico studi\u00f2 a Roma con i Gesuiti e in seguito diritto canonico e civile a La Sapienza di Roma e a Perugia, addottorandosi presso l'universit\u00e0 di Bologna. \nArcivescovo di Monreale dal 1588 fino alla morte, papa Paolo V lo elev\u00f2 al rango di cardinale di San Pancrazio nel concistoro dell'11 settembre 1606, nominandolo nel 1607 cardinale protettore della Congregazione dei chierici regolari delle Scuole Pie fondate da Giuseppe Calasanzio. Il 4 luglio dello stesso anno divenne bibliotecario della Vaticana, succedendo al cardinale Cesare Baronio.\nDa cardinale, fece ricostruire, insieme con la sorella Beatrice che vi era monaca, la chiesa annessa al monastero benedettino di Sant'Ambrogio alla Massima.\nMor\u00ec a Roma l'8 luglio 1609 all'et\u00e0 di 57 anni, e fu sepolto nella basilica di San Pancrazio.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "539289", "revid": "963244", "url": "https://it.wikipedia.org/wiki?curid=539289", "title": "Joseph-Marie Trinh van-Can", "text": "Biografia.\nNacque a Trac But\u00eat Nam il 19 marzo 1921.\nPapa Giovanni Paolo II lo elev\u00f2 al rango di cardinale nel concistoro del 30 giugno 1979.\nMor\u00ec il 18 maggio 1990 all'et\u00e0 di 69 anni per un attacco di cuore nel suo ufficio di Hanoi: \u00e8 sepolto nella cattedrale di San Giuseppe.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "539290", "revid": "986213", "url": "https://it.wikipedia.org/wiki?curid=539290", "title": "Fabrizio Turriozzi", "text": "Biografia.\nNacque a Toscanella il 16 novembre 1755.\nPapa Pio VII lo elev\u00f2 al rango di cardinale nel concistoro del 10 marzo 1823.\nMor\u00ec il 9 novembre 1826 all'et\u00e0 di 71 anni."}
{"id": "539291", "revid": "322321", "url": "https://it.wikipedia.org/wiki?curid=539291", "title": "Paulos Tzadua", "text": "Biografia.\nNacque a Addifini, in Etiopia, il 25 agosto 1921.\nDopo aver vinto una borsa di studio per il Collegio Augustinianum nel 1953, si iscrisse all'Universit\u00e0 Cattolica del Sacro Cuore laureandosi in Scienze politiche nel 1957.\nPapa Giovanni Paolo II lo elev\u00f2 al rango di cardinale nel concistoro del 25 maggio 1985.\nMuore l'11 dicembre 2003 all'et\u00e0 di 82 anni.\nLe esequie si sono tenute il 16 dicembre alle ore 11 all'Altare della Confessione della Basilica di San Pietro. La liturgia esequiale \u00e8 stata presieduta dal Santo Padre Giovanni Paolo II, che ha tenuto l'omelia e il rito dell\"'ultima commendatio\" e della \"valedictio\". La santa messa \u00e8 stata celebrata dal cardinale Joseph Ratzinger, decano del Collegio Cardinalizio.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "539292", "revid": "767487", "url": "https://it.wikipedia.org/wiki?curid=539292", "title": "Giuseppe Ugolini", "text": "Biografia.\nNacque a Macerata il 6 gennaio 1783.\nPapa Gregorio XVI lo elev\u00f2 al rango di cardinale nel concistoro del 12 febbraio 1838. Partecip\u00f2 al conclave del 1846 in cui venne eletto Pio IX. Fu nominato legato di Ferrara, carica che tenne per nove anni, dal giugno 1838 al marzo 1847. I suoi auspici resero possibile l\u2019elevazione di Montolmo a citt\u00e0 nel 1851, con il successivo cambio di nome in Pausula.\nMor\u00ec il 19 dicembre 1867 all'et\u00e0 di 84 anni."}
{"id": "539293", "revid": "838137", "url": "https://it.wikipedia.org/wiki?curid=539293", "title": "Josip Uha\u010d", "text": "Biografia.\nNacque a Brsec (un piccolo villaggio istriano di pescatori situato a circa 30 chilometri da Fiume) nell'ex Jugoslavia (oggi Croazia) il 20 luglio 1924 e fu ordinato presbitero a Roma il 16 aprile 1949.\nNel 1970 fu nominato arcivescovo titolare di Tharros e nunzio apostolico in Pakistan.\nNel 1976 fu nunzio apostolico in Camerun, nel 1981 in Congo e nel 1984 in Germania.\nIl 21 giugno 1991 entr\u00f2 nella Curia Romana con l'incarico di Segretario della Congregazione per l'evangelizzazione dei popoli.\nPapa Giovanni Paolo II era intenzionato ad elevarlo al rango di cardinale nel concistoro del 21 febbraio 1998, tuttavia mor\u00ec, sapendo dell'intenzione del Pontefice, il 18 gennaio 1998, giorno dell'annuncio pubblico del concistoro.\nGenealogia episcopale.\nLa genealogia episcopale \u00e8:"}
{"id": "539295", "revid": "11266", "url": "https://it.wikipedia.org/wiki?curid=539295", "title": "Corrado Ursi", "text": "Biografia.\nNacque ad Andria il 26 luglio 1908.\nFormazione e ministero sacerdotale.\nDopo gli studi teologici e filosofici compiuti ad Andria e Molfetta, il 25 luglio 1931 fu ordinato sacerdote. Fu rettore del Pontificio Seminario Regionale Pugliese \"Pio XI\" di Molfetta fino al 1951: tra i suoi studenti pi\u00f9 affezionati ricordiamo Tonino Bello.\nMinistero episcopale e cardinalato.\nPapa Pio XII lo elesse nel 1951 vescovo di Nard\u00f2. Fu consacrato il 30 settembre dello stesso anno dal cardinale Carlo Confalonieri (co-consacranti Achille Salvucci e Francesco Minerva). Il 30 novembre 1961 fu promosso alla sede metropolitana di Acerenza. Prese parte al Concilio Vaticano II. Il 10 febbraio 1966 venne nominato arcivescovo coadiutore, titolo personale, di Potenza e Marsico Nuovo. Dopo poche settimane, il 23 maggio, per volere di papa Paolo VI succedette al cardinale Alfonso Castaldo come arcivescovo di Napoli.\nPaolo VI lo elev\u00f2 al rango di cardinale presbitero, del titolo di San Callisto, nel concistoro del 26 giugno 1967. Partecip\u00f2 ai conclavi del 1978 dai quali uscirono eletti pontefici Giovanni Paolo I e Giovanni Paolo II.\nIl 26 luglio 1983, al compimento del 75\u00ba compleanno, present\u00f2 le dimissioni dal governo dell'arcidiocesi; tuttavia Giovanni Paolo II decise di prorogare il suo mandato sino al 9 maggio 1987, quando ne accett\u00f2 le dimissioni e nomin\u00f2 al suo posto l'arcivescovo di Matera Michele Giordano.\nIl 26 luglio 1988, al compimento dell'80\u00ba compleanno, perse il diritto di entrare in un eventuale conclave. \u00c8 morto il 29 agosto 2003 a Napoli all'et\u00e0 di 95 anni a causa di un infarto.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:\nBibliografia.\nScritti che raccolgono i testi (omelie, lettere pastorali) del card. Corrado Ursi.\nTesti che raccolgono il materiale relativo al XXX Sinodo della Chiesa di Napoli:"}
{"id": "539296", "revid": "838137", "url": "https://it.wikipedia.org/wiki?curid=539296", "title": "Egidio Vagnozzi", "text": "Biografia.\nNacque a Roma il 26 febbraio 1906.\nStudi\u00f2 presso il Seminario minore, il Pontificio Seminario Romano Maggiore e infine presso la Pontificia Universit\u00e0 Lateranense, conseguendo il dottorato in filosofia, teologia e diritto canonico. All'et\u00e0 di 22 anni richiese una dispensa dall'ordinazione presbiterale non avendo ancora raggiunto l'et\u00e0 canonica. Termin\u00f2 i propri studi nel 1930; nello stesso anno inizi\u00f2 il suo servizio presso la Segreteria di Stato, facendo parte della delegazione apostolica negli Stati Uniti fino al 1942 quando divenne consigliere della nunziatura portoghese. Successivamente, dal 1945 al 1947 prest\u00f2 servizio presso la nunziatura in Francia per poi assumere incarichi di rilievo nell'instaurazione di rapporti diplomatici tra la Santa Sede e l'India.\nIl 9 marzo 1949 fu nominato arcivescovo titolare di Mira e nunzio apostolico nelle Filippine; ricevette la consacrazione episcopale il 22 maggio seguente dal cardinale Adeodato Giovanni Piazza, co-consacranti gli arcivescovi Francesco Borgongini Duca e Roberto Ronca.\nIl 16 dicembre 1958 venne nominato delegato apostolico negli Stati Uniti d'America. Prese parte al Concilio Vaticano Secondo.\nPapa Paolo VI lo elev\u00f2 al rango di cardinale nel concistoro del 26 giugno 1967, nominandolo l'anno successivo presidente della Prefettura per gli Affari Economici della Santa Sede. Il 5 marzo 1973 opta per l'ordine presbiterale. Prese parte ad entrambi i conclavi del 1978. Dal 1979 alla morte fu Camerlengo del collegio cardinalizio.\nMor\u00ec il 26 dicembre 1980 all'et\u00e0 di 74 anni.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "539297", "revid": "838137", "url": "https://it.wikipedia.org/wiki?curid=539297", "title": "Julijans Vaivods", "text": "Biografia.\nDopo aver frequentato il liceo di Prei\u013ci fino al 1913 entr\u00f2 nel seminario dell'arcidiocesi di Mahil\u00eb\u016d a San Pietroburgo. In questa stessa citt\u00e0 fu ordinato presbitero il 7 aprile 1918 da Jan Cieplak, vescovo ausiliare di Mahil\u00eb\u016d. Proseguir\u00e0 in seguito gli studi alla facolt\u00e0 teologica di Riga, dove il 23 giugno 1943 consegu\u00ec la licenza in teologia con una tesi sulla vita spirituale e la gerarchia ecclesiastica a Kurzem\u0113 nel XVIII secolo.\nSi distinse nel servizio pastorale dell'arcidiocesi di Mahil\u00eb\u016d e fu protagonista dell'erezione di nuove parrocchie. L'8 maggio 1937 fu incardinato nella nuova diocesi di Liep\u0101ja. Nel 1938 ebbe la Croce al merito della Repubblica di Lettonia e nello stesso anno divenne canonico. Quando la Lettonia fu occupata dalle truppe naziste nel 1944 il vescovo di Liep\u0101ja dovette abbandonare la diocesi, lasciandone il governo in mano a Julijans Vaivods, fino al 25 giugno 1947, quando fu nominato un amministratore apostolico, mentre l'occupazione sovietica era succeduta a quella nazista.\nIl 4 luglio 1949 papa Pio XII lo nomin\u00f2 prelato domestico di Sua Santit\u00e0, ma lui non seppe della nomina che quattordici anni pi\u00f9 tardi.\nIl 2 gennaio 1958 fu arrestato e l'11 febbraio condannato a due anni di carcere, che pass\u00f2 in un campo di concentramento in Mordovia. Il 2 gennaio 1960 torn\u00f2 a Liep\u0101ja, ma per altri sei mesi gli fu impedita ogni attivit\u00e0 pastorale. Il 15 novembre 1962 divenne vicario generale dell'arcidiocesi di Riga. Pot\u00e9 partecipare alla terza sessione del Concilio Vaticano II, invitato da papa Paolo VI.\nDurante il soggiorno a Roma, il 10 novembre 1964 fu nominato vescovo titolare di Macriana Maggiore e amministratore apostolico dell'arcidiocesi di Riga e della diocesi di Liep\u0101ja. Fu consacrato il 18 novembre dal cardinale Paolo Marella. Partecip\u00f2 anche alla quarta sessione del Concilio. Fu poi presidente della Conferenza episcopale lettone.\nPapa Giovanni Paolo II lo elev\u00f2 al rango di cardinale nel concistoro del 2 febbraio 1983 e lo stesso giorno ricevette il titolo dei Santi Quattro Coronati. \u00c8 stato il primo cardinale lettone.\nMor\u00ec a Riga all'et\u00e0 di 94 anni e fu sepolto nel giardino presso la basilica dell'Assunzione di Maria Vergine ad Aglona, in seguito le sue spoglie furono trasferite all'interno della stessa chiesa.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "539298", "revid": "986213", "url": "https://it.wikipedia.org/wiki?curid=539298", "title": "Valerio Valeri", "text": "Biografia.\nNacque a Santa Fiora, in diocesi di Citt\u00e0 della Pieve, il 7 novembre 1883.\nFu ordinato sacerdote a Roma il 25 dicembre 1907.\nEntrato nella diplomazia vaticana, fu consacrato vescovo nell'ottobre 1927; delegato apostolico in Egitto e in Arabia Saudita, fu eletto nunzio in Francia l'11 luglio 1936, venendo insignito della Legion d'Onore nel 1944; richiesto l'avvicendamento dal generale Charles De Gaulle dopo la caduta del maresciallo Philippe P\u00e9tain, fino al 1948 fu agli Affari Straordinari presso la Segreteria di Stato.\nPapa Pio XII lo elev\u00f2 al rango di cardinale nel concistoro del 12 gennaio 1953.\nNel conclave dell'ottobre 1958, che elesse papa Giovanni XXIII, fu uno dei cardinali pi\u00f9 votati, dopo Krikor Bedros XV Aghagianian e Giacomo Lercaro.\nMor\u00ec il 22 luglio 1963 all'et\u00e0 di 79 anni; il suo corpo riposa nella tomba di famiglia a Santa Fiora.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "539299", "revid": "838137", "url": "https://it.wikipedia.org/wiki?curid=539299", "title": "Luigi Valenti Gonzaga", "text": "Biografia.\nLuigi Valenti Gonzaga nacque a Roveredo di Gu\u00e0 il 15 ottobre 1725, figlio di Odoardo Valenti Gonzaga, presidente del senato di Mantova, e di Francesca Castelbarco. Venne battezzato il giorno stesso della sua nascita. Egli era inoltre nipote del cardinale Silvio Valenti Gonzaga che si occup\u00f2 direttamente della sua educazione e sar\u00e0 egli stesso zio del cardinale Cesare Guerrieri Gonzaga.\nSotto la direzione dello zio cardinale, studi\u00f2 all'Universit\u00e0 La Sapienza di Roma ove ottenne il dottorato \"in utroque iure\" il 24 agosto 1751. Predisposto alla carriera ecclesiastica, entr\u00f2 in servizio presso la Santa Sede e papa Benedetto XIV lo nomin\u00f2 subito suo cappellano privato soprannumerario e consultore della Sacra Congregazione dei Riti. Prelato della Sacra congregazione della Fabbrica di San Pietro, divenne poco dopo protonotario apostolico soprannumerario. Papa Clemente XIII lo nomin\u00f2 prelato della Sacra Congregazione per l'Immunit\u00e0 Ecclesiastica nonch\u00e9 referendario del Tribunale della Segnatura apostolica. Nel luglio del 1753 divenne presidente della Camera Apostolica e dal settembre del 1756 venne nominato abate commendatario dell'abbazia di San Tommaso d'Acquarella, unendo a questo beneficio quello di Santa Maria di Brera nell'ottobre del 1758. Chierico della Camera Apostolica dal settembre del 1759, ne divenne successivamente decano. Consultore della Sacra Congregazione dei Riti dal 1759, divenne relatore nella Sacra Congregazione per l'Immunit\u00e0 Religiosa. Venne quindi prescelto dal cardinale Alessandro Albani quale suo vicario per la diaconia della basilica di Santa Maria in Cosmedin di cui il prelato era titolare.\nRicevette quindi il suddiaconato il 17 giugno 1764, il diaconato il 24 giugno di quello stesso anno ed il 29 giugno venne ordinato sacerdote. Poco tempo dopo, il 9 luglio, venne elevato al rango di arcivescovo titolare della diocesi di Cesarea e venne consacrato il 25 luglio successivo nella Cappella Paolina del Palazzo del Quirinale a Roma per mano di papa Clemente XIII, assistito da Giovanni Ottavio Bufalini, arcivescovo titolare di Calcedonia, e da Giovanni Carlo Boschi, arcivescovo titolare di Atene. Nella medesima cerimonia venne consacrato anche Urbano Paracciani Rutili, arcivescovo di Fermo, futuro cardinale. Dopo la nomina episcopale venne nominato nunzio apostolico presso la Confederazione Elvetica e prese residenza stabile a Lucerna dal 27 luglio 1764. Il 10 agosto 1764 venne nominato assistente al soglio pontificio e dal 2 settembre 1773 pass\u00f2 alla nunziatura apostolica in Spagna.\nCreato cardinale e riservato \"in pectore\" nel concistoro del 15 aprile 1776, venne pubblicato nel successivo concistoro svoltosi il 20 maggio. Con breve apostolico datato al 5 giugno 1776, il papa gli invi\u00f2 la berretta cardinalizia a Madrid per mano di monsignor Cesare Guerrieri Gonzaga, suo nipote e futuro cardinale, che giunse a destinazione il 18 dicembre 1777. Il 30 marzo 1778 ottenne il titolo di Sant'Agnese fuori le mura e venne assegnato come membro nelle congregazioni del Sant'Uffizio, dei Vescovi e Regolari, del Concilio, della Propaganda Fide, delle Indulgenze e delle Reliquie, dell'Indice, delle Acque, della Correzione dei Libri della Chiesa Orientale. Protettore dei Canonici Regolari Laterani, ottenne la medesima carica per il monastero di Santa Marta, per il Collegio Germanico, per l'Arciconfraternita di Ges\u00f9 e Maria, per le monache del Corpus Domini di Forl\u00ec e per Castel Madama.\nLegato pontificio in Romagna per un triennio dal 1\u00ba giugno 1778, venne assistito dall'avvocato Patuzzi, governatore di Ravenna, nella sua presa di possesso della legazione, entrando ufficialmente l'8 novembre 1778. Rinominato per un ulteriore triennio il 10 gennaio 1781, occup\u00f2 la sede sino all'aprile del 1783, occupandosi in quest'epoca di far restaurare la tomba di Dante Alighieri a Ravenna. Prefetto dell'Economia della Sacra Congregazione di Propaganda Fide, succedette in questa carica al cardinale Antonio Visconti nel 1788. Opt\u00f2 quindi per il titolo dei Santi Nereo e Achilleo dal 29 novembre 1790. Nominato prefetto della Sacra Congregazione per l'Immunit\u00e0 Ecclesiastica nel 1793 succedendo al cardinale Vitaliano Borromeo, occup\u00f2 questo incarico sino al dicembre del 1800. Opt\u00f2 quindi per l'ordine dei cardinali-vescovi ed ottenne la sede suburbicaria di Albano dal 1\u00ba giugno 1795. Nel 1798, dopo l'occupazione di Roma ad opera delle forze rivoluzionarie francesi, rimase in citt\u00e0 con altri dodici cardinali che dall'8 marzo furono imprigionati malgrado il fatto che sia il cardinale Valenti Gonzaga che il cardinale Rezzonico fossero gravemente ammalati. Dopo la morte di papa Pio VI, Luigi Valenti Gonzaga pot\u00e9 portarsi a Venezia per il conclave che li si svolse in via eccezionale e dal quale risult\u00f2 eletto papa Pio VII. Nominato bibliotecario di Santa Romana Chiesa dal 12 gennaio 1802, rimase in carica sino alla sua morte. Opt\u00f2 quindi per la sede suburbicaria di Porto e Santa Rufina dal 3 agosto 1807. Suddecano del Sacro Collegio dei Cardinali, fu in questi ultimi suoi anni di vita patrono attivo delle lettere e della cultura, fondando seminari e scuole pubbliche.\nMor\u00ec a Roma, nel palazzo del Collegio Teutonico, il 29 dicembre 1808, alle 6 di mattina. La sua salma venne esposta nell'oratorio del collegio per tre giorni, ove si svolsero in sue onore delle messe, cos\u00ec come si fece nella chiesa di Sant'Apollinare. La sera dell'ultimo giorno, il corpo del cardinale venne trasferito proprio nella chiesa di Sant'Apollinare dove si svolsero le esequie alla presenza di cardinali e prelati di curia: il funerale venne celebrato dal cardinale Alessandro Mattei, vescovo di Palestrina, che impart\u00ec alla salma l'assoluzione finale. Il corpo venne quindi sepolto nella cappella di San Luigi Gonzaga nella chiesa di Sant'Apollinare come da testamento del defunto cardinale, con una semplice lastra di marmo a copertura della sepoltura.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "539300", "revid": "36426", "url": "https://it.wikipedia.org/wiki?curid=539300", "title": "Giovanni Francesco G\u00e0mbara", "text": ""}
{"id": "539301", "revid": "1649409", "url": "https://it.wikipedia.org/wiki?curid=539301", "title": "Serafino Vannutelli", "text": "Biografia.\nNacque a Genazzano il 26 novembre 1834. Era fratello del cardinale Vincenzo Vannutelli.\nSi laure\u00f2 a Roma in teologia, filosofia e \"in utroque iure\".\nFu ordinato sacerdote a Roma il 22 dicembre 1860.\nMinistero episcopale e cardinalato.\nNel 1869 venne consacrato arcivescovo e gli fu assegnata la sede titolare di Nicea e fu inviato come delegato apostolico in numerosi paesi dell'America latina.\nDal 1875 al 1880 fu nunzio apostolico in Belgio e dal 1880 al 1887, presso l'Impero Austro-Ungarico.\nPapa Leone XIII lo elev\u00f2 al rango di cardinale nel concistoro del 14 marzo 1887, con il titolo di Santa Sabina.\nIl 16 gennaio 1893 fu nominato arcivescovo di Bologna, sede di cui non prese possesso. Il 12 giugno seguente divenne cardinale vescovo di Frascati e nello stesso anno venne nominato prefetto della Sacra Congregazione dell'Indice.\nNel 1903 opt\u00f2 per il titolo di cardinale vescovo di Porto e Santa Rufina.\nNel 1913 divenne decano del Sacro Collegio, carica che mantenne fino alla morte (gli successe in questa il fratello Vincenzo), per cui gli fu aggiunto il titolo di cardinale vescovo di Ostia, pur mantenendo quello di Porto e Santa Rufina.\nMor\u00ec il 19 agosto 1915 all'et\u00e0 di 80 anni. Dopo le esequie, la salma venne tumulata nel sacello di Propaganda Fide nel cimitero del Verano.\nConclavi.\nDurante il suo cardinalato Serafino Vannutelli partecip\u00f2 a due conclavi:\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "539304", "revid": "838137", "url": "https://it.wikipedia.org/wiki?curid=539304", "title": "Luigi Vannicelli Casoni", "text": "Biografia.\nNacque a Amelia il 16 aprile 1801.\nPapa Gregorio XVI lo elev\u00f2 al rango di cardinale nel concistoro del 24 gennaio 1842. Nel 1850, dopo la morte del cardinale Cadolini, fu nominato arcivescovo di Ferrara.\nA seguito della caduta della repubblica romana fu uno dei membri del triumvirato di cardinali (assieme ai cardinali Gabriele Sermattei della Genga e Lodovico Altieri) che govern\u00f2 Roma durante l'assenza di papa Pio IX ancora esule a Gaeta.\nDal 1870 fu a capo della Dataria apostolica. Mor\u00ec il 21 aprile 1877 all'et\u00e0 di 76 anni.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "539305", "revid": "287204", "url": "https://it.wikipedia.org/wiki?curid=539305", "title": "Vincenzo Vannutelli", "text": "Biografia.\nNacque a Genazzano il 5 dicembre 1836. Era fratello del cardinale Serafino Vannutelli.\nPapa Leone XIII lo elev\u00f2 al rango di cardinale nel concistoro del 23 giugno 1890. Fu vescovo di Palestrina dal 1900 al 1930.\nMor\u00ec a Roma il 9 luglio 1930 all'et\u00e0 di 93 anni. Dopo le esequie, la salma venne tumulata nel sacello di Propaganda Fide nel cimitero del Verano.\nEra stato effigiato nel celebre dipinto \"Cardinal decano\", di Gino Bonichi.\n\u00c8 stato il destinatario dell'epistola Studium quo tenemur del papa Pio X\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "539307", "revid": "986213", "url": "https://it.wikipedia.org/wiki?curid=539307", "title": "Jozef-Ernest Van Roey", "text": "Biografia.\nNacque a Vorselaar, in Belgio, il 13 gennaio 1874, da Stanislas Van Roey e Anna-Maria Bartholomeus. Aveva tre sorelle e un fratello: Louis, V\u00e9ronique, Bernadette e Stephanie, quest'ultima fattasi suora.\nCome vicario del cardinale Mercier, partecip\u00f2 tra il 1921 ed il 1925 alle \"conversazioni di Malines\", una serie di incontri tra eminenti esponenti anglicani e cattolici per avvicinare le posizioni delle due chiese e per richiamarle all'unit\u00e0.\nFu arcivescovo di Malines dal 1926 al 1961.\nPapa Pio XI lo elev\u00f2 al rango di cardinale nel concistoro del 20 giugno 1927.\nMor\u00ec il 6 agosto 1961 all'et\u00e0 di 87 anni ed i suoi resti riposano nella cripta della cattedrale di San Rombaldo.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "539308", "revid": "1649409", "url": "https://it.wikipedia.org/wiki?curid=539308", "title": "Augusto Vargas Alzamora", "text": "Biografia.\nNacque a Lima il 9 novembre 1922.\nNel 1940 entr\u00f2 nella Compagnia di Ges\u00f9.\nIl 15 luglio 1955 fu ordinato sacerdote.\nPapa Giovanni Paolo II lo elev\u00f2 al rango di cardinale nel concistoro del 26 novembre 1994.\nMor\u00ec il 4 settembre 2000 all'et\u00e0 di 77 anni e venne sepolto all\u2019interno della cattedrale di San Giovanni Apostolo ed Evangelista.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "539309", "revid": "2043251", "url": "https://it.wikipedia.org/wiki?curid=539309", "title": "Carlos Carmelo de Vasconcelos Motta", "text": "Biografia.\nNacque a Bom Jesus do Amparo il 16 luglio 1890.\nDal 1932 al 1935 fu vescovo ausiliare di Diamantina.\nNel 1935 fu nominato arcivescovo di S\u00e3o Lu\u00eds do Maranh\u00e3o e nel 1944 arcivescovo di San Paolo.\nPapa Pio XII lo elev\u00f2 al rango di cardinale nel concistoro del 18 febbraio 1946.\nDal 1964 al 1982 fu arcivescovo di Aparecida.\nMor\u00ec il 18 settembre 1982 all'et\u00e0 di 92 anni.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "539310", "revid": "110157", "url": "https://it.wikipedia.org/wiki?curid=539310", "title": "Kolos Vaszary", "text": "Biografia.\nNacque a Keszthely il 12 febbraio 1832.\nArciabate del monastero benedettino ungherese di Pannonhalma, fu arcivescovo di Strigonio dal 1891 al 1913.\nPapa Leone XIII lo elev\u00f2 al rango di cardinale nel concistoro del 16 gennaio 1893.\nMor\u00ec il 3 settembre 1915 a Balatonf\u00fcred, all'et\u00e0 di ottantatr\u00e9 anni.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "539311", "revid": "986213", "url": "https://it.wikipedia.org/wiki?curid=539311", "title": "Herbert Vaughan", "text": "Biografia.\nNacque a Gloucester il 15 aprile 1832 da una famiglia cattolica da generazioni.\nNel 1866 fond\u00f2 la \"Societ\u00e0 Missionaria di San Giuseppe di Mill Hill\" per l'evangelizzazione delle colonie britanniche.\nDal 1868 al 1892 fu proprietario del principale organo d'informazione della comunit\u00e0 cattolica inglese, il settimanale \"The Tablet\".\nFu arcivescovo di Westminster dal 1892 al 1903.\nPapa Leone XIII lo elev\u00f2 al rango di cardinale nel concistoro del 16 gennaio 1893.\nMor\u00ec il 19 giugno 1903 all'et\u00e0 di 71 anni.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "539313", "revid": "38120", "url": "https://it.wikipedia.org/wiki?curid=539313", "title": "Antonio Ignacio Velasco Garc\u00eda", "text": "Biografia.\nNacque a Acarigua il 17 gennaio 1929.\nPapa Giovanni Paolo II lo elev\u00f2 al rango di cardinale nel concistoro del 21 febbraio 2001.\nMor\u00ec il 6 luglio 2003 all'et\u00e0 di 74 anni e venne sepolto all\u2019interno della cattedrale di Caracas.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "539314", "revid": "547034", "url": "https://it.wikipedia.org/wiki?curid=539314", "title": "Giuseppe Maria Velzi", "text": "Biografia.\nNacque a Como l'8 marzo 1767.\nPapa Gregorio XVI lo elev\u00f2 al rango di cardinale nel concistoro del 2 luglio 1832.\nMor\u00ec il 23 novembre 1836 all'et\u00e0 di 69 anni.\nGenealogia episcopale.\nLa genealogia episcopale \u00e8:"}
{"id": "539316", "revid": "986213", "url": "https://it.wikipedia.org/wiki?curid=539316", "title": "Alessandro Verde", "text": "Biografia.\nNacque a Sant'Antimo il 27 marzo 1865.\nPapa Pio XI lo elev\u00f2 al rango di cardinale nel concistoro del 14 dicembre 1925.\nMor\u00ec il 29 marzo 1958 all'et\u00e0 di 93 anni."}
{"id": "539317", "revid": "986213", "url": "https://it.wikipedia.org/wiki?curid=539317", "title": "Jean Verdier", "text": "Biografia.\nEntrato nella Compagnia dei Sacerdoti di San Sulpizio nel 1886, nel 1929 fu eletto arcivescovo di Parigi.\nPapa Pio XI lo elev\u00f2 al rango di cardinale nel concistoro del 16 dicembre 1929.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "539318", "revid": "47767", "url": "https://it.wikipedia.org/wiki?curid=539318", "title": "Isidoro Verga", "text": "Biografia.\nNacque a Bassano in Teverina il 29 aprile 1832.\nPapa Leone XIII lo elev\u00f2 al rango di cardinale nel concistoro del 10 novembre 1884.\nMor\u00ec il 10 agosto 1899 all'et\u00e0 di 67 anni. Dopo le esequie, la salma venne tumulata nel sacello di Propaganda Fide nel cimitero del Verano.\nGenealogia episcopale.\nLa genealogia episcopale \u00e8:"}
{"id": "539320", "revid": "322321", "url": "https://it.wikipedia.org/wiki?curid=539320", "title": "Pierre Marie Joseph Veuillot", "text": "Biografia.\nNacque a Parigi il 5 gennaio 1913.\nPapa Paolo VI lo elev\u00f2 al rango di cardinale nel concistoro del 26 giugno 1967.\nMor\u00ec il 14 febbraio 1968 all'et\u00e0 di 55 anni.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "539321", "revid": "15756", "url": "https://it.wikipedia.org/wiki?curid=539321", "title": "Michael von Faulhaber", "text": "Biografia.\nNacque il 5 marzo 1869 in uno dei fabbricati gi\u00e0 appartenuti all'Abbazia di Heidenfeld, nel territorio del comune di R\u00f6thlein in Bassa Franconia, figlio del panettiere Michael von Faulhaber (1831-1900) e di Margarete Schmitt (1838-1911).\nSi specializz\u00f2 nello studio di Tertulliano, uno dei primi scrittori cristiani.\nDal 1892 al 1910 prest\u00f2 il servizio sacerdotale a W\u00fcrzburg, dopodich\u00e9 divenne vescovo della diocesi di Spira, dove rimase per sei anni. Nel 1916 fu il primo sacerdote a ricevere la Croce di Ferro per la sua presenza fra i soldati del fronte occidentale come cappellano durante la prima guerra mondiale.\nFu arcivescovo di Monaco e Frisinga per 35 anni, dal 1917 fino alla morte, nel 1952.\nPapa Benedetto XV lo elev\u00f2 al rango di cardinale presbitero di Sant'Anastasia nel concistoro del 7 marzo 1921. Alla data della morte era l'ultimo cardinale vivente fra quelli creati da Benedetto XV.\nDal 1925 al 1928 partecip\u00f2 all'associazione \"Amici Isra\u00ebl\", una lega cattolica internazionale contro l'antisemitismo e il razzismo, nella quale confluirono anche molti ebrei convertiti al cattolicesimo, alcuni dei quali ordinati sacerdoti (era membro di questo movimento anche Alfredo Ildefonso Schuster, allora cardinale di Milano).\nCon alle spalle una lunga carriera di monarchico, il 20 luglio 1933 il cardinale Faulhaber favor\u00ec la stipula del Reichskonkordat, il Concordato tra la Santa sede e il Terzo Reich, nelle cui trattative era stato coinvolto insieme al Cardinale Segretario di Stato Eugenio Pacelli. Era una tradizionale politica della Chiesa firmare Concordati con le nazioni d'Europa e la Chiesa aveva firmato dozzine di trattati con tutte le nazioni nei decenni precedenti.\nIl Concordato offr\u00ec anche protezione per i cattolici quando l'influenza del loro tradizionale protettore, il Partito di Centro Tedesco, era svanita (il partito era stato fondato quando il cardinale Mastai Ferretti era Papa, per difendere i cattolici durante la politica anticattolica del cancelliere Otto von Bismarck, la Kulturkampf, ma al tempo della firma del Concordato il partito aveva perso la sua influenza e si era dissolto persino prima della stessa firma).\nFaulhaber e Pacelli cercarono attraverso il Concordato, concluso al tempo non direttamente col cancelliere Hitler ma col suo ministro Franz von Papen e a nome di Paul von Hindenburg ancora presidente, di formare una base strategica e legale contro la repressione violenta della Chiesa in Germania, dovuta anche alle sue condanne della dottrina razziale nazista. \u00abCon il Concordato siamo impiccati, senza il Concordato siamo impiccati, sventrati e squartati\u00bb afferm\u00f2 Faulhaber a proposito della questione. Pacelli disse invece agli ambasciatori inglesi, in visita alla Santa Sede, che \u00abdovevo scegliere tra un accordo e la virtuale eliminazione della Chiesa cattolica nel Reich\u00bb, sentendo che \u00ab...una pistola era stata puntata alla sua testa...\u00bb e che stava negoziando \u00ab...col demonio in persona\u00bb. I vescovi d'Austria, patria di Hitler ma al tempo al di fuori del controllo della repressione nazista, espressero pubblicamente la loro visione del Concordato, del nazismo e della situazione generale in Germania in una lettera del 23 dicembre 1933: \u00abIl Concordato recentemente concluso fra la Santa Sede e la Germania non significa che la Chiesa cattolica approvi alcuno degli errori religiosi del nazismo. Tutti sanno quanto \u00e8 tesa la situazione fra la Chiesa e lo Stato in Germania. La Chiesa cattolica non \u00e8 mai stata d'accordo con i tre errori fondamentali del nazismo, che sono in primo luogo la follia razzista, in secondo luogo il loro violento antisemitismo e in ultimo il loro nazionalismo estremo\u00bb. Il \"New York Times\" sottoline\u00f2 al tempo come la lettera dei vescovi \u00ab...\u00e8 vista come un gesto di sfida al nazionalsocialismo non solo in Austria ma anche in Germania\u00bb.\nNell'aprile 1933 Faulhaber mantenne una posizione ambigua di fronte al boicottaggio economico degli ebrei proprio a causa del Concordato, che lo costringeva da un lato, a invitare pubblicamente i parroci a obbedire al nuovo governo, e dall'altro dichiarando \u00ab...ingiusta e dolorosa\u00bb la persecuzione antisemita nella corrispondenza riservata con Pacelli. Dal dicembre 1933 denunci\u00f2 nelle sue omelie l'ideologia statolatrica del nazismo dichiarando, fra le altre cose, che \u00ab...uno stato basato sul diritto, che si sforza innanzitutto di raggiungere una risoluzione pacifica, deve ottenere la vittoria su uno stato basato sulla forza, che cerca di conquistare il diritto con armi sanguinose\u00bb, discorso ampiamente considerato un atto di opposizione contro il potere di Hitler e che \u00abNon dobbiamo mai scordare che non siamo salvati dal nostro sangue tedesco ma dal sangue di Cristo\u00bb, sermone interpretato dalle stesse SS come un intervento in favore degli ebrei e ricordato nel 1998, insieme a sue altre omelie all'interno della dichiarazione pontificia \"Noi ricordiamo\". Nel 1934 pubblic\u00f2 un volume (\"Judentum, Christentum, Germanentum\") che difendeva l'amicizia fra i popoli e sempre lo stesso anno due colpi di pistola furono sparati allo studio del cardinale da uno sconosciuto; l'anno seguente i nazisti reclamarono, durante un incontro pubblico, la necessit\u00e0 di assassinare Faulhaber. Nel 1937 redasse in segreto, per il papa Pio XI, la prima bozza dell'enciclica anti-nazista \"Mit brennender Sorge\". Alla fine del 1938, in seguito alla sua condanna della Notte dei cristalli, i nazisti lo qualificarono \"der Judenkardinal\", il \u00abcardinale ebreo\u00bb, e aizzarono manifestazioni sotto il palazzo episcopale durante le quali un sicario nazista ruppe le finestre della residenza, sull'onda dell'attacco agli alleati cattolici degli ebrei; nel 1935 uno scontro fra un altro sicario nazista e un sostenitore di Faulhaber fuori dalla chiesa principale di Monaco aveva quasi condotto a una rissa di strada nella quale molti cattolici furono gravemente feriti dai fanatici filonazisti.\nD'altra parte, in quello stesso anno, fedele alle sue idee nazionaliste, sostenne l'Anschluss e l'invasione della Cecoslovacchia e nel dicembre 1941 approv\u00f2, come tutti i vescovi tedeschi tranne uno, per ragioni anticomuniste, l'attacco all'Unione Sovietica. Tuttavia, nonostante le sue numerose pubbliche manifestazioni di anticomunismo nel 1930, dal 1935 al 1941 e dopo il 1945, non ne fece pi\u00f9 alcuna tra il 1942 e il 1945.\nFaulhaber fu anche uno strenuo oppositore del programma nazista di eutanasia. In una lettera inviata alla Cancelleria del Reich, Faulhaber scrisse riguardo a ci\u00f2: \u00abHo giudicato essere mio dovere intervenire in questa questione etico-legale e non-politica, giacch\u00e9 in quanto vescovo cattolico non posso rimanere in silenzio quando la preservazione dei fondamenti morali dell'intero ordine pubblico \u00e8 messo in pericolo\u00bb.\nA partire dal 1940, quando la soluzione finale di Hitler era divenuta chiara a tutti, in risposta alle atrocit\u00e0 che i nazisti stavano perpetrando nei confronti degli ebrei il cardinale von Faulhaber ordin\u00f2 che delle bende gialle con la Stella di David fossero poste su tutte le statue di Cristo e di Maria all'interno dell'arcidiocesi..\nIl 20 giugno 1945 il cardinal Faulhaber, insieme al vescovo regionale luterano di Baviera, Hans Meiser, innalz\u00f2 una protesta contro gli Alleati e i Sovietici per l'inumano trattamento riservato ai nazisti e agli altri membri del governo imprigionati, definendo le loro condizioni di prigionia un'\u00abevitabile tortura\u00bb che avrebbe solo reso pi\u00f9 difficile la rieducazione morale del popolo tedesco dopo la fine della Seconda guerra mondiale. A questo scopo si prodig\u00f2 per aiutare materialmente e spiritualmente Brigitte Frank, la vedova dell'ex-governatore di Polonia Hans Frank, nazista convertitosi al cattolicesimo appena poco prima della sua esecuzione nel 1946.\nA seguito della sua strenua opposizione al regime nazista, per quanto era nelle sue possibilit\u00e0, nel 1949 il concilio della \"Landesverband der Israelitischen Kultusgemeinde in Bayern\" (\"Unione regionale delle comunit\u00e0 ebraiche di Baviera\") ha pubblicamente ringraziato Faulhaber con tali parole: \u00ab...come rappresentanti delle sinagoghe ebraiche bavaresi, noi non dimenticheremo mai come Lei, onorevole signor Cardinale, negli anni dopo il 1933, con inaudito coraggio abbia difeso l'etica dell'Antico Testamento dai suoi pulpiti, e come abbia salvato migliaia di ebrei dal terrore e dalla letale violenza\u00bb.\nA prescindere da giudizi storici controversi sul personaggio quindi, quel che \u00e8 incontrovertibilmente documentato \u00e8 che i nazisti hanno sempre considerato con odio Faulhaber un \u00abamico degli Ebrei\u00bb e un cattolico \u00abreazionario\u00bb, e cos\u00ec lo ricordano anche storici ebrei come Rabbi David G. Dalin, che lo definisce un \u00abfamoso nemico dei nazisti\u00bb, e Rabbi Stephan S. Wise, che disse di lui essere un \u00abvero prelato cristiano\u00bb che stava tentando di proteggere gli Ebrei mentre \u00absollevava la sua voce impavida\u00bb.\nNel 1951 ordin\u00f2 sacerdote a Monaco Joseph Ratzinger, il futuro papa Benedetto XVI. La figura di Faulhaber ha esercitato un fascino magnetico importante. Si deve a lui la scelta di farsi prete del giovane Ratzinger; scrive infatti: \u00abQuando dalle nostre parti arriv\u00f2 il cardinale Faulhaber, con la sua imponente veste color porpora, ne restai talmente colpito da arrivare a dire che anch'io volevo diventare come lui\u00bb.\nMor\u00ec il 12 giugno 1952 all'et\u00e0 di 83 anni.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "539322", "revid": "838137", "url": "https://it.wikipedia.org/wiki?curid=539322", "title": "Friedrich von F\u00fcrstenberg", "text": "Biografia.\nPapa Leone XIII lo elev\u00f2 al rango di cardinale nel concistoro del 12 maggio 1879.\nPartecip\u00f2 al Concilio Vaticano I.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "539323", "revid": "986213", "url": "https://it.wikipedia.org/wiki?curid=539323", "title": "Michele Viale-Prel\u00e0", "text": "Biografia.\nMichele Viale-Prel\u00e0 nasce a Bastia in Corsica nel 1798 da una famiglia di notabili di origini genovesi. Mentre i fratelli Salvatore e Benedetto si distinguono l'uno in campo letterario e l'altro in quello medico, Michele intraprende la carriera ecclesiastica. Dopo aver compiuto gli studi presso il Seminario Romano, il Collegio Romano (dottorato in teologia) e l'Universit\u00e0 La Sapienza (dottorato in filosofia e studi in legge), nel 1823 viene ordinato sacerdote ed entra al servizio del cardinale Luigi Lambruschini presso la Segreteria di Stato Vaticana. Consacrato arcivescovo nel 1841 ricopre prima la nunziatura in Baviera a Monaco e poi nel 1845 in Austria a Vienna. Papa Pio IX lo eleva al rango di cardinale nel concistoro del 7 marzo 1853 dopo averlo nominato \"in pectore\" il 15 marzo 1852.\nPro-nunzio in Austria dal 1853 al 1856, nel settembre del 1855 viene nominato arcivescovo di Bologna, dove per\u00f2 si trasferisce effettivamente solo un anno pi\u00f9 tardi. Fine diplomatico e amico personale di Metternich, mantiene rapporti tra la Chiesa cattolica, ortodossa e riformata. Nel 1855 firma per conto di papa Pio IX il Concordato tra la Santa Sede e l'Impero austro-ungarico. Muore a Bologna nel 1860.\nArchivio.\nIl fondo \"Salvatore, Benedetto e Michele Viale-Prel\u00e0\", che raccoglie una parte delle carte della famiglia corsa dei Viale-Prel\u00e0, \u00e8 stato depositato dal discendente Paul-Michel Villa all'Archivio storico del Gabinetto G.P Vieusseux nell'estate del 2008. Le carte sono state ordinate e descritte analiticamente in un inventario cartaceo.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "539324", "revid": "986213", "url": "https://it.wikipedia.org/wiki?curid=539324", "title": "Francisco de As\u00eds Vidal y Barraquer", "text": "Biografia.\nNel 1913 fu consacrato vescovo titolare di Pentacomia e l'anno successivo nominato amministratore apostolico della diocesi di Solsona.\nNel 1919 fu traslato alla sede arcivescovile di Tarragona.\nPapa Benedetto XV lo elev\u00f2 al rango di cardinale nel concistoro del 7 marzo 1921.\nNel 1936 durante la Guerra civile spagnola furono assassinati il vescovo ausiliare Manuel Borr\u00e0s, 136 sacerdoti sui 404 sacerdoti dell'arcidiocesi e molti altri fra religiosi e laici. Tuttavia, nel 1937 l'arcivescovo cardinale Vidal y Barraquer, che aveva precedentemente rifiutato un'onorificenza della repubblica, non firmer\u00e0 la lettera pastorale dei vescovi spagnoli a favore di Francisco Franco. Dal 1939 fino alla sua morte, il cardinale fu in esilio e la sede rimase senza pastore.\nMor\u00ec il 13 settembre 1943 in Svizzera all'et\u00e0 di 74 anni.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "539325", "revid": "986213", "url": "https://it.wikipedia.org/wiki?curid=539325", "title": "Antonio Vico", "text": "Fu nominato cardinale della Chiesa cattolica da papa Pio X.\nBiografia.\nFormazione.\nAntonio Vico nacque il 9 gennaio 1847 ad Agugliano, delegazione apostolica di Ancona (oggi provincia di Ancona) e diocesi di Ancona e Numana (oggi arcidiocesi di Ancona-Osimo), nello Stato Pontificio (oggi nella Repubblica Italiana); era figlio del consigliere comunale Luigi Vico e di sua moglie. Ricevette il sacramento della confermazione il 1\u00ba agosto 1852, all'et\u00e0 di cinque anni.\nSentendo maturare la vocazione al sacerdozio decise di iscriversi presso il Seminario di Ancona, cosa che gli fu possibile grazie al lascito del marchese Ruffini, come deliberato dal Consiglio comunale del 10 settembre 1861. In seguito si trasfer\u00ec a Roma, dove studi\u00f2 ed ebbe residenza presso l'Almo collegio Capranica; contemporaneamente, frequent\u00f2 anche la Pontificia Universit\u00e0 Gregoriana, dove consegu\u00ec i dottorati in filosofia, teologia ed \"in utroque iure\", vale a dire sia in diritto civile che in diritto canonico.\nMinistero sacerdotale.\nRicevette l'ordinazione sacerdotale il 20 settembre 1873 ad Ancona, ventiseienne, incardinandosi come presbitero della diocesi di Ancona e Numana; erano passati due anni esatti dalla Presa di Roma, che sanc\u00ec la fine dello Stato Pontificio. Dopo l'ordinazione continu\u00f2 gli studi fino al 1876, dedicandosi poi per un anno al ministero pastorale nella diocesi di Roma.\nNel marzo 1877 intraprese la carriera diplomatica quando venne inviato nel Regno di Spagna come segretario della nunziatura apostolica, allora guidata da Giacomo Cattani, nel difficile contesto storico della Restaurazione borbonica; ricopr\u00ec tale incarico per quasi un triennio, fino all'inizio di novembre 1879. Dal 1880 al 1883 fu segretario della delegazione apostolica a Costantinopoli, sotto la direzione prima di Vincenzo Vannutelli e poi di Luigi Rotelli, in un Impero ottomano sempre pi\u00f9 gravato da crisi interne e sulla via della disgregazione dopo la guerra russo-turca. In seguito, fino al 1887 fu revisore dei conti della nunziatura apostolica in Francia, sotto il nunzio Camillo Siciliano di Rende, dove le divergenze tra Chiesa ed anticlericali furono un tema di particolare rilevanza nella Terza Repubblica francese.\nIl 25 maggio 1886 papa Leone XIII gli confer\u00ec, all'et\u00e0 di trentanove anni, il titolo onorifico di Cameriere segreto soprannumerario. Nel 1887, dopo dieci anni, ritorn\u00f2 in Spagna, stavolta come revisore dei conti del nunzio Angelo Di Pietro, ruolo svolto per un quinquennio. Nel 1893 divenne uditore della nunziatura apostolica in Portogallo, al servizio dei nunzi Domenico Maria Jacobini ed Andrea Aiuti, in un clima di forte caos politico e difficili rapporti con la Chiesa nella Monarchia costituzionale portoghese, con tendenze repubblicane sempre pi\u00f9 forti.\nMinistero episcopale.\nDelegato in Colombia.\nIl 24 novembre 1897 papa Leone XIII lo nomin\u00f2 delegato apostolico e legato straordinario in Colombia; succedette ad Antonio Sabatucci, che si era dimesso il 31 dicembre 1895. Il 22 dicembre seguente venne elevato anche alla dignit\u00e0 arcivescovile con l'assegnazione della sede titolare di Filippi. Ricevette la consacrazione episcopale il 9 gennaio 1898, giorno del suo cinquantunesimo compleanno, presso l'Almo collegio Capranica a Roma, per imposizione delle mani del cardinale Mariano Rampolla del Tindaro, segretario di Stato di Sua Santit\u00e0 ed arciprete della basilica di San Pietro in Vaticano, assistito dai co-consacranti monsignori Cesare Sambucetti, arcivescovo titolare di Corinto e segretario della Congregazione del cerimoniale, ed Antonino Sardi, vescovo di Anagni.\nAvendo ricoperto tale incarico per pi\u00f9 di sei anni, fu testimone della sanguinaria Guerra dei mille giorni (1899\u20131903), conflitto civile che vide contrapposti il Partito Conservatore ed il Partito Liberale, vedendo coinvolta pesantemente anche Panama. Inoltre collabor\u00f2 attivamente alla realizzazione dell'accordo del 1901, con il quale il governo colombiano concesse agli Stati Uniti d'America l'autorizzazione a costruire e gestire il Canale di Panama per un secolo; tuttavia nel 1903 il governo colombiano, spinto da impulsi nazionalisti, non sottoscrisse l'accordo, portando gli Stati Uniti ad organizzare una sommossa che avr\u00e0 come risultato l'indipendenza della Repubblica di Panama.\nNunzio in Belgio.\nIl 4 febbraio 1904 papa Pio X lo trasfer\u00ec, cinquantasettenne, a capo della nunziatura apostolica in Belgio; succedette a Gennaro Granito Pignatelli di Belmonte, trasferito come nunzio in Austria il 14 gennaio precedente.\nIn tale veste, nei tre anni da nunzio fu coinvolto nella vicenda di padre Adolf Daens, S.I. Quest'ultimo, resosi conto delle condizioni disumane dei lavoratori, anche bambini, nelle fabbriche della nativa Aalst, cerc\u00f2 di convincere i dirigenti ad assicurare migliori condizioni e salari pi\u00f9 alti, ma senza successo, cos\u00ec come risult\u00f2 infruttuosa la campagna di protesta portata avanti insieme a suo fratello Pieter Daens sul giornale edito da quest'ultimo; perci\u00f2, ispirato dall'enciclica sociale \"Rerum Novarum\" (15 maggio 1891), il 15 aprile 1893 fond\u00f2 \"Christene Volkspartij\" (Partito popolare cristiano), cercando di democratizzare e radicalizzare il partito cattolico. Padre Daens ricevette la forte opposizione conservatrice dell'alta borghesia e della gerarchia ecclesiastica, recandosi a Roma il 14 maggio 1895 ma senza essere ricevuto da papa Leone XIII, pressato dai conservatori e da re Leopoldo II del Belgio. Mostrando di non voler desistere, il gesuita venne sanzionato il 13 ottobre 1899 da Antoine Stillemans, vescovo di Gand, che gli viet\u00f2 di esercitare il ministero sacerdotale, ma ci\u00f2 non gli imped\u00ec di essere eletto deputato pochi giorni dopo.\nDopo le elezioni del 1904, Gustave Joseph Waffelaert, vescovo di Bruges, scrisse al nunzio per sottolineare il peso del daenismo e la sua minaccia per il partito cattolico, cos\u00ec monsignor Vico consult\u00f2 tutti i membri dell'episcopato belga. Infine, padre Daens venne condannato in una lettera da Roma del 27 febbraio 1905 e pubblicamente da papa Pio X nel marzo dello stesso anno. Nel gennaio del 1907 padre Daens chiese perdono al suo vescovo ed al nunzio, che lo aiut\u00f2 a riconciliarsi con la Santa Sede; mor\u00ec il 17 giugno seguente.\nNunzio in Spagna.\nIl 21 ottobre 1907 papa Pio X lo trasfer\u00ec ancora, sessantenne, come nunzio apostolico in Spagna, con facolt\u00e0 di legato \"a latere\"; succedette ad Aristide Rinaldini, creato cardinale il 15 aprile precedente.\nDurante i quattro anni di incarico prese molto a cuore la situazione sociale dei cattolici, grazie anche ai suoi precedenti soggiorni in Spagna, per cui, su richiesta della Santa Sede e sulla base dell'esperienza italiana, cerc\u00f2 di dare maggiore impulso e sostenere gli statuti dell'Azione Cattolica e Sociale sulla base di questo modello, purtroppo senza molto successo. Tuttavia il suo deciso sostegno ebbe maggiori risultati con la fondazione nel 1908 dell'Associazione Nazionale Cattolica dei Giovani Propagandisti da parte del gesuita \u00c1ngel Ayala e di colui che sarebbe stato il suo primo presidente, \u00c1ngel Herrera Oria, futuro vescovo di Malaga e cardinale.\nCardinalato.\nPapa Pio X lo cre\u00f2 cardinale nel concistoro del 27 novembre 1911, all'et\u00e0 di sessantaquattro anni; il 2 dicembre 1912 gli vennero conferiti la berretta cardinalizia ed il titolo presbiterale di San Callisto, vacante dal 22 luglio 1908, giorno della morte del cardinale Carlo Nocella, segretario emerito della Congregazione Concistoriale. Prese possesso del suo titolo durante una cerimonia successiva.\nDopo la morte di papa Pio X, prese parte al conclave del 1914, che si concluse con l'elezione al soglio pontificio del cardinale Giacomo della Chiesa con il nome di Benedetto XV.\nIl 22 gennaio 1915 venne nominato camerlengo del Collegio cardinalizio, incarico solitamente della durata di un anno consistente nell'amministrazione finanziaria del Sacro collegio e nella celebrazione dei funerali dei porporati deceduti, succedendo al cardinale Pietro Gasparri; ricopr\u00ec tale ufficio fino al 4 dicembre 1916, quando gli succedette il cardinale Gennaro Granito Pignatelli di Belmonte.\nL'11 febbraio seguente il papa lo nomin\u00f2, sessantottenne, pro-prefetto della Congregazione dei riti, la quale si occupava delle celebrazioni liturgiche e delle cause dei santi; succedette al cardinale Scipione Tecchi, deceduto solo quattro giorni prima, il 7 febbraio, all'et\u00e0 di sessant'anni. Il prefetto, cardinale Sebastiano Martinelli, O.E.S.A., era spesso assente per via della sua salute cagionevole, necessitando dell'assistenza di un pro-prefetto.\nIl 6 dicembre dello stesso anno, durante il concistoro, il pontefice gli consent\u00ec di optare per l'ordine dei cardinali vescovi assegnandogli la sede suburbicaria di Porto e Santa Rufina; succedette al cardinale Serafino Vannutelli, deceduto il 19 agosto precedente.\nL'8 luglio 1918, settantunenne, succedette come prefetto della Congregazione dei riti, a quattro giorni dalla morte del cardinale Martinelli. Inoltre, fu protettore di ben quaranta enti ecclesiastici diffusi nel mondo: Italia, Belgio, Francia, Per\u00f9 e Spagna. Il 16 ottobre 1919 consacr\u00f2 solennemente la basilica del Sacro Cuore, sulla sommit\u00e0 della collina di Montmartre a Parigi, alla presenza di un gran numero di dignitari ed ecclesiastici. Nel marzo 1920 il papa proclam\u00f2 la Beata Vergine di Loreto patrona dell'Aviazione, grazie all'impegno personale del cardinale Vico.\nDopo la morte di papa Benedetto XV, prese parte al conclave del 1922, che si concluse con l'elezione al soglio pontificio del cardinale Achille Ratti con il nome di Pio XI.\nIl nuovo papa lo nomin\u00f2 legato pontificio al Congresso eucaristico dell'Aquila, svoltosi il 16 agosto 1923. In seguito, il 30 settembre 1925, al termine di una solenne processione ed una messa con migliaia di fedeli, confer\u00ec una Rosa d'oro benedetta dal papa alla citt\u00e0 di Lisieux in onore di Santa Teresa di Ges\u00f9 Bambino, che aveva contribuito a far canonizzare il 17 maggio precedente. Nel dicembre 1923 aveva anche sottoscritto il decreto che riconosceva le virt\u00f9 erotiche di Bernadette Soubirous, dando avvio alla sua causa di beatificazione. Inoltre, si occup\u00f2 delle cause di canonizzazione di Gabriele dell'Addolorata, Giovanna d'Arco e Giovanni Maria Vianney.\nColpito dall'influenza, mor\u00ec il 25 febbraio 1929 a Roma, all'et\u00e0 di ottantadue anni. Al termine dei solenni funerali, la salma venne inizialmente tumulata all'interno del Cimitero del Verano, per poi essere traslata presso la Chiesa del Santissimo Sacramento, in una cappella accanto al Santissimo Crocifisso, nella nativa Agugliano.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "539326", "revid": "767487", "url": "https://it.wikipedia.org/wiki?curid=539326", "title": "Pietro Vidoni (1759-1830)", "text": "Biografia.\nNacque a Cremona il 2 settembre 1759. Suo antenato era l'omonimo cardinale Pietro Vidoni (1610-1681). La famiglia Vidoni, nel frattempo estinta, era confluita in quella dei Soresina, dando inizio al casato dei Soresina-Vidoni. Il loro palazzo si trova tuttora a Cremona in via Alessandro Manzoni, angolo via Cesare Battisti.\nPapa Pio VII lo elev\u00f2 al rango di cardinale nel concistoro dell'8 marzo 1816.\nMor\u00ec il 10 agosto 1830 all'et\u00e0 di 70 anni."}
{"id": "539327", "revid": "838137", "url": "https://it.wikipedia.org/wiki?curid=539327", "title": "Francesco di Paola Villadicani", "text": "Biografia.\nNacque a Messina il 22 febbraio 1780.\nNel 1820 fu eletto alla sede vescovile titolare di Ortosia di Caria.\nNel 1823 fu promosso arcivescovo metropolita di Messina.\nPapa Gregorio XVI lo elev\u00f2 al rango di cardinale nel concistoro del 27 gennaio 1843.\nNel 1857 gli fu nominato un amministratore apostolico \"sede plena\" nella persona del teatino Giuseppe Maria Papardo del Pacco, vescovo titolare di Sinope.\nMor\u00ec a Messina il 13 giugno 1861 all'et\u00e0 di 81 anni. Venne tumulato all'interno del Duomo di Messina dove \u00e8 ancora visibile il suo sepolcro.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "539328", "revid": "767487", "url": "https://it.wikipedia.org/wiki?curid=539328", "title": "Cl\u00e9ment Villecourt", "text": "Biografia.\nNacque a Lione il 9 ottobre 1787.\nPapa Pio IX lo elev\u00f2 al rango di cardinale nel concistoro del 17 dicembre 1855.\nMor\u00ec il 17 gennaio 1867 all'et\u00e0 di 79 anni.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "539329", "revid": "986213", "url": "https://it.wikipedia.org/wiki?curid=539329", "title": "Jean-Marie-Rodrigue Villeneuve", "text": "Biografia.\nNacque a Montr\u00e9al, da famiglia di modesta condizione. Il padre era calzolaio. Studi\u00f2 inizialmente presso la scuola della sua parrocchia (la parrocchia del sacro Cuore di Montr\u00e9al), successivamente ottenne un diploma in scienze e commercio e insegn\u00f2 per qualche tempo in una scuola di Dorval. Nel 1901 fece il suo ingresso nei Missionari oblati di Maria Immacolata; due anni pi\u00f9 tardi emise i voti perpetui. Prosegu\u00ec gli studi all'interno del suo ordine ad Ottawa, frequentando il seminario. Ordinato sacerdote il 25 maggio 1907, rimase in seminario come docente di filosofia e poi di teologia morale.\nNel 1919 consegu\u00ec il dottorato in filosofia all'universit\u00e0 di Ottawa, nel 1922 e nel 1930 ottenne presso la stessa universit\u00e0 i dottorati in teologia e in diritto canonico. Dal 1920 al 1930 fu superiore dello scolasticato di Ottawa del suo ordine in cui insegn\u00f2 oltre a filosofia e teologia morale anche storia della Chiesa, liturgia, spiritualit\u00e0 e diritto canonico. Nel 1928 fond\u00f2 la Scuola Superiore di Studi Ecclesiastici, dal 1929 fu preside della facolt\u00e0 di diritto canonico dell'universit\u00e0 e fond\u00f2 la scuola superiore di diritto canonico.\nAccanto all'intensa vita accademica, si interess\u00f2 di questioni sociali e fu membro del sindacato cattolico. Difese i diritti delle minoranze linguistiche e promosse il bilinguismo nelle scuole, pubblicando i suoi interventi sul giornale \"Le Droit\". Il 3 luglio 1930 fu nominato vescovo di Gravelbourg e fu consacrato vescovo l'11 settembre dello stesso nella cattedrale di Ottawa per le mani dell'arcivescovo Joseph-Guillaume-Laurent Forbes. L'11 dicembre 1931 fu promosso arcivescovo di Qu\u00e9bec e primate del Canada.\nPapa Pio XI lo elev\u00f2 al rango di cardinale nel concistoro del 13 marzo 1933. Il 16 marzo dello stesso anno ricevette il titolo di Santa Maria degli Angeli. Partecip\u00f2 al conclave del 1939, che elesse papa Pio XII. Nell'autunno del 1944 visit\u00f2 le truppe canadesi di stanza in Gran Bretagna, Italia, Belgio e Paesi Bassi. Mor\u00ec il 17 gennaio 1947 all'et\u00e0 di 63 anni e fu sepolto nella cattedrale di Qu\u00e9bec.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "539330", "revid": "514736", "url": "https://it.wikipedia.org/wiki?curid=539330", "title": "Ippolito Antonio Vincenti Mareri", "text": "Biografia.\nIppolito nacque a Rieti il 20 gennaio 1738, figlio ultimogenito di Cinzio Francesco Vincenti Gentili Mareri, conte di Ascrea e dei vicini centri di Bulgaretta e Mirandella, che divenne poi gonfaloniere di Rieti nel 1747, e di sua moglie, Caterina Razza. Sue sorelle e fratelli maggiori furono Lavinia, Filippa Margherita (poi monaca), Cecilia, Alessandro (gonfaloniere di Rieti nel 1780) e Maria (morta in giovent\u00f9). Egli venne battezzato il giorno stesso della sua nascita, da suo zio Adriano, fratello di suo padre, assistito dal prozio Giuseppe anch'egli sacerdote.\nAll'et\u00e0 di nove o dieci anni, Ippolito entr\u00f2 nel Seminario Diocesano di Rieti dove ebbe modo di studiare grammatica, retorica e materie umanistiche; quando aveva appena diciassette anni, venne inviato a Roma per proseguire la propria formazione e nel novembre del 1754 inizi\u00f2 i propri studi all'Universit\u00e0 La Sapienza ove ebbe come insegnante Dario Guicciardi per diritto canonico e Michelangelo Petrocchi per diritto civile. Il 27 aprile 1764 ottenne il dottorato \"in utroque iure\".\nDopo aver terminato gli studi, Ippolito fece ritorno a rieti e nell'estate di quello stesso anno concluse i negoziati per il matrimonio di sua sorella Lavinia col barone Bernardino Gagliardi di L'Aquila, incominciando poco dopo la propria carriera ecclesiastica come chierico. Nominato uditore della nunziatura apostolica in Spagna dall'11 aprile 1764, prese possesso dell'incarico nell'agosto successivo ed assistette impotente alla soppressione della Compagnia di Ges\u00f9 per ordine di Carlo III nel 1767; occup\u00f2 il suo incarico sino al 1775. Divenuto referendario del Tribunale della Segnatura Apostolica, venne onorato del titolo di Protonotario Apostolico soprannumerario. Prelato domestico di Sua Santit\u00e0, divenne relatore della Sacra Consulta dall'aprile del 1776 ed assunse temporaneamente il governo della citt\u00e0 di Roma in assenza del titolare, monsignor Ferdinando Spinelli, tra il settembre del 1783 ed il febbraio del 1784. Nominato precettore generale dell'Arciospedale di Santo Spirito in Sassia dal 16 gennaio 1784, succedete in questa carica a monsignor Domenico Sampieri. Il 29 gennaio del 1784 ricevette da papa Pio VI il documento firmato concernente il proprio nuovo incarico, ma data la sua imminente ascesa al ruolo di nunzio apostolico in Spagna, rinunci\u00f2 all'incarico appena tre giorni dopo.\nIl 19 marzo 1785 ricevette l'ordinazione sacerdotale e l'11 aprile di quello stesso anno venne eletto arcivescovo titolare di Corinto, venendo consacrato l'8 maggio successivo nella cattedrale di Frascati per opera del cardinale Enrico Benedetto Stuart, duca di York, venendo quindi nominato come previsto nunzio apostolico in Spagna dal 24 maggio 1785.\nPapa Pio VI lo elev\u00f2 al rango di cardinale nel concistoro del 21 febbraio 1794, ricevendo la berretta cardinalizia a Madrid tramite monsignor Francesco Carafa d'Andria, cappellano privato di Sua Santit\u00e0, con breve apostolico, il 25 febbraio di quello stesso anno. Come da tradizione, fu lo stesso re Carlo IV di Spagna ad imporre all'arcivescovo la berretta cardinalizia in presenza dell'intera corte. Giunse quindi a Roma dalla Spagna il 5 aprile dell'anno successivo e ripet\u00e9 la cerimonia della berretta il 28 maggio in presenza del pontefice, che il 1\u00ba giugno gli confer\u00ec il titolo cardinalizio dei Santi Nereo e Achilleo. Ascritto nella Congregazione dei vescovi e regolari, entr\u00f2 a far parte anche di quelle per la Propaganda Fide, per il Concilio di Trento, per l'Indice e per le Paludi Pontine.\nLegato pontificio a Bologna dal 1\u00ba giugno 1795 al giugno del 1796, quando la citt\u00e0 veniva occupata dalle truppe francesi, si trasfer\u00ec a Rieti nel 1797 ma venne fatto prigioniero e riportato a Roma nel 1798; in questo frangente venne quasi costretto a rinunciare al cardinalato, ma scamp\u00f2 all'onta dietro pagamento di una forte indennit\u00e0 che lo rilasci\u00f2 libero e gli consent\u00ec di tornare a Rieti l'anno successivo, rimanendovi sino alla convocazione del conclave che si tenne a Venezia in forma straordinaria e dal quale risult\u00f2 eletto Pio VII. Prefetto dell'Economia del Collegio Romano dal dicembre del 1801, opt\u00f2 per l'ordine dei vescovi ed ottenne la sede suburbicaria di Sabina dal 3 agosto 1807. Vice camerlngo di Santa Romana Chiesa, ricopr\u00ec tale incarico temporaneamente durante l'assenza del cardinale Giuseppe Maria Doria Pamphili nel 1808. Trasferito forzosamente a Parigi dal 2 gennaio 1810, fu tra i cardinali favorevoli alle seconde nozze di Napoleone con Maria Luisa d'Asburgo-Lorena (molti altri cardinali si erano opposti perch\u00e9 Napoleone era ancora scomunicato) ed anzi, partecip\u00f2 alla cerimonia nuziale.\nMor\u00ec a Parigi il 21 marzo 1811, assistito al capezzale dal suo fedele ciambellano, Michele Torraca. La sua salma venne esposta alla pubblica venerazione nella chiesa di Saint-Thomas d'Aquino a Parigi, ove ebbero luogo anche i funerali. Per esplicito volere di Napoleone, riconoscente per l'appoggio che il cardinale gli aveva tributato, il cardinale venne sepolto tra i grandi del Panth\u00e9on parigino, nella III volta a sinistra. Quando nel 1861 l'arcivescovo di Parigi, il cardinale Fran\u00e7ois-Nicholas-Madeleine Morlot, stabil\u00ec che alcune sepolture nella chiesa dovessero essere sgombrate, avvis\u00f2 Giacinto, pronipote del cardinale Vincenti Mareri, che si preoccup\u00f2 di trasferire in patria le ossa del defunto, che viaggiarono in treno a Marsiglia e poi da li via battello verso Civitavecchia ove giunsero il 4 settembre, venendo poste nella chiesa parrocchiale locale in maniera provvisoria. Il 22 ottobre di quello stesso anno i resti del cardinale giunsero a Rieti su un carro funebre appositamente fatto giungere per l'occasione da Roma. Qui si svolsero i funerali solenni e la salma del cardinale venne posta nella tomba di famiglia nella cappella di Santa Caterina, a fianco della tomba di suo fratello Alessandro, nella Cattedrale di Santa Maria Assunta.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "539331", "revid": "322321", "url": "https://it.wikipedia.org/wiki?curid=539331", "title": "Giacomo Violardo", "text": "Biografia.\nNacque a Govone il 10 maggio 1898.\nFu direttore della rivista \"Studi Cattolici\" dalla fondazione (1957) al 1965.\nPapa Paolo VI lo elev\u00f2 al rango di cardinale nel concistoro del 28 aprile 1969.\nMor\u00ec il 17 marzo 1978 all'et\u00e0 di 79 anni.\nGenealogia episcopale.\nLa genealogia episcopale \u00e8:"}
{"id": "539332", "revid": "1935652", "url": "https://it.wikipedia.org/wiki?curid=539332", "title": "Alfonso Visconti", "text": "Fu nominato cardinale della Chiesa cattolica da papa Clemente VIII.\nBiografia.\nNacque a Milano nel 1552.\nPapa Clemente VIII lo elev\u00f2 al rango di cardinale nel concistoro del 3 marzo 1599.\nMor\u00ec a Macerata il 19 settembre 1608 all'et\u00e0 di 56 anni.\nSuccessione apostolica.\nLa successione apostolica \u00e8:"}
{"id": "539333", "revid": "986213", "url": "https://it.wikipedia.org/wiki?curid=539333", "title": "Jos\u00e9 de Calasanz F\u00e9lix Santiago Vives y Tut\u00f3", "text": "Biografia.\nEra il secondo figlio del carpentiere Jos\u00e9 Vives y Comas e di sua moglie Catalina Tut\u00f3 y Garriga.\nPapa Leone XIII lo elev\u00f2 al rango di cardinale nel concistoro del 18 giugno 1899. Noto teologo, fece parte della commissione incaricata da papa Pecci di studiare la questione della validit\u00e0 delle ordinazioni anglicane. God\u00e9 della stima di san Pio X, di cui fu il confessore: secondo alcuni, la frase paolina \"instaurare omnia in Christo\" (\u00abricapitolare in Cristo tutte le cose\u00bb, Efesini, I, 10) sarebbe stata assunta come insegna e espressione del suo programma da papa Sarto (nella sua prima enciclica, l\u2019\"E supremi apostolatus\") per suggerimento di questo cardinale."}
{"id": "539334", "revid": "986213", "url": "https://it.wikipedia.org/wiki?curid=539334", "title": "Carlo Vizzardelli", "text": "Biografia.\nInfanzia e formazione.\nCarlo Vizzardelli nacque il 21 luglio 1791, nel comune italiano di Monte San Giovanni Campano, facente parte della diocesi di Veroli, a Palazzo Mobilj. La famiglia da cui proveniva era benestante.\nDopo aver compiuto gli studi primari, decise di seguire la sua vocazione. Inizi\u00f2 gli studi ecclesiastici presso il Seminario di Veroli, per poi frequentare l'Universit\u00e0 La Sapienza di Roma, dove consegu\u00ec un dottorato ad honorem in teologia e in utroque iure in diritto canonico e civile.\nOrdinazione sacerdotale.\nVenne ordinato presbitero a Veroli, e divenne professore pubblico di diritto canonico presso l'Universit\u00e0 di Bologna e l'Universit\u00e0 La Sapienza di Roma. Nel 1829, venne nominato canonista della Penitenzieria Apostolica e sostituto del segretario dei Brevi Apostolici. Nel 1830 divenne consultore della Sacra Congregazione per gli Affari Ecclesiastici Straordinari. Nel 1832, venne promosso nella Penitenzieria Apostolica, e, nello stesso anno, divenne segretario per i brevi ai principi e per le lettere latine. Ricevette anche l'incarico di ciambellano di Sua Santit\u00e0 e quello di canonico del capitolo della patriarcale basilica liberiana. Il 18 aprile 1839, venne fregiato del titolo di prelato. Dal 1839 al 1847, fu datario della Penitenzieria Apostolica, e dal 1846 al 1847, fu insignito della dignit\u00e0 di protonotario apostolico. Nel 1834, divenne consultore della Sacra Congregazione per i Vescovi, e dal 30 gennaio 1843 al 24 luglio 1847, tenne l'incarico di segretario della Sacra Congregazione per gli Affari Ecclesiastici Straordinari.\nCardinale.\nVenne creato cardinale nel concistoro del 17 gennaio 1848, ricevendo, da parte di Papa Pio IX, la berretta rossa e titolo presbiterale di San Pancrazio fuori le mura tre giorni dopo, il 20 gennaio. Divenne successivamente prefetto della Pontificia accademia di teologia a Roma. Svolse l'importante ruolo di negoziatore durante il concordato con il Granduca di Toscana, firmato a Roma il 3 marzo 1848, poco prima della rivoluzione che scosse l'Europa. Venne nominato prefetto della Sacra Congregazione degli Studi e amministratore delle istituzioni pubbliche il 10 aprile 1848. Quando Papa Pio IX fugg\u00ec a Gaeta, egli lo accompagn\u00f2 e rimase al suo fianco come consulente di fiducia.\nMorte.\nIl cardinale mor\u00ec il 24 maggio 1851 a Roma, all'et\u00e0 di soli 59 anni. La sua salma venne esposta nella Basilica di San Lorenzo in Damaso, a Roma, dove il funerale ebbe luogo il 28 maggio 1851, con la partecipazione di Papa Pio IX in persona. Le sue spoglie ora riposano nella sua chiesa titolare."}
{"id": "539335", "revid": "322321", "url": "https://it.wikipedia.org/wiki?curid=539335", "title": "Hermann Volk", "text": "Biografia.\nNacque a Steinheim il 27 dicembre 1903.\nPartecip\u00f2 al Concilio ecumenico Vaticano II.\nDal 3 marzo 1962 al 27 dicembre 1982 fu vescovo di Magonza.\nPapa Paolo VI lo elev\u00f2 al rango di cardinale nel concistoro del 5 marzo 1973.\nMor\u00ec a Magonza il 1\u00ba luglio 1988 all'et\u00e0 di 84 anni.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "539336", "revid": "74801", "url": "https://it.wikipedia.org/wiki?curid=539336", "title": "Melchior Ferdinand Joseph von Diepenbrock", "text": "Biografia.\nNacque a Bocholt il 6 gennaio 1798.\nPapa Pio IX lo elev\u00f2 al rango di cardinale nel concistoro del 30 settembre 1850.\nMor\u00ec il 20 gennaio 1853 all'et\u00e0 di 55 anni.\nGenealogia episcopale.\nLa genealogia episcopale \u00e8:"}
{"id": "539337", "revid": "986213", "url": "https://it.wikipedia.org/wiki?curid=539337", "title": "Clemens August von Galen", "text": "Origini, studi e vocazione.\nClemens August von Galen nacque nel castello familiare di Dinklage, nella regione di Oldenburg, presso M\u00fcnster, il 16 marzo 1878, figlio del conte Ferdinand Heribert Ludwig von Galen e della contessa imperiale Elisabeth Friederica Sophie von Spee. Undicesimo di tredici figli, crebbe in una famiglia devotamente cattolica. Nel 1890 inizi\u00f2 a frequentare il liceo dei Gesuiti a Feldkirch (Austria) e consegu\u00ec la maturit\u00e0 nel 1896 presso il ginnasio Antonianum di Vechta.\nDopo gli studi di filosofia, storia e letteratura a Friburgo (Svizzera) e di teologia a Innsbruck, entr\u00f2 nel seminario di M\u00fcnster, dove venne ordinato sacerdote il 28 maggio 1904 dal vescovo Hermann Dingelstadt. Dapprima vicario capitolare a M\u00fcnster, venne nominato cappellano della chiesa di San Mattia a Berlino (1906-1911), poi curato della chiesa di San Clemente Maria Hofbauer (1911-1919), infine parroco della chiesa di San Mattia a Berlino\u2013Sch\u00f6neberg (1919-1929). Visse i difficili anni della prima guerra mondiale, dei tumulti del dopoguerra e della Repubblica di Weimar.\nNel 1925 conobbe Eugenio Pacelli, che dal 1920 era nunzio apostolico per l'intera Germania, con cui strinse un'amicizia che dur\u00f2 per tutta la vita. Nel 1929 fu nominato parroco della chiesa di San Lamberto a M\u00fcnster. Nel 1932 pubblic\u00f2 \"Die Pest des Laizismus\" (\"La peste del laicismo\").\nVescovo e oppositore.\nDopo la morte del vescovo Johannes Poggenburg, il 5 settembre 1933 von Galen fu nominato vescovo di M\u00fcnster. In ossequio al \"Reichskonkordat\" (concordato tra la Germania nazista e la Chiesa cattolica, 20 luglio 1933), il 19 ottobre von Galen prest\u00f2 giuramento di lealt\u00e0 allo Stato dinanzi a Hermann G\u00f6ring e il 28 ottobre ricevette la consacrazione episcopale nel duomo di M\u00fcnster. Come motto episcopale scelse \"Nec Laudibus, Nec Timore\", \"N\u00e9 con le lodi, n\u00e9 con la minaccia\" (sottinteso: io devio dalle vie di Dio).\nCome vescovo di M\u00fcnster von Galen si distinse per la sua opposizione alla teoria e alla prassi del regime nazionalsocialista. Il 12 novembre, a poco pi\u00f9 di un mese dalla nomina, denunci\u00f2 la violazione delle norme del \"Reichskonkordat\" sull'insegnamento della religione cattolica nelle scuole, i cui docenti dovevano essere approvati dal vescovo locale. La denuncia di von Galen seguiva le \"Note\" di protesta del 19 e 28 ottobre inviate al Cancelliere del Reich Adolf Hitler da Eugenio Pacelli, Segretario di Stato di Pio XI dal 1930, per le sistematiche violazioni del Reichskonkordat e per la soppressione della stampa e delle associazioni cattoliche. Il 25 novembre protest\u00f2 contro l'arruolamento degli studenti di teologia nelle SA (Sturmabteilung) di Ernst R\u00f6hm.\nIl 21 gennaio 1934 Hitler design\u00f2 il filosofo Alfred Rosenberg, autore di \"Der Mythus des 20. Jahrhunderts\" (\"Il mito del XX secolo\", 1930), alla direzione ideologica e spirituale del nazismo. Il 31 gennaio Pacelli invi\u00f2 a Hitler un'ennesima \"Nota\" di protesta, che condannava l'opera di Rosenberg. Da parte sua von Galen il 29 gennaio fece della denuncia del neopaganesimo nazista l'oggetto della sua lettera pastorale per la quaresima e in quella per la Pasqua del 6 marzo si espresse contro la dottrina del sangue e della razza di Rosenberg. In maggio fu a Roma per colloqui con Pio XI e Pacelli. In ottobre e in dicembre fece allegare al bollettino della diocesi di M\u00fcnster altri due scritti polemici: gli \"Studi su Il Mito del XX secolo\" e \"L'apostolo Paolo e il Cristianesimo primitivo\". Una nuova lettera pastorale del 19 marzo 1935 dedicata a \"Der Mythus des 20. Jahrhunderts\" gli procur\u00f2 un violento attacco pubblico di Rosenberg e le attenzioni della Gestapo.\nIl 18 agosto 1936 i vescovi tedeschi riuniti a Fulda inviarono a Pio XI la richiesta di una presa di posizione della Santa Sede sulla situazione della Chiesa cattolica nel Terzo Reich. In quello stesso 1936 von Galen tenne due sermoni contro il totalitarismo nazista e contro la sua pretesa di considerare la fede cristiana incompatibile con la ricostruzione della Germania. Nel gennaio del 1937 partecip\u00f2 con i cardinali Adolf Bertram, Michael von Faulhaber, Karl Joseph Schulte e il vescovo Konrad von Preysing Lichtenegg-Moos ai lavori preparatori dell'enciclica \"Mit brennender Sorge\" (\"Con viva preoccupazione\"), che fu emanata il seguente 14 marzo e diffusa in tutta la Germania, nonostante il divieto del ministero del Reich per le questioni ecclesiali.\nNel 1938, l'anno dell'Anschluss (12 marzo), della conferenza di Monaco (29-30 settembre) e della Notte dei cristalli (9-10 novembre), von Galen protest\u00f2 contro la chiusura delle scuole confessionali nell'Oldenburg, propedeutica all'introduzione delle scuole comunitarie, che avvenne nel successivo 1939, anno dell'elezione di Eugenio Pacelli al soglio pontificio con il nome pontificale di Pio XII (2 marzo) e dello scoppio della seconda guerra mondiale (1\u00ba settembre).\nDurante la guerra.\nNel giugno del 1941, pochi giorni prima dell'invasione dell'Unione Sovietica, Martin Bormann diram\u00f2 ai Gauleiter una direttiva sull'incompatibilit\u00e0 tra cristianesimo e nazismo, con l'ordine di contrastare l'influenza delle chiese cristiane in Germania. Von Galen si consult\u00f2 con Pio XII e pronunci\u00f2 tre omelie dichiaratamente antinaziste: il 13 e 20 luglio contro l'occupazione e la confisca di conventi e monasteri, e l'espulsione violenta dei religiosi, che cessarono per ordine di Hitler il 30 luglio; il 3 agosto contro il programma segreto Aktion T4 per l'eliminazione di disabili psichici e fisici, malati lungodegenti e terminali, e pazienti non tedeschi, visto come negazione del quinto comandamento biblico \u00abnon uccidere\u00bb:\nDi fronte a proteste crescenti, Adolf Hitler fu costretto a dichiarare sospeso il programma di eutanasia nazista, ma di fatto esso prosegu\u00ec fino alla caduta del Terzo Reich. Martin Bormann chiese l'impiccagione di von Galen, ma Joseph Goebbels convinse Hitler ad attendere la vittoria finale per pareggiare i conti, ribattendo:\nLe tre omelie di von Galen furono diffuse clandestinamente in tutta la Germania da cattolici, da luterani e da ebrei. Tra il 4 e il 5 novembre aerei alleati fecero piovere sulla Vestfalia volantini con il testo dell'omelia del 13 luglio. Il 9 novembre Goebbels pronunci\u00f2 un minaccioso ammonimento pubblico contro von Galen senza nominarlo direttamente, mentre centinaia furono gli arresti tra chi diffondeva le sue omelie. L'8 giugno del 1943 il \" New York Times\" dedic\u00f2 un articolo a von Galen, definendolo \u00abl'oppositore pi\u00f9 ostinato del programma nazionalsocialista anticristiano\u00bb.\nIl 13 settembre 1943 fu nominato da Pio XII prelato domestico di Sua Santit\u00e0. Scamp\u00f2 il 10 ottobre successivo al bombardamento di M\u00fcnster, che distrusse l'episcopio e danneggi\u00f2 gravemente il duomo. In novembre inizi\u00f2 a prendere contatti con la resistenza interna al nazismo.\nDopo la guerra.\nNel 1945, gi\u00e0 prima della resa incondizionata della Germania dell'8 maggio, si pose alla difesa del suo popolo, protestando pi\u00f9 volte contro le violazioni dei diritti umani commesse dal governo militare alleato di occupazione e rifiutando la teoria alleata di una colpa collettiva del popolo tedesco, accusato di silenziosa accettazione della politica di Hitler. In luglio pubblic\u00f2 \"Esigenze fondamentali per una ricostruzione politica, sociale e spirituale della patria tedesca\" e il 6 gennaio 1946 afferm\u00f2 in un'omelia:\nPapa Pio XII lo elev\u00f2 al rango di cardinale nel concistoro ordinario del 21 febbraio 1946. I giornali si riferirono alla sua persona chiamandolo \"Il Leone di M\u00fcnster\". Al ritorno alla sua diocesi il 16 marzo come porporato fu accolto trionfalmente da cinquantamila fedeli e, commosso, si rivolse loro dicendo che i nazisti lo avrebbero ucciso, se essi non l'avessero appoggiato. Fu il suo ultimo discorso pubblico.\nIl 19 marzo fu ricoverato per una peritonite. Mor\u00ec il 22 marzo 1946 all'et\u00e0 di 68 anni. I funerali solenni si svolsero il 28 marzo nella chiesa di Santa Croce e la salma fu tumulata nella cappella di San Ludgero in duomo.\nPapa Giovanni Paolo II lo dichiar\u00f2 venerabile il 20 dicembre 2003. Il 9 ottobre 2005 fu beatificato da papa Benedetto XVI.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "539338", "revid": "438678", "url": "https://it.wikipedia.org/wiki?curid=539338", "title": "Coefficiente", "text": "Un coefficiente \u00e8 un numero puro (rapporto tra due grandezze con la stessa unit\u00e0 di misura) o una quantit\u00e0 che moltiplica una variabile algebrica.\nIl nome deriva dal concetto di prodotto, in quanto sia il coefficiente che la variabile concorrono (\"co - efficere\") alla costruzione del risultato.\nFunzione.\nL'importanza dei coefficienti per la matematica \u00e8 da ricercarsi nei polinomi, nelle equazioni e nei sistemi di equazioni algebriche, in quanto la soluzione che le verifica dipende unicamente dai coefficienti come ad esempio i coefficienti binomiali.\nAltra importante applicazione in statistica \u00e8 il coefficiente di curtosi.\nPolinomi.\nIn un polinomio formula_1 nella variabile formula_2 i monomi formula_3 possono essere ordinati in base a valori decrescenti dell'esponente formula_4 (a partire da sinistra), ad esempio:\nPer il maggiore valore di formula_6 tale per cui formula_7 si definisce coefficiente direttore (o direttivo) del polinomio formula_8\nAd esempio, il coefficiente direttore del polinomio:\n\u00e8 formula_10 dove:\nMatrici.\nPer una matrice, si definisce coefficiente direttore di una riga il primo elemento non nullo della riga considerata.\nAd esempio, per la matrice:\nEsempi pratici.\nEsempio, da sole considerazioni su coefficienti si possono risolvere le equazioni algebriche o i sistemi lineari:\nformula_18 \u00e8 uguale a formula_19 se formula_20, mentre \u00e8 impossibile se formula_21 e b diverso da 0, l'equazione \u00e8 indeterminata se formula_22 In questo esempio formula_23 e formula_24 sono coefficienti.\nEsempio, una grandezza fisica ha un valore assoluto pari a un coefficiente numerico, moltiplicato per un'unit\u00e0 di misura:\nSe una distanza L \u00e8 pari a 3 metri, ci\u00f2 significa che L, grandezza fisica, \u00e8 pari al coefficiente 3 per l'unit\u00e0 di misura, il metro.\nScrivere formula_25 \u00e8 errato, poich\u00e9 la lunghezza non sar\u00e0 mai un numero puro, la dicitura corretta \u00e8:\nformula_26; oppure formula_27, oppure altra dicitura equivalente.\nI coefficienti 3 e 300 indicano l'adattamento della quantit\u00e0 numerica alla grandezza fisica, in funzione dell'unit\u00e0 di misura utilizzata.\nEsempio, una proporzione \u00e8 un numerico puro, dove i due valori aventi la stessa unit\u00e0 di misura vengono confrontati:\nEsempio, un appartamento \u00e8 di 100 m2, mentre il secondo \u00e8 di 400 m2, volendo fare una proporzione tra i due appartamenti si ottiene un numero puro (coefficiente):\nformula_28 si ha che il secondo appartamento \u00e8 4 volte il primo."}
{"id": "539339", "revid": "267975", "url": "https://it.wikipedia.org/wiki?curid=539339", "title": "Johannes von Geissel", "text": "Biografia.\nNacque a Gimmeldingen il 5 febbraio 1796.\nFrequent\u00f2 il seminario di Magonza dal 1815 al 1818, anno in cui fu ordinato sacerdote. Fu consacrato vescovo e nominato vescovo di Spira nel 1837, nel 1841 fu nominato coadiutore ed amministratore apostolico con diritto di successione, dell'arcidiocesi di Colonia il cui arcivescovo, Clemens August Droste zu Vischering era stato liberato dal carcere (1839) dove era stato rinchiuso per non aver aderito alla politica governativa riguardo ai matrimoni misti; Johannes divenne arcivescovo di Colonia nel 1845, dopo la morte di Droste zu Vischering, avvenuta nel 1844. Nel 1842 era stato nominato arcivescovo titolare di Iconio.\nPapa Pio IX lo elev\u00f2 al rango di cardinale presbitero nel concistoro del 30 settembre 1850 con il titolo di San Lorenzo in Panisperna.\nMor\u00ec l'8 settembre 1864 all'et\u00e0 di 68 anni.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "539340", "revid": "838137", "url": "https://it.wikipedia.org/wiki?curid=539340", "title": "Karl August von Reisach", "text": "Biografia.\nPapa Pio IX lo elev\u00f2 al rango di cardinale nel concistoro del 17 dicembre 1855.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "539341", "revid": "838137", "url": "https://it.wikipedia.org/wiki?curid=539341", "title": "Maximilian Joseph von Tarn\u00f3czy", "text": "Biografia.\nNacque a Schwaz il 24 ottobre 1806.\nFu arcivescovo di Salisburgo dal 1850 al 1876.\nPapa Pio IX lo elev\u00f2 al rango di cardinale nel concistoro del 22 dicembre 1873.\nMor\u00ec il 4 aprile 1876 all'et\u00e0 di 69 anni.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "539342", "revid": "521028", "url": "https://it.wikipedia.org/wiki?curid=539342", "title": "Antonio Veranzio", "text": "Biografia.\nVeranzio studi\u00f2 a Padova, Vienna e Cracovia.\nIl 3 agosto 1554 fu eletto vescovo di P\u00e9cs e trasferito ad Eger il 17 luglio 1560, ma fu ordinato vescovo solo il 21 settembre 1561.\nNell'agosto 1567, circa un anno dopo la conquista ottomana di Szigetv\u00e1r, fu inviato ad Istanbul, insieme allo stiriano Christoph Teuffenbach, per un'ambasciata al sultano Selim II da parte dell'imperatore Massimiliano II, riguardante l'inizio di negoziati di pace fra la Monarchia asburgica e l'Impero ottomano.\nFu promosso alla sede primaziale e metropolitana di Esztergom il 25 settembre 1570.\nPapa Gregorio XIII lo elev\u00f2 al rango di cardinale il 5 giugno 1573; mor\u00ec pochi giorni dopo prima di riceverne la notizia.\nSuo nipote fu l'umanista e inventore dalmata Fausto Veranzio (Faust Vran\u010di\u0107).\nGenealogia episcopale.\nLa genealogia episcopale \u00e8:"}
{"id": "539343", "revid": "986213", "url": "https://it.wikipedia.org/wiki?curid=539343", "title": "Willem Marinus van Rossum", "text": "Biografia.\nFiglio di Jan van Rossum e di Hendrika Veldwillelms, nel 1867 entr\u00f2 nel seminario di Culemborg, quindi nel 1873 nella Congregazione del Santissimo Redentore. Fu ordinato sacerdote a Wittem nel 1879. Insegn\u00f2 teologia e dogmatica a Wittem.\nSi trasfer\u00ec nella casa madre romana nel 1895.\nPapa Pio X lo cre\u00f2 cardinale diacono nel concistoro del 27 novembre 1911, assegnandogli la diaconia di San Cesareo in Palatio, ma nel 1915 opt\u00f2 per il titolo di Santa Croce in Gerusalemme.\nFu prefetto di Propaganda Fide dal 1918 alla sua morte.\nMor\u00ec il 30 agosto 1932 all'et\u00e0 di 77 anni.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "539344", "revid": "838137", "url": "https://it.wikipedia.org/wiki?curid=539344", "title": "Thomas Weld", "text": "Era figlio primogenito di un ricco proprietario terriero di Lulworth nel Dorsetshire, gran benefattore della Chiesa cattolica, e di Mary Stanley.\nBiografia.\nNacque a Londra il 22 gennaio 1773 da Thomas Weld del castello di Lulworth, nel Dorset, e di Mary Stanley, figlia maggiore di Sir John Stanley Massey Stanley di Hooton.\nFu educato dai gesuiti.\nDurante la rivoluzione francese fu molto generoso verso i preti francesi emigrati in Inghilterra, accogliendo nelle sue propriet\u00e0 trappisti, gesuiti, francescani e membri di altri ordini. Spos\u00f2 nel 1796 Lucy Bridget Clifford di Tixall, dalla quale ebbe una figlia, Mary Lucy, che spos\u00f2 poi il cugino Hugh, settimo barone di Clifford of Chudleigh, imparentato con il cardinale Giacomo Giustiniani.\nLa moglie mor\u00ec nel 1815 e Weld, seguendo la sua vocazione religiosa, lasci\u00f2 i suoi beni al fratello e dal settembre 1818 inizi\u00f2 gli studi per diventare sacerdote. Fu ordinato meno di tre anni dopo ed esercit\u00f2 la sua missione sacerdotale a Chelsea e poi ad Hammersmith.\nFu consacrato vescovo il 6 agosto 1826 ed ebbe la titolarit\u00e0 della Diocesi di Amicle. Fu vescovo coadiutore della diocesi di Kingston, in Canada. Tuttavia non fu mai presente nella sua diocesi, dovendo seguire la figlia, che era di salute molto cagionevole. Rinunci\u00f2 nel 1830 all'incarico e si trasfer\u00ec a Roma.\nPapa Pio VIII lo elev\u00f2 al rango di cardinale presbitero nel concistoro del 15 marzo 1830, con il titolo di San Marcello. Partecip\u00f2 al conclave del 1830-1831 che elesse papa Gregorio XVI. Segu\u00ec da Roma le vicende d'Inghilterra, Irlanda, Stati Uniti d'America, Canada, India e Australia.\nMor\u00ec il 10 aprile 1837, all'et\u00e0 di 64 anni.\nGenealogia episcopale.\nLa genealogia episcopale \u00e8:"}
{"id": "539346", "revid": "604594", "url": "https://it.wikipedia.org/wiki?curid=539346", "title": "Joseph Wendel", "text": "Biografia.\nPapa Pio XII lo elev\u00f2 al rango di cardinale nel concistoro del 12 gennaio 1953.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "539347", "revid": "1442080", "url": "https://it.wikipedia.org/wiki?curid=539347", "title": "Thomas Joseph Winning", "text": "Biografia.\nNacque a Wishaw il 3 giugno 1925.\nNel 1971 fu nominato vescovo ausiliare di Glasgow e vescovo titolare di Lugmad.\nNel 1974 venne promosso arcivescovo di Glasgow.\nPapa Giovanni Paolo II lo elev\u00f2 al rango di cardinale nel concistoro del 26 novembre 1994.\nMor\u00ec il 17 giugno 2001 all'et\u00e0 di 76 anni.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "539348", "revid": "838137", "url": "https://it.wikipedia.org/wiki?curid=539348", "title": "Nicholas Patrick Stephen Wiseman", "text": "Biografia.\nNato a Siviglia da genitori di origine irlandese da poco stabilitisi in Spagna, alla morte del padre, nel 1805, fu portato alla casa dei suoi genitori a Waterford. Nel 1810 fu mandato all'Ushaw College, vicino a Durham, dove studi\u00f2 fino all'et\u00e0 di sedici anni, quando fu inviato al Venerabile Collegio Inglese di Roma, riaperto nel 1818 dopo essere stato chiuso per vent'anni a causa delle guerre napoleoniche.\nNel luglio del 1824 Wiseman si addottor\u00f2 in Teologia \"cum pr\u00e6mio\", dopo aver sostenuto con successo una disputa pubblica davanti a un grande pubblico di dotti, tra i quali il cardinal Capellari (futuro papa Gregorio XVI) e l'abate de Lamennais. Otto mesi dopo, il 19 marzo 1825, fu ordinato sacerdote. Wiseman si dedic\u00f2 con passione allo studio delle lingue orientali, in particolare il siriaco e dedic\u00f2 molto tempo all'esame dei manoscritti orientali custoditi nella Biblioteca apostolica vaticana.\nCon un rescritto speciale di Leone XII, Wiseman fu nominato assistente dell'abate Molza, che stava compilando una grammatica, un'antologia e un lessico siriaco su incoraggiamento del papa. Nel 1828 Wiseman pubblic\u00f2 il volume \"Hor\u00e6 Syriac\u00e6, seu Commentationes et Anecdota res vel Litteras Syriacas spectantia, tomus I\", che conteneva il risultato delle sue ricerche. L'opera gli valse una reputazione europea tra gli orientalisti, sebbene la sua interpretazione di alcuni testi siriaci sia stata criticata da Samuel Lee (1783-1852). In quest'opera Wiseman fu il primo a descrivere il \"Karkaphensian Codex\" un codice contenente una versione siriaca dell'Antico Testamento conservato presso la Biblioteca apostolica vaticana. Subito dopo la pubblicazione del libro, Leone XII lo nomin\u00f2 curatore dei manoscritti arabi della Vaticana e professore soprannumerario di Ebraico e Siro-Caldeo all'Universit\u00e0 La Sapienza. Wiseman divenne corrispondente e amico di molti dei pi\u00f9 importanti orientalisti del tempo, come Bunsen, Scholz, Ackermann e Tholuck.\nNel 1835 Wiseman si stabil\u00ec a Londra. Qui cominci\u00f2 a interessarsi dei rapporti fra scienza e teologia, di argomenti storici e dei rapporti fra la Chiesa anglicana e quella cattolica. Si interess\u00f2 in particolare del movimento di Oxford in seno alla Chiesa anglicana.\nNel frattempo aveva allacciato rapporti con alcuni dei pi\u00f9 eminenti pensatori europei, come Montalembert e Rosmini, e contribu\u00ec alla conversione di John Henry Newman dall'anglicanesimo al cattolicesimo. Nel 1849 fu nominato vicario apostolico del distretto di Londra e, quando Pio IX con il breve \"Universalis Ecclesiae\" ristabil\u00ec la gerarchia cattolica in Inghilterra (1850), arcivescovo di Westminster e, nel concistoro del 30 settembre 1850, cardinale. Alle proteste da parte degli anglicani rispose con un opuscolo invitante alla moderazione, intitolato \"Appello alla ragione al retto sentire del popolo inglese intorno alla gerarchia cattolica\" (1850).\nScrisse vari libri e trattati sulle lettere antiche, anche se la sua opera pi\u00f9 famosa rimane il romanzo Fabiola o la Chiesa delle catacombe (1854), tradotto peraltro in molte lingue. A Roma aveva allacciato rapporti con eruditi e cultori di storia quali Angelo Mai e Gaetano Moroni; l'intreccio di \"Fabiola\", scritto con intenti edificanti, si inserisce in una ricostruzione, della prima met\u00e0 del XIX secolo, dell'ambiente storico e archeologico della Roma di Diocleziano.\nMor\u00ec il 15 febbraio 1865 all'et\u00e0 di 62 anni.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "539349", "revid": "2093951", "url": "https://it.wikipedia.org/wiki?curid=539349", "title": "Thomas Wolsey", "text": "Fu anche un potente uomo di stato ricoprendo l'incarico di Lord Cancelliere. Con la salita al trono di Enrico VIII d'Inghilterra Wolsey divenne Elemosiniere del re ed entro il 1514 era divenuto un uomo potente con estese influenze in ogni affare dello Stato e dentro la Chiesa. Il suo massimo incarico fu quello di Lord Cancelliere, ruolo che gli permise grande libert\u00e0 d'azione. In seno alla Chiesa divenne Arcivescovo di York nel 1514 e l'anno seguente fu nominato Cardinale, nomina che gli diede la preminenza anche sull'Arcivescovo di Canterbury. Una delle sue pi\u00f9 tangibili eredit\u00e0 \u00e8 il palazzo di Hampton Court che esiste ancora oggi.\nAl servizio di padre e figlio.\nThomas Wolsey nacque all'incirca nel 1471, era figlio di Robert Wolsey di Ipswich (1438-1485) e Joan Daundy. Suo padre si pensava che fosse un macellaio o un mercante di bestiame, ma altre fonti dicono che mor\u00ec nella battaglia di Bosworth Field. Alcuni storici ritengono che in realt\u00e0 il padre di Thomas fosse un rispettabile e abbiente commerciante di vestiti e che le storie su una sua professione da macellaio fossero state create per svilire la reputazione familiare di Thomas e mostrare quanto fosse arrivato in alto partendo dai gradini pi\u00f9 bassi della societ\u00e0.\nThomas frequento l\"'Ipswich School\" e poi il Magdalene College prima di studiare teologia nel Magdalen College di Oxford. Il 10 marzo 1498 venne ordinato sacerdote a Marlborough ma rimase a Oxford per insegnare al \"Magdalen College\". Attorno al 1500 lasci\u00f2 l'insegnamento per prendere il beneficio ecclesiastico di Saint Mary a Limington, un piccolo paese del Somerset. Due anni dopo lasci\u00f2 la parrocchia per diventare cappellano di Henry Deane (1440 circa-1503), allora Arcivescovo di Canterbury, che mor\u00ec l'anno seguente.\nDopo la morte di Deane pass\u00f2 al servizio della famiglia di sir Richard Nanfan, e alla sua morte nel 1507 pass\u00f2 al servizio di Enrico VII d'Inghilterra che lo fece diventare cappellano reale; per fortuna di Thomas in quel periodo Enrico era interessato a mettere un freno al potere dei nobili e a promuovere chi veniva da origini ben pi\u00f9 umili.\nEntrato a corte Thomas entr\u00f2 anche al servizio di Richard Foxe, che riconobbe in Wolsey un'abilit\u00e0 innata per le mansioni pi\u00f9 noiose. Pur se figlio al massimo di un esponente della piccola \"borghesia\" Thomas fu un chiaro esempio di scalata sociale, successo questo che pu\u00f2 venir attribuito alla sua innata intelligenza, alle sue capacit\u00e0 organizzative, alla sua ambizione, alla sua dedizione e ai rapporti di stretto contatto che fu in grado di mettere in piedi con i sovrani che serv\u00ec. Nell'aprile 1508 Thomas venne mandato in Scozia per discutere con il re Giacomo IV circa le voci che vedevano il rifiorire della Auld Alliance con la Francia. Nel 1509 Enrico VII mor\u00ec e gli succedette il figlio Enrico VIII che promosse Thomas alla carica di Elemosiniere e gli permise di entrare nel Consiglio privato. Enrico VIII era molto diverso dal padre sia caratterialmente sia per la mentalit\u00e0 diplomatica con cui si approcciava agli altri regnanti. Enrico peraltro, nel primo periodo del suo regno, era relativamente interessato agli affari politici e di governo e questo permise a Thomas di raggiungere una posizione ancora pi\u00f9 preminente.\nNel marzo 1514 venne consacrato vescovo, inizialmente della diocesi di Lincoln, ma dopo neanche un mese venne spostato all'arcidiocesi di York.\nLa salita al potere.\nI consiglieri che Enrico aveva ereditato dal padre, oltre a Thomas, erano Richard Foxe e l'Arcivescovo di Canterbury William Warham (1450 circa-22 agosto 1532), due uomini di stampo conservatore che indirizzarono Enrico verso uno stile governativo prudente e parsimonioso simile a quello del padre. Ben presto il nuovo sovrano ammise nel consiglio privato persone pi\u00f9 simili a lui e Thomas, che fino al 1511 era stato ostile a un conflitto con la Francia, ne divenne un sostenitore non appena Enrico matur\u00f2 l'idea di invaderla. Thomas aveva una grande capacit\u00e0 di adattarsi alla mentalit\u00e0 del re ed era anche capace di mettere insieme discorsi convincenti da esporre al Consiglio. Le politiche prudenziali di Foxe e Warham caddero in disgrazia ed essi stessi attorno al 1515 persero gran parte del loro potere mentre Thomas diveniva sempre pi\u00f9 l'uomo pi\u00f9 vicino e in sintonia con Enrico.\nNel 1515 Warham rassegn\u00f2 le dimissioni dalla carica di Lord Cancelliere a seguito delle sue proteste circa l'invasione della Francia e Thomas fu nominato al suo posto dal momento che gi\u00e0 da molto tempo controllava la politica interna e gli affari esteri del re. Nello stesso anno Papa Leone X lo nomin\u00f2 cardinale presbitero con il titolo di Santa Cecilia per il successo della sua missione in Francia con la quale riusc\u00ec a negoziare la pace del 1514, lo stesso anno in cui divenne Vescovo di Lincoln prima e Arcivescovo di York dopo. Il suo ultimo grande traguardo ecclesiastico giunse nel 1523 quando venne nominato Principe-vescovo di Durham. Thomas cerc\u00f2 di distruggere o quantomeno neutralizzare gli altri cortigiani che godevano di una certa influenza, fu quindi biasimato per il suo coinvolgimento nella caduta e morte di Edward Stafford, III duca di Buckingham e perseguit\u00f2 il cortigiano William Compton (1482 circa-1528), amico di Enrico, e l'ex-amante del re, e sorella di Stafford, Anne Hastings, Contessa di Huntingdon accusandoli di adulterio. In altri casi invece Thomas si spese per accedere ai loro favori come fece nel caso di Charles Brandon, I duca di Suffolk dopo il suo segreto matrimonio con Maria Tudor: Thomas infatti intercedette per i neosposi, entrambi molto cari al cuore di Enrico, convincendolo a perdonarli.\nContro e con la Francia.\nLa guerra con la Francia del 1512-1514 fu la prima grande occasione di Thomas per mostrare i propri talenti nell'arena della politica estera. Una buona scusa per entrare in guerra si ebbe nel 1511 quando l'Inghilterra decise di rispondere alle preghiere di Papa Giulio II che cominciava a sentirsi minacciato dalla Francia. L'Inghilterra si alle\u00f2 quindi con il pontefice, Ferdinando II di Aragona e Massimiliano I d'Asburgo contro Luigi XII di Francia. La prima parte della campagna fu infruttuosa anche per l'alleanza con Ferdinando che si dimostr\u00f2 del tutto inaffidabile, Enrico comunque non si rassegn\u00f2 e nel 1513 lanci\u00f2 un nuovo attacco contro la Francia con l'aiuto congiunto del pontefice. Il risultato fu la cattura di due citt\u00e0 francesi che causarono il ritiro dell'esercito e parte di questo successo si dovette alla capacit\u00e0 di Thomas di saper tenere ben equipaggiate e dotate di viveri le truppe per tutta la durata del conflitto. Quando poi nel 1514 si dovette negoziare la pace Thomas fu di nuovo in prima linea e il trattato che ne segu\u00ec prevedeva che la sorella minore di Enrico, Maria Tudor, sposasse l'anziano Luigi XII di Francia e Portogallo, in cambio per\u00f2 l'Inghilterra si sarebbe tenuta la citt\u00e0 di Tournai che aveva conquistato.\nIl trattato di pace appena concluso si profilava piuttosto fruttuoso perch\u00e9 un cognato come Luigi poteva essere assai comodo per Enrico, purtroppo per lui per\u00f2 il matrimonio dur\u00f2 poco perch\u00e9 il 1\u00ba gennaio 1515 il sovrano spir\u00f2 e venne rimpiazzato dall'ambizioso nipote Francesco I di Francia. Il colpo fu ancora pi\u00f9 duro quando Enrico apprese che la sorella non sarebbe pi\u00f9 stata disponibile per altri reali matrimoni essendosi sposata segretamente con Charles Brandon; per evitare l'isolamento Thomas propose al re di allearsi di nuovo col papa e con il Sacro Romano Impero contro Francesco.\nNel gennaio 1516 anche il suocero di Enrico, Ferdinando, mor\u00ec lasciando il trono al nipote Carlo V che per prima cosa fece pace con la Francia aumentando cos\u00ec l'isolamento internazionale dell'Inghilterra. Nel 1519 anche Massimiliano mor\u00ec e Carlo ne prese il posto quale Imperatore governando cos\u00ec gran parte dell'Europa continentale e lasciando l'Inghilterra sempre pi\u00f9 ai margini del potere. Per ovviare al problema Thomas decise di percorrere altre strade. Nel 1517, Papa Leone X chiese la pace per poter lanciare una crociata contro l'Impero Ottomano, cos\u00ec nomin\u00f2 Wolsey legato pontificio in Inghilterra con l'incarico di riportare la pace tra le nazioni coinvolte nella guerra tra Francia e Inghilterra che raggiunse facendogli stipulare il Trattato di Londra nel 1518. Con il trattato Wolsey divenne l'\"arbitro d'Europa\" perch\u00e9 riusc\u00ec a rappacificare 20 nazioni europee. Questo incarico riport\u00f2 l'Inghilterra alla ribalta facendola divenire un'alleata appetibile tanto che poco dopo la Francia volle siglare con loro un trattato di pace. D'altronde ormai fra Francia e Spagna non correva buon sangue, l'elezione di Carlo quale imperatore aveva fatto infuriare Francesco che aveva speso tempo e denaro per cercare di accaparrarsi l'incarico.\nUn altro successo diplomatico fu il cosiddetto Campo del Drappo d'Oro nel 1520. Wolsey organizz\u00f2 l'imponente incontro fra Francesco I di Francia e Enrico VIII d'Inghilterra, accompagnato da circa 5.000 persone. Ma anche se sembrava l'apertura di pacifiche trattative con la Francia, Enrico VIII desider\u00f2 partecipare anche per poter esporre la sua sontuosa ricchezza e il potere inglese davanti al resto d'Europa, in modo che sia la Francia sia la Spagna si sarebbero contese la fedelt\u00e0 dell'Inghilterra, quando nel 1519 si dichiararono guerra contravvenendo cos\u00ec al trattato di Londra.\nLe mutevoli alleanze.\nIl Trattato di Londra fu ben presto abbandonato, gi\u00e0 durante il Campo del Drappo d'Oro Thomas cerc\u00f2 contatti con gli uomini di Carlo tanto che nel 1521 egli firm\u00f2 con Carlo il Trattato di Bruges dove si affermava che l'Inghilterra avrebbe fatto guerra alla Francia al fianco della Spagna ignorando il trattato di neutralit\u00e0 che li legava a Francesco. Anche i rapporti con Roma si fecero via via pi\u00f9 ambigui perch\u00e9 prima che un uomo di chiesa Thomas era un uomo di Enrico; nonostante il Trattato di Londra fosse stata un'elaborazione delle ambizioni di papa Leone per una pace continentale, in Vaticano era stato letto come un tentativo dell'Inghilterra di porsi a capo dell'Europa e di rubare alcune delle prerogative papali. Per altro il trattato impediva ulteriori crociate in Terra Santa che era stato l'elemento catalizzatore alla base dei desideri di pace del papa.\nIl contributo alle guerre che si combatterono in Italia nel 1522-1523 da parte degli inglesi fu minimo, anche se in qualche caso aiutarono Carlo a raggiungere la vittoria come nel caso della Battaglia di Pavia in cui Francesco venne catturato dai soldati imperiali. Con il re di Francia fuori gioco, Enrico pens\u00f2 che avrebbe avuto vita facile nell'assediare il paese e prendersi la corona, ma il parlamento rifiut\u00f2 di aumentare le tasse per finanziare un'altra guerra. Thomas per accontentarlo fece in modo di approvare una tassa che prese il nome di \"amicable grant\" che prevedeva il prelievo di un terzo di tutti gli introiti delle istituzioni clericali e laiche del paese e se questo fece un piacere al re procur\u00f2 anche a Thomas un disamore da parte del popolo che non ebbe fine. Nel 1525 l'alleanza fra Enrico e Carlo s'interruppe e l'Inghilterra si volse nuovamente alla Francia firmando nell'agosto dello stesso anno il Trattato di More siglato da Enrico e dalla reggente di Francia Luisa di Savoia.\nNel 1526 Thomas prese parte alla stesura della Lega di Cognac che prevedeva l'alleanza fra Francia e alcuni stati italiani con lo scopo di sfidare la Lega di Cambrai di Carlo, un gesto questo che voleva rassicurare Roma circa la fedelt\u00e0 dell'Inghilterra e costituire una risposta alle preoccupazioni derivanti dal crescente dominio di Carlo sul continente.\nIl fallimento di queste politiche arriv\u00f2 nel 1529 quando Francesco e Carlo fecero pace, per altro la Francia riprese a onorare la Auld Alliance attizzando piccole rivolte lungo i confini con la Scozia. L'unico alleato potenziale di Enrico rimaneva quindi Papa Clemente VII che era prigioniero di Carlo fin dal Sacco di Roma del 1527, alleato quanto mai prezioso giacch\u00e9 Enrico voleva l'annullamento del suo matrimonio con Caterina d'Aragona, zia di Carlo. Thomas stava lavorando a questo problema fin dal 1527 ma nessun tentativo era andato a segno.\nIl mancato annullamento.\nIl matrimonio di Enrico e Caterina non aveva dato eredi maschi viventi, l'unica erede era la piccola Maria nata nel 1516. La Guerra delle due rose era ancora viva nella memoria ed Enrico temeva che alla sua morte sarebbe seguita una guerra civile giacch\u00e9 una donna non era considerata una valida erede capace di tenere insieme il paese e la Dinastia Tudor, infatti quando il trono era toccato a Matilde d'Inghilterra era scoppiata una guerra civile. Enrico cominci\u00f2 a imputare il fatto di non avere eredi maschi al precedente matrimonio della moglie con suo fratello Arturo Tudor secondo l'idea che sposare la vedova del fratello aveva causato l'ira divina che aveva quindi maledetto le nozze. Enrico contestava anche la dispensa ottenuta per il loro matrimonio giacch\u00e9 si basava sull'affermazione di Caterina di essere giunta vergine alle nozze con Enrico, egli ora giudicava questa una menzogna che andava a invalidare l'intera dispensa e che quindi rendeva nulle le nozze. Caterina non aveva pi\u00f9 avuto gravidanze dal 1519 e oltre al desiderio del re di avere un maschio si doveva aggiungere la sua passione per Anna Bolena, una delle dame di compagnia della regina.\nCaterina non rinneg\u00f2 mai di essere arrivata vergine al secondo matrimonio e il suo rifiuto di assumere il titolo di Principessa Vedova del Galles fece della questione un affare internazionale con Carlo V che pressava Clemente VII suo prigioniero perch\u00e9 si pronunciasse a favore della reale zia. Clemente era preso fra due fuochi, o faceva infuriare Carlo suo carceriere o Enrico che era l'unico che aveva un motivo per liberarlo e per questo procrastin\u00f2 la decisione il pi\u00f9 a lungo possibile facendo infuriare sia Anna Bolena sia Enrico che cominciarono a dubitare della lealt\u00e0 di Thomas che era legato papale.\nThomas dal canto suo attacc\u00f2 il papa su tre fronti: dapprima tent\u00f2 di ottenere l'annullamento sulla base del fatto che la dispensa era da considerarsi nulla perch\u00e9 contraddiceva un passo del Levitico, poi tent\u00f2 la strada del cavillo tecnico tentando di farla annullare per via di alcune parole incorrette, ma purtroppo per lui venne trovata in Spagna una versione perfettamente corretta; alla fine Thomas chiese al papa di permettere che la cosa venisse decisa in Inghilterra sotto la supervisione del legato papale, cio\u00e8 lui. Clemente acconsent\u00ec nel 1528, ma mand\u00f2 un altro uomo ad affiancare Thomas, il cardinale Lorenzo Campeggi. Thomas credeva di poter vincere, ma Campeggi ci mise moltissimo tempo ad arrivare e quando lo fece procedette cos\u00ec lentamente che alla fine i lavori vennero sospesi nel luglio del 1528 segnando la fine di Thomas.\nLa caduta e la morte.\nLa caduta di Wolsey fu determinata soprattutto dal fallimento nell'ottenere da papa Clemente VII l'annullamento del matrimonio tra Enrico VIII e Caterina d'Aragona. Enrico infatti dal 1529, non vedendo risultati dal lavoro di Wolsey, cominci\u00f2 a dubitare che il suo Cancelliere fosse pi\u00f9 fedele alla Chiesa che al re, per questo lo accus\u00f2 di \"praemunire\" (cio\u00e8 il voler difendere o mantenere una giurisdizione papale in Inghilterra), quindi gli tolse l'incarico di Lord cancelliere e gli confisc\u00f2 le propriet\u00e0 pur lasciandogli il titolo di Arcivescovo di York. Per questo motivo egli si rec\u00f2 a Cawood, nello Yorkshire settentrionale, e qui venne raggiunto dall'accusa di tradimento. Thomas venne prelevato per essere portato a Londra per il processo da Henry Percy, VI conte di Northumberland, e in stato di grande agitazione part\u00ec con lui e il suo cappellano Edmund Bonner. Il loro viaggio dovette essere interrotto quando Thomas si ammal\u00f2 e dopo poco mor\u00ec a Leicester il 29 novembre 1530 (morte che, secondo la leggenda, gli era stata predetta da Madre Shipton). Egli aveva predisposto per s\u00e9 stesso una grande tomba a Windsor per opera di Benedetto da Rovezzano e Giovanni da Maiano, ma venne sepolto presso l'abbazia di Leicester senza monumenti.\nLa famiglia segreta.\nThomas intrattenne una sorta di matrimonio durato circa un decennio con Joan Lark (1490 circa-dopo il 1529) di Great Yarmouth. La regola del celibato per i preti e i chierici in generale non era del tutto sentita in Inghilterra e Thomas non fu certo l'unico a intrattenere una relazione con una donna. Dalla loro unione nacquero almeno due figli prima che egli divenisse vescovo: Thomas Wynter, nato attorno al 1510, e Dorothy, nata intorno al 1512. Thomas venne mandato a vivere a Willesden e in seguito si spos\u00f2 ed ebbe figli suoi; la sorella venne adottata e mandata a vivere in un convento, e a seguito della Dissoluzione dei monasteri in Inghilterra le fu assegnata una pensione. Con l'ascesa sociale di Thomas, Joan divenne una fonte d'imbarazzo, e fu data in sposa a George Lagh attorno al 1519.\nGenealogia episcopale.\nLa genealogia episcopale \u00e8:"}
{"id": "539350", "revid": "1649409", "url": "https://it.wikipedia.org/wiki?curid=539350", "title": "John Joseph Wright", "text": "Biografia.\nNacque a Boston il 18 luglio 1909, da John Wright e Harriet Cokely.\nPapa Paolo VI lo elev\u00f2 al rango di cardinale nel concistoro del 28 aprile 1969.\nMor\u00ec il 10 agosto 1979 all'et\u00e0 di 70 anni.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "539351", "revid": "322321", "url": "https://it.wikipedia.org/wiki?curid=539351", "title": "John Baptist Wu Cheng-chung", "text": "Biografia.\nNacque a Ho Hau il 26 marzo 1925.\nPapa Giovanni Paolo II lo elev\u00f2 al rango di cardinale nel concistoro del 28 giugno 1988. Fu il primo religioso di Hong Kong a ricevere la berretta cardinalizia.\nMor\u00ec il 23 settembre 2002 all'et\u00e0 di 77 anni e venne sepolto, come i suoi predecessori, nella cripta della cattedrale dell'Immacolata Concezione.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "539352", "revid": "1718925", "url": "https://it.wikipedia.org/wiki?curid=539352", "title": "Bernard Yago", "text": "Biografia.\nNacque a Pass (villaggio di Dabou) in una famiglia agiata , nel luglio 1916.\nNominato arcivescovo di Abidjan il 5 aprile 1960, ricevette la consacrazione episcopale il successivo 8 maggio dalle mani di papa Giovanni XXIII. Fu il primo ivoriano ad essere scelto come vescovo: pochi mesi dopo, il 7 agosto 1960 la Francia avrebbe riconosciuto l'indipendenza della Costa d'Avorio.\nPapa Giovanni Paolo II lo elev\u00f2 al rango di cardinale nel concistoro del 2 febbraio 1983.\nMor\u00ec il 5 ottobre 1997 all'et\u00e0 di 81 anni.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "539353", "revid": "1123126", "url": "https://it.wikipedia.org/wiki?curid=539353", "title": "Yu Bin", "text": "Biografia.\nNacque a Lan-si Sien il 13 aprile 1901.\nIl 17 luglio 1936 fu nominato da papa Pio XI vicario apostolico di Nanchino e vescovo titolare di Sozusa in Palestina. Nel 1937, quando i giapponesi occuparono Nanchino, posero una taglia di 100.000 dollari sulla sua testa, costringendolo a fuggire negli Stati Uniti. Alla fine della guerra riusc\u00ec a tornare in Cina e l'11 aprile 1946 divenne arcivescovo metropolita quando il vicariato fu elevato ad arcidiocesi.\nNel 1949, con l'avvento al potere del nuovo regime comunista, fu espulso dal paese e dovette nuovamente trovare rifugio negli Stati Uniti.\nPapa Paolo VI lo elev\u00f2 al rango di cardinale nel concistoro del 28 aprile 1969.\nGiunto a Roma per partecipare al conclave del 1978, fu colpito da un attacco di cuore e mor\u00ec il 16 agosto 1978, all'et\u00e0 di 77 anni, prima dell'elezione di papa Giovanni Paolo I.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "539354", "revid": "119555961", "url": "https://it.wikipedia.org/wiki?curid=539354", "title": "Laudivio Zacchia", "text": "Biografia.\nNacque nel 1565 a Vezzano nell'attuale provincia di La Spezia. Era di famiglia patrizia genovese, figlio di Gaspare e Veronica de Nobili, dei Signori di Vezzano, e fratello minore di Paolo Emilio anch'egli cardinale.\nStudi\u00f2 presso l'Universit\u00e0 di Pisa, dove consegu\u00ec un dottorato in legge. Spos\u00f2 Laura Biassa de Nobili dalla quale ebbe due figli, un maschio e una femmina.\nDopo la morte della moglie, lasci\u00f2 Vezzano per Roma, dove il fratello era stato nominato cardinale. Lavor\u00f2 nella Curia romana ricevendo in seguito gli ordini sacri.\nNel 1605 fu eletto vescovo di Montefiascone e Corneto, succedendo allo stesso fratello.\nFu poi nunzio a Venezia dal 12 maggio 1621 al 16 dicembre 1623.\nPapa Urbano VIII lo elev\u00f2 al rango cardinalizio nel concistoro del 19 gennaio 1626. Il 9 febbraio ricevette la berretta rossa con il titolo di cardinale presbitero di san Sisto. Nel 1629 opt\u00f2 per il titolo di san Pietro in Vincoli.\nSi dimise dal governo della diocesi nel 1630 a favore del nipote Gasparo Cecchinelli. Fu protettore della Repubblica di Genova dal 1631 alla morte.\nNominato inquisitore generale della Chiesa, specialmente deputato per l'eresia, fece parte del collegio inquirente contro Galileo Galilei, tuttavia non sottoscrisse la sentenza del 22 giugno 1633.\nMor\u00ec a Roma il 30 agosto 1637. Fu sepolto nella Basilica di Santa Maria sopra Minerva, nella cappella di san Domenico.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "539355", "revid": "322321", "url": "https://it.wikipedia.org/wiki?curid=539355", "title": "Antonio Zapata y Cisneros", "text": "Biografia.\nDiscendente della nobile famiglia Zapata, nacque a Madrid l'8 ottobre 1550 da Francisco Zapata de Cisneros e Mar\u00eda Clara de Mendoza, nonch\u00e9 imparentato con Francisco Jim\u00e9nez de Cisneros.\nPapa Clemente VIII lo elev\u00f2 al rango di cardinale nel concistoro del 9 giugno 1604.\nNel settembre del 1620 Filippo III gli confer\u00ec l'incarico di Vicer\u00e9 di Napoli.\nNel 1627 il papa Urbano VIII lo nomin\u00f2 inquisitore generale del regno.\nMor\u00ec il 27 aprile 1635 all'et\u00e0 di 84 anni.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "539356", "revid": "767487", "url": "https://it.wikipedia.org/wiki?curid=539356", "title": "Ecatomno", "text": "Essendo nativo di Milasa, Ecatomno scelse questa citt\u00e0 come capitale.\nBiografia.\nFu scelto dal re persiano per comandare le forze navali destinate a combattere contro Evagora I di Cipro, ma le operazioni furono sospese e, quando esse ripresero, si dice che lui abbia supportato Evagora, fornendogli denaro per pagare delle truppe mercenarie.\nNon fu preso nessun provvedimento per questo suo comportamento, forse per la disorganizzazione in cui versava in quel momento l'impero persiano, ed Ecatomno mantenne il controllo della Caria fino alla sua morte, avvenuta dopo il 380 a.C., presumibilmente nel 377 a.C.\nDiscendenza.\nEbbe tre figli, Mausolo, Idrieo e Pissodaro, che in quest'ordine regnarono sulla Caria, e due figlie, Artemisia II e Ada, che sposarono rispettivamente i fratelli Mausolo e Idrieo (Artemisia succedette a Mausolo e Ada a Idrieo)."}
{"id": "539358", "revid": "986213", "url": "https://it.wikipedia.org/wiki?curid=539358", "title": "Giuseppe Antonio Zacchia Rondinini", "text": "Biografia.\nNacque a Vezzano Ligure il 22 febbraio 1787.\nPapa Gregorio XVI lo elev\u00f2 al rango di cardinale nel concistoro del 21 aprile 1845.\nMor\u00ec il 26 novembre 1845 all'et\u00e0 di 58 anni."}
{"id": "539360", "revid": "986213", "url": "https://it.wikipedia.org/wiki?curid=539360", "title": "Giovanni Battista Zauli", "text": "Biografia.\nNacque a Faenza il 25 novembre 1743, figlio del conte e patrizio di Faenza Rodolfo Zauli (1704-1786) e di Anna (1707-1754), figlia di Raimondo Montecuccoli, 3\u00ba Marchese di Guiglia, e di Maria Rangoni.\nNel 1785 \u00e8 ordinato prete. Papa Pio VI lo nomina prelato domestico, canonico della Penitenzieria apostolica e della Basilica Vaticana. Nel 1787 \u00e8 assessore del tribunale criminale di Roma, quindi relatore della Sacra Consulta. \nIl 16 maggio 1798 viene arrestato dai francesi, rinchiuso a Castel Sant'Angelo e poi esiliato.\nPapa Pio VII lo nomina nel 1800 Datario della Penitenzieria e Segretario della Congregazione dell'Immunit\u00e0 Ecclesiastica. Nel 1802 viene nominato Canonico altarista della Basilica Vaticana e Custode della Tomba di Pietro. Nel 1809 viene deportato a Parigi. Ritorna a Roma dopo la caduta di Napoleone e riprende le sue cariche.\nPapa Pio VII lo elev\u00f2 al rango di cardinale nel concistoro dell'8 marzo 1816, con il titolo di S. Onofrio.\nMor\u00ec il 21 luglio 1819 all'et\u00e0 di 75 anni, dopo breve malattia. \u00c8 sepolto nella Chiesa di S. Onofrio."}
{"id": "539361", "revid": "322321", "url": "https://it.wikipedia.org/wiki?curid=539361", "title": "Francesco Saverio de Zelada", "text": "Biografia.\nI primi anni.\nFrancesco Saverio de Zelada nacque a Roma il 27 agosto 1717 da una nobile famiglia di origini spagnole. Suo padre era infatti Juan de Zelada, originario della Murcia, e sua madre era invece Manuela Rodr\u00edguez, nobile originaria di Oviedo.\nIntraprese i propri studi all'Universit\u00e0 La Sapienza di Roma ove ottenne il dottorato in \"utroque iure\" per poi essere ordinato sacerdote il 23 ottobre 1740. Cappellano privato soprannumerario di papa Benedetto XIV, entr\u00f2 nella prelatura romana come referendario dei Tribunali della Segnatura Apostolica e di grazia e giustizia dal 25 gennaio 1742. Relatore presso la Congregazione del Buon Governo dal giugno del 1742, nel settembre di quello stesso anno divenne uditore della Camera Apostolica e quindi prelato della Reverenda Fabbrica di San Pietro. Uditore del Tribunale della Segnatura Apostolica dal novembre 1749, divenne prelato membro della Sacra Congregazione per l'Immunit\u00e0 Ecclesiastica dal 1755 e venne nominato esecutore testamentario dal cardinale Clemente Argenvilliers, defunto il 23 dicembre 1758. Uditore del Tribunale della Sacra Rota dal 26 febbraio 1760, ottenne ufficialmente l'incarico solo il 14 marzo successivo.\nSegretario della Sacra Congregazione per le visite episcopali, divenne penitenziere apostolico succedendo a monsignor Urbano Paracciani che era stato nominato arcivescovo di Fermo nel luglio del 1764. Segretario della Congregazione del Concilio e della Residenza dei Vescovi dal 26 settembre 1766, divenne arcidiacono del capitolo della cattedrale metropolitana di Santiago di Compostela in Spagna dall'agosto del 1767. Consultore della Sacra Congregazione del Sant'Uffizio dal gennaio del 1768, divenne segretario della Sacra Congregazione per l'esame dei vescovi dal novembre 1770. Nel giugno del 1772 divenne inoltre priore commendatario del priorato di Sant'Anna a Barcellona.\nL'episcopato.\nIl 23 dicembre 1776 Francesco Saverio de Zelada venne nominato arcivescovo titolare di Petra e consacrato il 28 dicembre successivo al Palazzo del Quirinale, direttamente da papa Clemente XIII, assistito da Scipione Borghese, arcivescovo titolare di Teodosia, e da Ignazio Reali, arcivescovo titolare di Atene.\nIl cardinalato e il ruolo nella soppressione dei Gesuiti.\nPapa Clemente XIV lo elev\u00f2 al rango di cardinale presbitero nel concistoro del 19 aprile 1773 e ricevette poi la berretta cardinalizia il 22 aprile successivo, ottenendo il titolo cardinalizio di San Martino ai Monti dal 26 aprile di quell'anno, unitamente al titolo di abate commendatario di Marsillac dal maggio successivo ed a quello di abate commendatario di San Pedro de Osma (luglio 1773).\nGli venne affidata la redazione del breve \"Dominus ac Redemptor\", che decretava la soppressione della Compagnia di Ges\u00f9 nel 1773. Il testo definitivo si avvalse di uno schema preparato dal conte di Floridablanca, che era in quel tempo ambasciatore a Roma della corona spagnola ed accanito avversario dell'Ordine. Largamente ricompensato da re Carlo III di Spagna per aver ridonato alla corona spagnola pieno potere sulle proprie terre senza dover sottostare allo strapotere della Compagnia di Ges\u00f9, venne nominato anche membro della commissione per l'esecuzione della bolla di soppressione dell'Ordine. Dopo aver rilevato il Collegio Romano dai Gesuiti, ne divenne prefetto degli studi nel novembre 1773 e prese parte poi al conclave del 1774-1775 che elesse a pontefice Pio VI.\nBibliotecario di Santa Romana Chiesa dal 15 dicembre 1779, rimase in carica sino alla sua morte divenendo anche pro-prefetto della Congregazione dei vescovi e regolari in assenza del cardinale preposto Francesco Carafa di Traetto tra il novembre 1780 e l'ottobre 1786. Camerlengo del Sacro Collegio dei Cardinali dal 17 febbraio 1783 sino al 25 giugno 1784, l'8 settembre 1788 divenne penitenziere maggiore e rimase in tale carica sino alla morte. Prescelto per il ruolo di cardinale segretario di Stato dal 14 ottobre 1789, rimase in carica sino all'agosto del 1796. In questa veste, egli firm\u00f2, in data 13 luglio 1796, un Editto da cui emerge chiaramente la linea politica allora tenuta dal papato nei confronti dei francesi all'indomani dell'armistizio di Bologna (23 giugno 1796).\nDal 12 ottobre 1790 era divenuto presidente dell'Universit\u00e0 di Ferrara e dal 17 giugno 1793 aveva optato per il titolo cardinalizio di Santa Prassede, mantenendo \"in commendam\" il titolo di San Martino ai Monti.\nDopo la deportazione a forza del papa in Francia nel 1798 si spost\u00f2 in Toscana e prese poi parte al conclave del 1799-1800 che elesse Pio VII. Nel 1800 divenne arciprete della Basilica di Santa Maria Maggiore a Roma e protettore della Cappella Orsini della medesima basilica.\nNel 1797 commission\u00f2 ad Angelika Kauffmann il quadro con \"Davide e Natan\". Fu anche un grande collezionista di libri e testi antichi, oltre che di monete e medaglie e di vari oggetti artistici. Al Collegio Romano fece realizzare un osservatorio scientifico ancora oggi presente.\nMor\u00ec il 19 dicembre 1801 all'et\u00e0 di 84 anni.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "539362", "revid": "12290", "url": "https://it.wikipedia.org/wiki?curid=539362", "title": "Il Tenente Colombo", "text": ""}
{"id": "539364", "revid": "1874410", "url": "https://it.wikipedia.org/wiki?curid=539364", "title": "Cesare Zerba", "text": "Biografia.\nNacque a Castelnuovo Scrivia il 15 aprile 1892.\nPapa Paolo VI lo elev\u00f2 al rango di cardinale della neonata diaconia di Nostra Signora del Sacro Cuore nel concistoro del 22 febbraio 1965. Partecip\u00f2 al Concilio Vaticano II.\nMor\u00ec l'11 luglio 1973 all'et\u00e0 di 81 anni.\nNel 2013, nel ricordo del quarantennale della morte, la Biblioteca comunale di Castelnuovo Scrivia (a cura di R.C. Delconte) ha fondato una Collana di \"Quaderni di Teologia\" a lui intitolata.\nGenealogia episcopale.\nLa genealogia episcopale \u00e8:"}
{"id": "539365", "revid": "986213", "url": "https://it.wikipedia.org/wiki?curid=539365", "title": "Tommaso Maria Zigliara", "text": "Biografia.\nNacque a Bonifacio, in Corsica, il 29 ottobre 1833. I primi studi classici li comp\u00ec nella sua citt\u00e0 natale sotto la guida del gesuita Aloisio Piras. A 18 anni entr\u00f2 nell'ordine domenicano, e nel 1852 fece la sua professione religiosa.\nStudi\u00f2 filosofia a Roma e teologia a Perugia, dove, il 17 maggio 1856, fu ordinato presbitero dall'arcivescovo Vincenzo Gioacchino Raffaele Luigi Pecci (futuro papa Leone XIII). Ben presto il giovane prete venne mandato ad insegnare filosofia, dapprima a Roma, poi a Corbara nella nativa Corsica, quindi nel seminario diocesano di Viterbo (contemporaneamente era anche maestro dei novizi nel vicino convento di Gradi).\nIn seguito, venne chiamato a Roma e, dichiarato maestro in teologia, fu nominato professore al Collegio di San Tommaso al convento romano di Santa Maria sopra Minerva la futura Pontificia Universit\u00e0 San Tommaso d'Aquino, \"Angelicum\". Quando, nel 1873, il governo italiano confisc\u00f2 il convento, Zigliara, assieme ad altri professori e studenti, si spost\u00f2 nel Collegio Francese di Roma, dove pot\u00e9 proseguire l'insegnamento.\nNel frattempo la fama della sua dottrina si diffondeva; tra Zigliara e il cardinale Pecci esisteva da tempo una stretta amicizia, perci\u00f2, quando quest'ultimo divenne papa nel 1878, nel suo primo concistoro lo elev\u00f2 al rango di cardinale (12 maggio 1879) e fino alla nomina del cardinale Guglielmo Sanfelice d'Acquavella \u00e8 stato il porporato italiano pi\u00f9 giovane. Zigliara venne dapprima annoverato nel numero dei cardinali-diaconi, quindi divenne cardinale-prete; nel 1893 venne infine nominato vescovo di Frascati, una delle sette sedi suburbicarie, ma, a causa della malattia che l'avrebbe portato alla morte il 10 maggio di quello stesso anno, non ricevette mai l'ordinazione episcopale.\nContribuisce alla stesura dell'enciclica \"Aeterni Patris\" nel 1879 e della \"Rerum Novarum\" nel 1891.\nOpere.\nZigliara fu membro di sette Congregazioni Romane, nonch\u00e9 prefetto della Congregazione degli Studi e co-presidente dell'Accademia di San Tommaso d'Aquino.\nUomo di profonda cultura, cur\u00f2 l'edizione leonina delle opere di San Tommaso d'Aquino, scrivendo il commento al primo volume. Tra le sue opere la \"Propaedeutica ad Sacram Theologiam\" e un trattato sui sacramenti, di cui fece in tempo a revisionare prima della sua morte solo le parti su battesimo e penitenza. Il lavoro maggiore di Zigliara \u00e8 la \"Summa Philosophica\", tuttora circolante e per molti anni adottata come libro di testo in parecchi seminari in Europa, Canada e Stati Uniti. Altre opere sono:\nCon i suoi insegnamenti e i suoi scritti, fu uno degli esponenti principali della ripresa della filosofia tomistica nella Chiesa durante il pontificato di Leone XIII, sebbene lo studio di essa, soprattutto all'interno dell'ordine domenicano da cui Zigliara proveniva, non fosse mai venuto meno del tutto."}
{"id": "539366", "revid": "281289", "url": "https://it.wikipedia.org/wiki?curid=539366", "title": "Antonio Felice Zondadari", "text": "Biografia.\nProveniente da nobile famiglia, Antonio Felice Zondadari era figlio di Giuseppe Flavio Chigi-Zondari, conte di San Quirico, e di Violante Gori. Egli era inoltre nipote di un cardinale suo omonimo.\nSi laure\u00f2 all'Universit\u00e0 di Roma \"in utroque iure\" il 23 luglio 1768. Tra il 1764 ed il 1766 fu referendario presso il tribunale della Segnatura Apostolica, governatore di Rieti e poi di Benevento dal 13 luglio 1775 all'aprile del 1776. Tra il 1777 ed il 1785 fu delegato apostolico ed inquisitore generale a Malta. Ricevette il diaconato il 23 dicembre 1780 ed il 16 marzo 1782 venne ordinato sacerdote.\nIl 19 dicembre 1785 venne nominato arcivescovo titolare di Adana e consacrato il 21 dicembre successivo nella chiesa romana di Santa Caterina da Siena per mano del cardinale Francesco Saverio Zelada, segretario di stato, assistito da Orazio Mattei, arcivescovo titolare di Colossi e canonico del capitolo della basilica romana di Santa Maria Maggiore, e da Francesco Saverio Cristiani, vescovo titolare di Porfireone e sacrestano papale.\nNel 2 gennaio 1786 venne nominato assistente al soglio pontificio e fu accreditato come nunzio presso la corte di Bruxelles dei \"governatori generali congiunti\" dei Paesi Bassi austriaci, l'arciduchessa Maria-Cristina ed il di lei marito duca di Alberto di Sassonia-Teschen; sostituiva alla nunziatura il vescovo Ignazio Busca, futuro cardinale segretario di Stato. Tradizionalmente il nunzio per le Fiandre era anche vicario apostolico incaricato dell'alta giurisdizione spirituale per le Province Unite e la Gran Bretagna, questi due ultimi \"paesi di missione apostolica\" in quanto non intrattenevano rapporti diplomatici diretti con Roma, sin dall'epoca della riforma protestante. La sua missione ebbe bruscamente fine, per volont\u00e0 del Romano Imperatore Giuseppe II, nel 1787, in quanto lo Zondadari venne accusato di aver combattuto il febronianesimo e per sospetto appoggio alla Rivoluzione del Brabante.\nEspulso dalle Fiandre, cerc\u00f2 in un primo momento rifugio a Liegi per poi fare ritorno a Roma ove divenne segretario della Sacra Congregazione di Propaganda Fide dal 30 marzo 1789, entrando ufficialmente nella congregazione solo dal febbraio del 1791 e mantenendo la carica sino all'agosto del 1795. Nel maggio del 1793 venne inoltre nominato vicario dell'arciprete della basilica di San Pietro in Vaticano.\nIl 1\u00ba giugno 1795 venne nominato arcivescovo di Siena, carica che tenne sino alla propria morte, avendo cos\u00ec l'onore di ricevere papa Pio VI nella citt\u00e0 toscana mentre il pontefice stava recandosi a Firenze nel febbraio 1798 dopo l'espulsione da Roma.\nPapa Pio VII lo elev\u00f2, \"in pectore\", al rango di cardinale nel concistoro del 23 febbraio 1801, pubblicandone la nomina nel concistoro del 28 settembre 1801. Il 23 dicembre 1801 ricevette la berretta cardinalizia ed il titolo di Santa Balbina e nuovamente ricevette papa Pio VI a Siena durante il suo ultimo fatale viaggio alla volta della Francia.\nNapoleone Bonaparte lo nomin\u00f2 cappellano della sorella Elisa, principessa di Lucca e Piombino. Fu uno dei quattordici cardinali (detti \"cardinali rossi\" perch\u00e9 ebbero il privilegio di continuare a vestire l'abito cardinalizio) che il 2 aprile 1810 assistettero, nel \"Salon Carr\u00e9\" del Louvre alla cerimonia religiosa delle nozze fra Napoleone Bonaparte e Maria Luisa d'Austria.\nMor\u00ec il 13 aprile 1823 all'et\u00e0 di 83 anni; la sua salma venne inumata nel Duomo di Siena.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "539367", "revid": "254059", "url": "https://it.wikipedia.org/wiki?curid=539367", "title": "Pietro Antonio Zorzi", "text": "Biografia.\nNacque presso il castello di Novegradi (attuale Croazia) il 7 novembre 1745, da una famiglia del patriziato veneto. Vest\u00ec l'abito dei Somaschi nel 1764 e fu ordinato sacerdote a Verona nel 1768. Il 3 aprile 1786 fu nominato vescovo di Ceneda su proposta del Senato veneto.\nFu nominato arcivescovo di Udine nel 1792 su proposta del Senato veneto.\nPapa Pio VII lo elev\u00f2 al rango di cardinale nel concistoro del 17 gennaio 1803.\nMor\u00ec il 17 dicembre 1803 all'et\u00e0 di 58 anni, prima ancora di ricevere l'investitura ed il titolo. \u00c8 sepolto nel duomo di Udine.\nGenealogia episcopale.\nLa genealogia episcopale \u00e8:"}
{"id": "539369", "revid": "322321", "url": "https://it.wikipedia.org/wiki?curid=539369", "title": "Paul Zoungrana", "text": "Biografia.\nComp\u00ec gli studi al seminario di Kuomi, alla Pontificia Universit\u00e0 Gregoriana di Roma.\nFu ordinato presbitero il 2 maggio 1942 a Roma, in seguito fece ritorno in Burkina Faso, dove ha prestato servizio pastorale fino al 1948, quando \u00e8 entrato nella societ\u00e0 dei Missionari d'Africa e si \u00e8 recato a Parigi per proseguire gli studi presso l'Institut catholique. Nel 1953 torn\u00f2 nuovamente in patria.\nFu eletto arcivescovo di Ouagadougou l'8 aprile 1960 e consacrato vescovo\nl'8 maggio dello stesso anno.\nFu nominato cardinale della Chiesa cattolica da papa Paolo VI nel concistoro del 22 febbraio 1965, diventando il primo cardinale del suo paese. Ricevette il titolo di San Camillo de Lellis agli Orti Sallustiani il 25 febbraio di quello stesso anno.\nPartecip\u00f2 ai due conclavi del 1978, che elessero Giovanni Paolo I e Giovanni Paolo II.\nIl 10 giugno 1995 rassegn\u00f2 le dimissioni dal governo pastorale dell'arcidiocesi.\nMor\u00ec il 4 giugno 2000 all'et\u00e0 di 82 anni.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "539370", "revid": "767487", "url": "https://it.wikipedia.org/wiki?curid=539370", "title": "Gaspar de Z\u00fa\u00f1iga y Avellaneda", "text": "Biografia.\nNacque nel 1507. Fu professore di teologia presso l'Universit\u00e0 di Salamanca dal 1547 al 1550. In quello stesso anno fu nominato vescovo di Segovia. Partecip\u00f2 alle ultime due sessioni del concilio di Trento. Nel 1558 divenne arcivescovo di Santiago di Compostela e nel 1569 arcivescovo di Siviglia.\nPapa Pio V lo elev\u00f2 al rango di cardinale nel concistoro del 17 maggio 1570.\nMor\u00ec il 2 gennaio 1571 e la sua salma riposa nella cappella di \"Nuestra Se\u00f1ora\" della cattedrale di Siviglia.\nSuccessione apostolica.\nLa successione apostolica \u00e8:"}
{"id": "539372", "revid": "2043251", "url": "https://it.wikipedia.org/wiki?curid=539372", "title": "Juan de Z\u00fa\u00f1iga y Pimentel", "text": "Biografia.\nNacque a B\u00e9jar nel 1459.\nPapa Giulio II lo elev\u00f2 al rango di cardinale nel concistoro del 29 novembre 1503.\nMor\u00ec il 26 luglio 1504 all'et\u00e0 di 45 anni."}
{"id": "539373", "revid": "838137", "url": "https://it.wikipedia.org/wiki?curid=539373", "title": "Giacinto Placido Zurla", "text": "Biografia.\nNacque a Legnago il 2 aprile 1769.\nPapa Pio VII lo elev\u00f2 al rango di cardinale nel concistoro del 10 marzo 1823.\nDal 1824 fino alla morte fu cardinale vicario di Roma.\nMor\u00ec il 29 ottobre 1834 all'et\u00e0 di 65 anni.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "539379", "revid": "8862", "url": "https://it.wikipedia.org/wiki?curid=539379", "title": "Rosa Louise Parks", "text": ""}
{"id": "539381", "revid": "32535", "url": "https://it.wikipedia.org/wiki?curid=539381", "title": "Poirot", "text": ""}
{"id": "539383", "revid": "126257", "url": "https://it.wikipedia.org/wiki?curid=539383", "title": "Augusta Raurica", "text": "Augusta Raurica \u00e8 un grande sito archeologico romano in Svizzera, nel semicantone di Basilea Campagna. Situato a circa 20\u00a0km ad est di Basilea, corrisponde alla moderna Augst. \u00c8 la pi\u00f9 antica colonia romana sul Reno di cui si abbia notizia.\nStoria.\nAugusta Raurica venne fondata attorno al 44 a.C. dal luogotenente di Giulio Cesare, Lucio Munazio Planco, in un'area occupata da una locale trib\u00f9 gallica, i Raurici. Durante i primi due secoli dopo Cristo fu un luogo prosperoso e, nei suoi giorni di maggior gloria, era capitale della locale provincia romana. Potrebbe aver raggiunto una popolazione di ventimila abitanti. Gli Alemanni (o un terremoto) distrussero la citt\u00e0 attorno al 260. Durante il tardo impero, essa perse la sua importanza a favore della vicina Basilea, e gli abitanti superstiti si posero sotto la protezione del vicino \"Castrum Rauracense\", un grande castello romano sito nella vicina Kaiseraugst e posto a difesa del Limes tardoimperiale.\nDurante il medioevo, molte delle pietre dei sito vennero riciclate in nuove costruzioni. Gli scavi archeologici hanno dissotterrato templi, taverne, edifici pubblici, un Foro, un complesso di bagni e il pi\u00f9 grande teatro romano a nord delle Alpi con diecimila posti, recentemente restaurato.\nIl sito \u00e8 una popolare destinazione turistica e comprende un piccolo museo. Esso ospita i principali reperti provenienti da Augusta Raurica, che raccontano la storia della citt\u00e0. Nelle sue vicinanze si trovano altre sale espositive e oltre venti punti di osservazione a cielo aperto. Il pi\u00f9 importante pezzo in esposizione \u00e8 il tesoro di argenteria di Kaiseraugst, cos\u00ec chiamato dal vicino villaggio argoviese dove fu ritrovato.\nEventi.\nOgni anno, nell'ultimo fine settimana di agosto, il sito ospita un importante festival dedicato alla civilt\u00e0 romana."}
{"id": "539384", "revid": "438678", "url": "https://it.wikipedia.org/wiki?curid=539384", "title": "Arrows (gruppo musicale)", "text": "Gli Arrows furono un gruppo musicale rock britannico formatosi a Londra nel 1973.\nBiografia.\nLa band era formata dal cantante Alan Merrill, dal chitarrista Jake Hooker e dal batterista Paul Varley. Suonarono diversi singoli \"hit\" nel 1974 e nel 1975, come \"Touch Too Much\", \"My Last Night With You\" e la famosissima \"I Love Rock N Roll\", tutti prodotti dalla RAK Records.\nLe cover pi\u00f9 famose di \"I Love Rock N Roll\" sono state eseguite da Joan Jett e Britney Spears.\nGli Arrows hanno registrato due serie televisive nel 1976 e nel 1977, entrambe prodotte da Muriel Young.\nA causa di un alterco legale, il gruppo \u00e8 unico nella storia della musica pop televisiva. Sono stati l'unica band ad avere avuto due serie televisive settimanali senza registrare alcun album nel frattempo. Il loro ultimo singolo, \"Once Upon A Time\", \u00e8 uscito due mesi prima della prima puntata della prima serie nel 1976."}
{"id": "539385", "revid": "767487", "url": "https://it.wikipedia.org/wiki?curid=539385", "title": "Veris\u00e4keet", "text": "Veris\u00e4keet (\"versetti di sangue\") \u00e8 il quarto album della band finlandese Moonsorrow. \u00c8 uscito il 23 febbraio 2005 sotto l'etichetta della Spinefarm Records."}
{"id": "539386", "revid": "113713361", "url": "https://it.wikipedia.org/wiki?curid=539386", "title": "Il matrimonio di Zio Paperone", "text": "Il matrimonio di Zio Paperone \u00e8 una storia creata nel 1984 da Massimo De Vita.\nTrama.\nLa storia \u00e8 imperniata sulla costruzione di un centro commerciale De' Paperoni. Nella zona dove devono essere costruite le centrali elettriche che devono alimentare il Supermercato, c'\u00e8 per\u00f2 un minuscolo appezzamento di Brigitta McBridge che ostacola la costruzione.\nPaperone ricorre allora a vari stratagemmi pur di impossessarsi del terreno, finch\u00e9, ormai disperato, accetta di sposare Brigitta in cambio del terreno. \nIn seguito, per\u00f2, emerge una nuova possibilit\u00e0: Paperone pu\u00f2 ricorrere all'usucapione per prendersi il terreno: durante una partita di golf disputatasi decenni prima una vespa aveva punto il vecchio zio, mandando la pallina nel fazzoletto di terra di Brigitta. Il tempo necessario a far scattare l'usucapione scadr\u00e0 nel giorno fissato per il matrimonio, ragion per cui Paperone decide di guadagnare pi\u00f9 tempo possibile.\nIntanto, Filo Sganga, inviato da Brigitta a pedinare Paperone, nota lo strano comportamento del papero pi\u00f9 ricco del mondo.\nDopo accurate ricerche, Sganga scopre ci\u00f2 che Paperone ha intenzione di fare e cerca di dirlo a Brigitta, ma purtroppo, per una serie di incidenti, non arriver\u00e0 in tempo.\nIl matrimonio \u00e8 alle porte e nel giorno pi\u00f9 importante di Brigitta, diversi contrattempi causati ad arte da Paperino e nipoti ritardano la cerimonia.\nArrivati in municipio, Paperone, dopo aver preso tempo (\u00ab\"quanta fretta... lasciatemi pensare un attimino\"\u00bb \u00e8 una delle sue risposte al celebrante che gli chiedeva se volesse sposarsi) rifiuta di sposarsi perch\u00e9 il tempo dell'usucapione \u00e8 ormai trascorso: il terreno \u00e8 ormai suo.\nUna volta costruito il megamercato, Paperone assegna a Brigitta un posto da direttrice nel reparto vestiti. Ma Brigitta spera ancora in una seconda occasione per cercare di avere lui, il vecchio papero."}
{"id": "539388", "revid": "486946", "url": "https://it.wikipedia.org/wiki?curid=539388", "title": "BNV Viola Reggio Calabria", "text": ""}
{"id": "539392", "revid": "125526246", "url": "https://it.wikipedia.org/wiki?curid=539392", "title": "L.A. Guns", "text": "Gli L.A. Guns sono un gruppo musicale sleaze/glam metal statunitense, formatosi nel 1983 a Los Angeles. Hanno venduto pi\u00f9 di 10 milioni di album in tutto il mondo.\nLa musica degli L.A. Guns \u00e8 spesso associata alla scena hair metal di Los Angeles degli anni ottanta, in particolare del sottogenere sleaze metal di cui i Guns N' Roses furono l'esponente pi\u00f9 rappresentativo (e di cui hanno fatto parte almeno tre dei membri originali - seppure alcune fonti sostengono tutti e quattro - degli L.A. Guns). Il gruppo riscosse un ottimo successo negli anni ottanta, soprattutto con i loro primi lavori.\nNegli ultimi anni, a causa di conflitti tra alcuni membri della band, sono esistite due band chiamate L.A. Guns, una capeggiata da Phil Lewis, uno dei cantante pi\u00f9 duraturi della band, e l'altra da Tracii Guns, membro originario, nonch\u00e9 fondatore della stessa band. Nel 2012 Guns ha per\u00f2 sciolto la sua versione della band. Entrando nel 2018 in quella di Lewis che, a partire dal 2021 detengono il nome originale del gruppo. Mentre, un'altra versione \u00e8 guidata da Steve Riley: Riley's L.A. Guns.\nStoria.\nOrigini.\nLa band si form\u00f2 nel 1983 a Los Angeles, e fu fondata dal chitarrista Tracii Guns. Guns aveva fatto parte di una band di breve vita chiamata Pyrrus e fond\u00f2 gli L.A. Guns dopo aver sciolto questa e dopo aver fallito un'audizione per i Ratt.\nIl chitarrista incluse nella formazione il cantante Axl Rose (William Bailey) alla voce, derivante dalla band Rapidfire, dal bassista Ole Beich e Rob Gardner alla batteria. Successivamente Axl lasci\u00f2 il gruppo nel 1984 per fondare gli Hollywood Rose, e fu soppiantato da Michael Jagosz. La band registr\u00f2 alcune demo nel 1984, ma nel 1985, quando gli Hollywood Rose persero alcuni membri, Tracii e Rob Gardner decisero di abbandonare il progetto, e di voler riformare un gruppo con Axl. Il gruppo venne formato con alcuni membri degli L.A. Guns, e con alcuni degli Hollywood Rose, dalla sovrapposizione dei due nomi, il gruppo venne cos\u00ec chiamato Guns N' Roses, seguito dallo scioglimento degli L.A. Guns e degli Hollywood Rose. Tuttavia, Tracii e Gardner lasciarono presto i Guns N'Roses per riformare gli L.A. Guns. I Guns N' Roses quindi sostituirono Tracii con il chitarrista Slash.\nPresto la formazione degli L.A. Guns venne completamente rivoluzionata, infatti Gardner e Beich durarono breve tempo. Nella terza formazione degli L.A. Guns, Tracii reclut\u00f2 il batterista Paul Mars Black alla voce, il chitarrista Mick Cripps al basso, e il batterista Nickey Alexander (ex batterista della punk rock band The Weirdos). Pi\u00f9 tardi subentr\u00f2 alla chitarra il primo cantante dei Dogs D'Amour Robert Stoddard. Questa formazione pubblic\u00f2 alcune demo tra il 1985 e il 1986.\nIl successo.\nNel marzo 1987 Paul Black fu sostituito da Phil Lewis proveniente dalla band britannica Girl nella quale militava anche il futuro chitarrista dei Def Leppard Phil Collen. Lewis aveva registrato con i Girl due album, con cui aveva ottenuto un buon successo in Giappone. Lewis aveva inoltre partecipato ad altre band come Bernie Torme's Gypsies, New Torpedos e la NWOBHM band Soldier. Mick Cripps pass\u00f2 al ruolo di chitarrista per sostituire Robert Stoddard entrato nei Faster Pussycat, mentre subentr\u00f2 al basso Kelly Nickels (ex Faster Pussycat). Nickey Alexander venne sostituito nel 1988 dall'ex-W.A.S.P. Steve Riley.\nIl loro primo album, l'omonimo \"L.A. Guns\", venne pubblicato nel gennaio 1988 per la Polydor Records. In molti dei brani contenuti nel disco, era ancora presente la voce di Paul Black. Nel disco \u00e8 accreditato come batterista Steve Riley, tuttavia partecip\u00f2 alle registrazioni il precedente Nickey Alexander. Il debut album, entr\u00f2 nella Billboard top 50, e conteneva la reinterpretazione dei Girl \"\"Hollywood Teaze\". Gli L.A. Guns divennero inoltre tra i capostipiti della nascente ondata sleaze metal assieme a Guns N' Roses e Faster Pussycat. Anche questo rafforz\u00f2 la popolarit\u00e0 del gruppo i quali videoclip \"One More Reason\" e \"Sex Action\" vennero trasmessi regolarmente su MTV. Nel 1989 realizzarono il secondo album \"Cocked &amp; Loaded\", che vedeva la partecipazione straordinaria del cantante Robin Zander e il chitarrista Rick Nielsen dei Cheap Trick, e che conteneva famose hit come \"The Ballad of Jayne\", \"Never Enough\" e \"Rip &amp; Tear\" che portarono l'album a vendere oltre 500.000 copie. Fu un successo ancora pi\u00f9 grande che port\u00f2 l'album a entrare nella top 40 americana. Gli show nel ruolo di \"headliner\" nel Regno Unito durante il 1991 vennero supportati dai Little Big Horn. Il brano \"The Ballad of Jayne\" trov\u00f2 molti riscontri negli USA tramite le radio e \"Cocked And Loaded\" guadagn\u00f2 il platino superando il milione di copie vendute negli states. Nel 1991 la band pubblica il terzo album, \"Hollywood Vampires\" per la Polydor Records. L'album fall\u00ec nel tentativo di continuare il successo riscosso dal precedente \"Cocked &amp; Loaded\", tuttavia, conteneva alcuni brani degni di nota, come \"Kiss My Love Goodbye\" e \"It's Over Now\". Ci\u00f2 nonostante, anche questo guadagn\u00f2 il platino. Segu\u00ec un tour europeo al fianco degli Skid Row. Inoltre il brano \"Wild Obsession\"\" contenuto nel disco venne incluso nella colonna sonora del film \"Harley Davidson &amp; Marlboro Man\" (1991). Lo stesso anno Tracii Guns partecip\u00f2 anche alla superband chiamata Contraband, un gruppo formato da diversi artisti della scena hair metal che era composto da Bobby Blotzer dei Ratt alla batteria, Michael Schenker degli M.S.G. alla chitarra, Guns alla chitarra, Share Pedersen delle Vixen al basso e Richard Black degli Shark Island alla voce. Tuttavia, il gruppo dopo aver pubblicato l'omonimo \"Contraband\", che non ricosse un rilevante successo, fin\u00ec per sciogliersi nello stesso 1991.\nNel 1992 la band pubblica l'EP di cover \"Cuts\", dove alla batteria subentra Michael \"Bones\" Gershima proveniente dalla band di Seattle Gypsy Rose. Tuttavia Riley partecip\u00f2 alla registrazione di alcuni brani. La band declin\u00f2 a causa della nuova ondata di grunge che si espandeva da Seattle e che fece declinare la popolarit\u00e0 delle band hair metal. Come conseguenza vennero scaricati dalla Polygram Records. La band fin\u00ec quindi per sciogliersi nel 1994 quando Lewis cerc\u00f2 di indirizzare la band su strade pi\u00f9 moderne, che non furono approvate dai restanti membri. Inoltre sorsero dei contrasti tra Guns e la band.\nLewis form\u00f2 la band Filthy Lucre assieme a Gershima e l'ex London Cowboys Steve Dior, i quali nel 1997 realizzarono l'album \"Popsmear\", mentre Tracii Guns form\u00f2 i Killing Machine.\nRinascita.\nNel luglio del 1995, Tracii Guns decise di rimettere insieme gli L.A. Guns con Steve Riley, Phil Lewis, Kelly Nickels e Mick Cripps. Registrarono quindi poco dopo il nuovo album \"Vicious Circle\", a cui partecip\u00f2, oltre a Steve Riley, anche il batterista Michael Gershima (MC Bones). Nella versione giapponese vennero aggiunte le due tracce bonus \"\"Death In America\" e \"Empire Down\". Durante il periodo dei concerti per la promozione dell'album, la band aggiunse il secondo chitarrista Johnny Crypt, precedentemente membro dei Boneyard. Lewis abbandon\u00f2 nuovamente la band seguito a ruota da Cripps e Nichols. I restanti Guns, Riley e Crypt riallestirono una nuova formazione arruolando il nuovo cantante Chris Van Dahl, proveniente, come Crypt, dalla band Boneyard. Van Dahl aveva militato anche nella band Cherry St. sotto lo pseudonimo di Roxy Dahl. I Cherry St. erano una band fronteggiata dal fondatore della Perris Records Tom Monroe Mathers. Nei sei mesi di registrazione del nuovo album, il bassista Kelly Nickels lasci\u00f2 la band, e fu chiesto a Johnny Crypt di prendere il posto di bassista finch\u00e9 non ne avrebbero trovato uno nuovo. Nel 1996, i nuovi L.A. Guns danno alla luce il loro quinto lavoro intitolato \"American Hardcore\". Questo presentava sonorit\u00e0 pi\u00f9 cupe e pesanti del precedente \"Vicious Circle\" e venne realizzato con la nuova etichetta CMC International.\nParteciparono ad alcuni tour tra il 1996 e 1997. Van Dahl venne allontanato dalla band, nelle speranze di recuperare Phil Lewis e il successo di un tempo. Phil Lewis rifiut\u00f2 l'offerta, cos\u00ec venne sostituito dal singer Ralph Saenz nel bel mezzo del tour. Saenz era noto a Hollywood per aver fatto parte della tribute band dei Van Halen chiamata Atomic Punks, nel ruolo di David Lee Roth. Egli fu inoltre membro dei 7% Solution con l'ex chitarrista dei Talas, Steeler e Heaven Mitch Perry. Gli L.A. Guns, ora composti da Saenz, Guns, Crypt e Riley, finirono il tour del 1997, e inizi del 1998, realizzando anche il sesto EP \"Wasted\". Poco prima venne stampato per il mercato giapponese il disco \"Hollywood Rehearsal\" che comprendeva diverse cover come \"Custard Pie\" dei Led Zeppelin, \"Rock Candy\" dei Montrose, \"Should I Stay Or Should I Go\" dei Clash e molte altre. A met\u00e0 del \"Rock Never Stops tour\" del 1998, Ralph Saenz lasci\u00f2 la band per formare la band The Vow, cos\u00ec gli L.A. Guns dovettero cercarsi nuovamente un altro cantante. Guns, Crypt e Riley vennero raggiunti dal cantante dei Bang Tango Joe Leste ma egli dur\u00f2 poco per poi ritornare nella sua band precedente. Infine la scelta cadde su Jizzy Pearl dei Love/Hate, con cui terminarono il tour del 1998. Il gruppo partecip\u00f2 a un tour anche a fine 1998 e inizio 1999. Alcuni mesi dopo, nel giugno '99, pubblicarono il sesto album \"Shrinking Violet\", prodotto dall'ex chitarrista dei Guns N' Roses Gilby Clarke. Parteciparono come ospiti anche lo stesso Clarke e Teddy Andreadis, gi\u00e0 collaboratore dei Guns N'Roses. Poco dopo, Johnny Crypt lasci\u00f2 la band e venne sostituito temporaneamente da Stephen Adika. Chuck Garrick rimpiazz\u00f2 Adika, che raggiunger\u00e0 i Dad's Porno Mag e i Glamnation. Dopo queste sostituzioni temporanee, la band torn\u00f2 alla formazione classica; infatti ritornarono Phil Lewis, Johnny Crypt (nuovamente nel ruolo di chitarrista), e Kelly Nickels.\nAnni 2000.\nNel 2000, il gruppo decise di ri-registrare il loro disco di maggior successo, ovvero \"Cocked &amp; Loaded\". Verr\u00e0 intitolato \"Cocked &amp; Re-Loaded\" e conterr\u00e0 anche una traccia aggiuntiva, ovvero una versione remixata del brano \"Rip and Tear\"\". Nello stesso anno Lewis, assieme ai membri dei Faster Pussycat Brent Muscat e Erik Stacy, fond\u00f2 un nuovo progetto chiamato Liberators, il quale album \"Access Denied\" venne pubblicato nel febbraio del 2000. Dopo questa esperienza Black torn\u00f2 a occuparsi degli L.A. Guns per promuovere il nuovo live album \"\", con conseguente tour al fianco dei Ratt, con il nuovo cantante Jizzy Pearl. In aprile Nickels e Crypt abbandoneranno gli L.A. Guns, ed entreranno nei riformati Love/Hate con Jizzy Pearl e l'ex L.A. Guns Chris Van Dahl. Anche Crypt si dedic\u00f2 ad altri progetti con la band Plazmaholix. Nello stesso periodo, Guns e Riley figurarono come ospiti nell'album \"Queen 4 a Day\" degli Shameless. Nel tour estivo, gli L.A. Guns inclusero l'ex-chitarrista dei Faster Pussycat Brent Muscat al basso e Muddy dei Burning Tree alla chitarra. Durante questo periodo Guns sostitu\u00ec temporaneamente C.C. DeVille dei Poison. Nel 2001 la band torn\u00f2 sulle scene con il disco \"Man in the Moon\" registrato per la Spitfire Records. La formazione che partecip\u00f2 alle registrazioni era composta da Lewis, Guns, Muddy, passato al ruolo di bassista, e Riley. Seguirono tour negli states con i riformati Faster Pussycat e i BulletBoys. Nel settembre dello stesso anno, suonarono sempre con i Pussycat, in alcuni locali del Regno Unito. Nel dicembre 2001 venne arruolato il nuovo bassista Adam Hamilton, meglio conosciuto per essere stato membro dei Joey C. Jones and The Gloryhounds. La band, pubblic\u00f2 nell'agosto 2002 il nono album in studio, intitolato \"Waking the Dead\". In occasione del tour promozionale, venne reclutato l'ex-bassista dei Pretty Boy Floyd Keff Ratcliffe nel ruolo di chitarrista ritmico. Suoneranno quindi al 'Metal Edge Rockfest' tour e altri concerti con Warrant, Ratt, FireHouse e Dokken.\nCominciarono a emergere notizie sul nuovo progetto di Tracii Guns e Adam Hamilton, che cominciarono a collaborare con il bassista dei M\u00f6tley Cr\u00fce Nikki Sixx e il batterista degli Adema Kris Kohls. Dopo diversi nomi provvisori, il nuovo gruppo verr\u00e0 chiamato Brides of Destruction. Nel frattempo gli L.A. Guns tornarono nel Regno Unito, in occasione di un tour con Alice Cooper, Thunder e The Quireboys al 'Monsters Of Rock' tour nel novembre 2002.\nAbbandono di Tracii Guns.\nDurante il novembre 2003, il chitarrista e fondatore della band Tracii Guns, venne cos\u00ec coinvolto nel nuovo progetto Brides of Destruction. Guns vedeva nella band un'opportunit\u00e0 per riconquistare una certa popolarit\u00e0 nel mainstream, popolarit\u00e0 che lui e la sua band avevano perso dai fine anni 80. Nel 2004, i Brides of Destruction parteciparono a un tour mondiale, mentre il futuro degli L.A. Guns era incerto, data la mancata presenza del leader fondatore. Steve Riley e Phil Lewis, resero pubblico al \"Hairball John Radio Show\" che Tracii Guns era stato allontanato dalla band a causa del suo impegno con i Brides of Destruction. Ci\u00f2 diede inizio a un'accusa diffamatoria da parte di Lewis che, in una lettera aperta rivolta ai fans, afferm\u00f2 che Guns aveva suonato a delle audizioni per i Poison e i Red Hot Chili Peppers. Ci\u00f2 sarebbe stato rivelato dal chitarrista Chris Holmes (ex W.A.S.P.) che aveva sostituito Guns nel tour britannico degli L.A. Guns.\nDopo questi diverbi, gli L.A. Guns decisero di proseguire la loro strada sostituendo Guns con l'ex Roxx Gang Stacey Blades.\nTempi recenti.\nNell'aprile 2004 gli L.A. Guns col nuovo entrato Blades, pubblicarono il cover album \"Rips the Covers Off\". Esso includeva molti noti brani come \"\"Rock 'n' Roll Outlaw\" dei Rose Tattoo, \"Nobody's Fault\" degli Aerosmith, \"Custard Pie\" dei Led Zeppelin, \"Until I Get You\" degli Hanoi Rocks, \"Wheels of Steel\" dei Saxon, e molte altre. Lo stesso anno, il bassista Muddy Stardust raggiunse la band di Gilby Clarke per alcune date statunitensi.\nMentre nell'agosto dell'anno successivo, venne pubblicato l'undicesimo album \"Tales from the Strip\", prodotto da Andy Johns per la Shrapnel Records. Poco prima, la band aveva registrato una versione acustica della ballata \"Ballad of Jane\"\" che venne inclusa nella compilation di VH1 \"Classic Metal Mania: Stripped\". La stessa estate la band partecip\u00f2 al \"Metal Blast\" tour con Stephen Pearcy, Metal Church e gli headliners W.A.S.P..\nPhil Lewis vs Tracii Guns.\nNel 2005 vennero rimasterizzate una serie di demo, che vennero registrate attorno all'epoca con Paul Black alla voce (tra l'85 e l'87). Poco dopo, il secondo album dei Brides of Destruction non ottenne un rilevante successo come il precedente, e Tracii Guns insoddisfatto, si dedic\u00f2 a una carriera solista. Questo nuovo gruppo vedeva una formazione composta da Tracii Guns, gli ex membri degli L.A. Guns Paul Black (voce) e Nickey \"Beat\" Alexander (batteria), e in aggiunta il figlio di Tracii, Jeremy Guns (basso).\nInfine questo progetto prender\u00e0 anch'esso il nome di \"L.A. Guns\", nonostante la versione precedente, capeggiata da Phil Lewis, era ancora unita, e continuava la carriera. Si cre\u00f2 una singolare situazione, nel quale due band si contendevano il nome. Venne reso noto che Tracii Guns possedeva inoltre il 50% dei diritti del nome, esattamente come Steve Riley ne possedeva l'altra met\u00e0.\nQuesta nuova versione \"alternativa\" degli L.A. Guns caus\u00f2 diversi diverbi all'interno della schiera di fans; alcuni consideravano la versione capeggiata da Tracii Guns, la \"vera\" versione della band, in quanto era composta da membri precedenti e dal fondatore della band. Altri fans, sostennero il contrario, in quanto Paul Black non apparve in nessun album degli L.A. Guns, tranne le recenti demo stampate nel 2005, come anche Nickey Alexander non suon\u00f2 mai in alcun tour per supportare alcun album degli L.A. Guns. Altri fans vedevano in Phil Lewis il \"vero\" singer degli L.A. Guns, poich\u00e9 fu il cantante che incise con la band pi\u00f9 album, nonch\u00e9 il pi\u00f9 duraturo.\nConseguentemente a ci\u00f2, il 10 ottobre 2006 Phil Lewis raggiunse Paul Black e Tracii Guns al locale Cathouse (noto locale di Hollywood, aperto negli anni 80 da Taime Downe, ex Faster Pussycat) in occasione del ventesimo anniversario del locale. I due frontman duettarono una versione del brano \"Rip and Tear\".\nNel 2006, gli L.A. Guns di Tracii Guns si formano ufficialmente e saranno composti da Guns, Paul Black, il figlio di Tracii Jeremy Guns, e il vecchio batterista Nickey \"Beat\" Alexander. Nel 2007 a sostituzione di \"Beat\" Alexander subentra l'ex batterista dei The Newlydeads (band fondata dall'ex frontman dei Faster Pussycat Taime Downe) Chad Stewart.\nAnche nella band di Phil Lewis viene effettuata una sostituzione, infatti il bassista Adam Hamilton abbandoner\u00e0 la band sostituito da Scott Griffin.\nLe due versioni degli L.A. Guns ora continuano la loro carriera parallelamente. Per distinguersi, le due band sono identificate come Phil Lewis' L.A. Guns e Tracii Guns' L.A. Guns.\nIl 17 luglio 2012 Tracii Guns ha per\u00f2 sciolto la sua band, facendo rimanere di fatto la band capeggiata da Phil Lewis l'unica a chiamarsi L.A. Guns.\n2012-2013: Il nuovo album e cambi di formazione.\nNel 2012 gli L.A. Guns di Phil Lewis tornano con il nuovo album \"Hollywood Forever\" accompagnato da un nuovo tour mondiale che tocca anche l'Italia. A dicembre, il chitarrista Stacey Blades annuncia il suo abbandono alla band a causa di quelle che lui stesso ha definito \"circostanze estenuanti e differenze sul piano musicale\". Al suo posto entra nel gruppo Frankie Wilsey.\nNel gennaio 2013 per\u00f2, il bassista Scott Griffin annuncia tramite il suo profilo facebook che Michael Grant \u00e8 il nuovo chitarrista solista della band, comunicando quindi l'allontanamento di Frankie Wilsey.\n2018 - il Presente della band.\nI rocker statunitensi annunciano, nel Marzo 2018, l'ingresso in formazione del nuovo chitarrista Johnny Monaco, ex-Enuff Z'nuff. Monaco prende il posto di Michael Grant, il quale in un primo momento pareva aver deciso spontaneamente il suo abbandono, mentre, secondo quanto dichiarato negli ultimi giorni, parrebbe essere stato licenziato.\nFormazione.\nRiley's L.A. Guns"}
{"id": "539393", "revid": "1543377", "url": "https://it.wikipedia.org/wiki?curid=539393", "title": "Pumi", "text": "I Pumi (o anche Primi; in cinese: \u666e\u7c73\u65cf; in pinyin: P\u01d4m\u01d0z\u00fa) sono un gruppo etnico facente parte dei 56 gruppi etnici riconosciuti ufficialmente dalla Repubblica Popolare Cinese. La popolazione totale conta circa 50.000 unit\u00e0.\nEtnicamente correlati ai Qiang, la maggior parte dei Pumi \u00e8 stanziata nelle province cinesi di Yunnan e Sichuan, soprattutto nelle contee di Lanping, Lijiang, Weixi e Yongsheng, e nella contea autonoma Yin di Ninglang. I pumi in Sichuan si possono trovare soprattutto nella contea autonoma tibetana del Muli e in Yanyuan.\nLingua.\nLa lingua pumi appartiene alla famiglia delle lingue tibeto-birmane. Nel passato, molti Pumi usavano caratteri propri della lingua tibetana (soprattutto i Pumi del Muli e del Ninglang) a scopi prettamente religiosi, sebbene molti di questi caratteri sono andati persi nel tempo. I pumi odierni usano il cinese, come lingua parlata, e caratteri romani per lo scritto.\nStoria.\nLe prime tracce dei Pumi si possono trovare nel IV secolo a.C., originariamente nelle migrazioni dei popoli nomadi che attraversarono in quel periodo le pianure del Tibet per arrivare alle valli fra le montagne di Hengduan.\nIn seguito, si mossero a nord di Sichuan, nel VII secolo, e a nord-ovest della provincia di Yunnan nel XIV secolo. Molti di loro si stanziarono qui definitivamente divenendo in larga parte agricoltori, sottomessi quasi sempre ai locali possidenti terrieri che dominavano l'economia locale nella contea di Lanping e nella citt\u00e0 di Lijiang.\nCon l'avvento della rivoluzione culturale, questi proprietari terrieri persero il loro potere e la loro secolare posizione e molte delle loro aree furono trasformate in ospedali e in fattorie comuni, a vantaggio dei Pumi come delle altre popolazioni locali.\nReligione.\nFin dai tempi antichi, quando interruppero i contatti con i popoli tibetani, congiuntamente ad alcune pratiche buddiste, i Pumi hanno praticato l'Animismo, ed il culto degli antenati, una pratica localmente conosciuta come Zanbala. Tuttavia, attraverso gli sforzi dei Buddisti Tibetani missionari, una parte significativa della loro popolazione, la maggior parte della quale si trova a Sichuan, ha adottato due lignaggi del Lamaismo, il Gelugpa ed il Kagyu.\nLa religione Zanbala, conosciuta dagli autoctoni anche con il nome di Dingba, significa letteralmente \u201cterra bianca\u201d. \u00c8 accertato che i Pumi della zona di Ninglang costruiscono ancora altari Zanbala vicino alle loro case, come quelli che venivano costruiti dalle generazioni precedenti. La religione Zanbala consiste nella venerazione di dei e spiriti ancestrali, la preghiera dei quali \u00e8 affidata esclusivamente agli anziani, cos\u00ec come i riti sacri sono da loro soli presieduti.\nLa maggior parte dei villaggi Pumi possiedono le loro divinit\u00e0 della montagna, che vengono onorate durante le festivit\u00e0 di stagione. Durante questi giorni, le intere famiglie offriranno cibo e preghiere per la buona salute e la prosperit\u00e0 del nucleo familiare. Durante il quindicesimo giorno di ogni mese, viene fatto tributo alle divinit\u00e0 minori della montagna, ed il quindicesimo giorno del settimo mese lunare si tiene una grande festivit\u00e0 in onore del Grande Dio della Montagna.\nIn molte abitazioni Pumi, il fuoco domestico gioca un ruolo primario nelle credenze religiose Pumi. Il fuoco si trova all'interno di un anello di pietra che non deve mai essere toccato dagli ospiti. Il Guazei, che \u00e8 una torre di piccole pietre, \u00e8 posto dietro l'anello di fuoco. Durante i pasti, l'uomo pi\u00f9 anziano prende una cucchiaiata di cibo che verr\u00e0 messa su ogni torre. Una cucchiaiata viene lanciata nel fuoco, un gesto simbolico che significa nutrire gli antenati.\nCultura.\nA causa delle loro origini, i Pumi sono culturalmente influenzati dai Tibetani. Il Nuovo Anno Lunare \u00e8 celebrato nei primi quindici giorni del nuovo anno basandosi sul calendario lunare. Alcuni celebrano anche Losar.\nSpecialmente a Ninglang e Yongsheng, le donne Pumi indossano giacche con i bottoni da un lato, lunghe gonne, e cinture multicolori. A causa del freddo si drappeggiano una pelle di capra sulla schiena. Ad ogni modo, nelle aree del Lanping e del Weixi, il costume tradizionale femminile si compone di una lunga giacca colorata messa sotto la veste, pantalone lunghi che sono allacciati con cinture colorate. Come i Tibetani, le donne Pumi ornano i loro capelli con code di yak e nastri di seta. Dopo di che avvolgono le loro teste in larghe stole. Gioielli preziosi come orecchini d'argento e braccialetti sono indossati dai ricchi.\nAnche gli uomini Pumi indossano pelli di capra o pantaloni di lino con giacche, accompagnate dal cappello tibetano. Soprattutto tra cacciatori e guerrieri sono diffuse le borse di daino e la lunga spada tibetana. Al raggiungimento dei tredici anni, i ragazzi Pumi passano attraverso il rito della virilit\u00e0 e solo dopo il bagno possono indossare i vestiti degli adulti e prendere parte alle attivit\u00e0 della comunit\u00e0.\nStile di vita.\nA causa del tempo freddo e della vicinanza al Tibet, lo stile di vita Pumi assomiglia molto a quello tibetano.\nGeneralmente, i Pumi sono una societ\u00e0 patriarcale e monogama, nonostante la poligamia sia accettata. Nello Yongsing, i Pumi seguono un sistema matriarcale collegato al sistema matrimoniale Azhu che letteralmente significa amicizia.\nAvendo uno stile di vita prevalentemente agricolo, cereali come grano e mais sono alla base della loro alimentazione. Una variet\u00e0 di frutta e verdura come il cavolo cinese, carote e meloni fanno da supplemento. maiale salato avvolto in pelle di maiale a forma di pipa suggerisce il soprannome del \"Pipa meat\" (carne pipa). Tsampa e Chang sono anch'essi consumati"}
{"id": "539397", "revid": "1924342", "url": "https://it.wikipedia.org/wiki?curid=539397", "title": "I Love Rock 'n' Roll", "text": "I Love Rock 'n' Roll \u00e8 una canzone scritta da Alan Merrill e Jake Hooker degli Arrows nel 1975. \u00c8 probabilmente una delle pi\u00f9 famose canzoni rock degli anni settanta.\nLa sua notoriet\u00e0 \u00e8 dovuta particolarmente alle cover registrate in seguito. La cover pi\u00f9 famosa \u00e8 stata eseguita dai Joan Jett &amp; the Blackhearts negli anni ottanta entrata nella Grammy Hall of Fame Award 2016. Da segnalare anche la versione realizzata dalla famosa cantante pop Britney Spears, e del gruppo hair metal L.A. Guns nel 2010.\nLa cover di Joan Jett fu anche campionata dai 5ive per il loro singolo \"Everybody Get Up\", pubblicato nel 1998.\nVersione originale.\nLa canzone \u00e8 stata originariamente registrata dagli Arrows con la RAK Records nel 1975, prodotta da Mickie Most. In un primo tempo la canzone doveva essere sul secondo lato del disco, ma a causa di insistenti pressioni da parte dell'etichetta discografica, \u00e8 diventata un vero e proprio singolo.\nVersione di Joan Jett.\nJoan Jett vide gli Arrows cantare \"I Love Rock 'n' Roll\" in uno spettacolo televisivo mentre lei era in tour in Inghilterra con le Runaways. Registr\u00f2 il pezzo la prima volta nel 1979 con Steve Jones e Paul Cook dei Sex Pistols, ma non ebbe grande successo.\nNel 1982, Jett registr\u00f2 nuovamente il brano, questa volta con il suo gruppo, i Blackhearts, e raggiunse dopo poco la posizione numero uno della Billboard Hot 100, rimanendoci per sette settimane, in Canada per otto settimane, in Australia per cinque settimane, in Nuova Zelanda per quattro settimane ed in Svezia per due settimane. Il brano era prodotto da Richie Cordell e Kenny Laguna. L'album omonimo in cui il pezzo fu inserito, ebbe altrettanto successo, raggiungendo anch'esso le vette delle classifiche di vendite.\nIl video.\nIl videoclip di \"I Love Rock 'n' Roll\" girato in bianco e nero venne trasmesso numerose volte sull'allora nascente MTV. Nel video, Joan Jett e il suo gruppo suonavano in un piccolo bar, in cui i clienti completamente ubriachi urlavano il famoso coro della canzone. Il singolo successivo della Jett fu un'altra cover, \"Crimson and Clover\", in precedenza cantata da Tommy James e the Shondells e fu un altro enorme successo.\n\"I Love Rock 'n' Roll\" \u00e8 nella lista delle 100 migliori canzoni del ventesimo secolo secondo The National Endowment for the Arts ed \u00e8 alla posizione 484 nella Lista delle 500 migliori canzoni secondo Rolling Stone in questa versione.\nVersione di Britney Spears.\nI Love Rock 'n' Roll \u00e8 il quarto singolo, registrato nel 2001, estratto dall'album \"Britney\" della cantante Britney Spears nel 2002. La canzone \u00e8 stata usata anche nel film \"Crossroads - Le strade della vita\" da lei interpretato ed \u00e8 stata prodotta dai Darkchild. Britney Spears ha ammesso pubblicamente che la canzone originale era una delle sue preferite. Il singolo nel Regno Unito \u00e8 stato distribuito il 4 novembre del 2002.\n\"I Love Rock 'n' Roll\" \u00e8 diventato uno dei pi\u00f9 grossi flop della cantante, in quanto non \u00e8 riuscito ad entrare nella top 10 di quasi nessun paese, nel quale il singolo \u00e8 stato pubblicato. In conseguenza di ci\u00f2, negli USA il singolo non \u00e8 stato mai pubblicato.\nIl video.\nDiretto da Chris Applebaum, il video di \"I Love Rock 'n' Roll\" vede la Spears senza essere supportata dai ballerini ma cantare da sola, muovendosi sinuosamente fasciata in un'attillata tuta di pelle nera. Nella sequenza successiva appare a bordo di una motocicletta, ancheggiando il fondoschiena."}
{"id": "539400", "revid": "599013", "url": "https://it.wikipedia.org/wiki?curid=539400", "title": "Dominique Perrault", "text": "Divenne celebre per la progettazione della Biblioteca Nazionale della Francia, che gli valse il Premio Mies van der Rohe nel 1996.\nBiografia.\nDominique Perrault, nato a Clermont-Ferrand il 9 aprile 1953, si \u00e8 formato presso la \u00c9cole nationale sup\u00e9rieure des beaux-arts di Parigi, dove nel 1978 ha conseguito il diploma di architettura. L'inizio della sua carriera si data nel 1981 quando, dopo un periodo di collaborazione con l'Atelier parisien d'urbanisme (AMUR), fond\u00f2 il proprio studio di Parigi, al quale si affiancarono successivamente quello di Berlino (1992), Lussemburgo (2000) e Madrid (2006).\nTra le figure pi\u00f9 influenti della storia dell'architettura francese, Perrault \u00e8 l'autore di numerosi progetti. Dopo il lancio sulla scena internazionale, ottenuto nel 1989 con il progetto della nuova Biblioteca Nazionale della Francia, ha realizzato il Velodrom e la piscina olimpica di Berlino, l'ampliamento della Corte di Giustizia dell'Unione Europea di Lussemburgo, l'Olympic Tennis Stadium a Madrid e la torre per la compagnia di assicurazioni Fukoku, a Osaka, e la risistemazione di piazza Garibaldi, a Napoli.\nNumerosi sono stati i premi ricevuti dal Perrault: in ordine cronologico, si ricordano il premio \"Architecture et ma\u00eetre d'ouvrage\" (1983), il \"Grand prix national d'architecture\" (1993) ed il premio Mies van der Rohe (1997).\nStile.\nLo stile di Dominique Perrault viene magistralmente descritto da un resoconto dell'Universit\u00e0 di Bucarest, che ha conferito all'architetto la laurea honoris causa:\nSecondo Frederic Migayrou:\nOpere.\nTra le opere (la seguente lista non \u00e8 esaustiva):"}
{"id": "539401", "revid": "6923", "url": "https://it.wikipedia.org/wiki?curid=539401", "title": "Pitch shift", "text": "In musica, il pitch shift \u00e8 una variazione di frequenza della nota musicale, ridotta o aumentata di una certa quantit\u00e0.\nIntuitivamente, l'effetto pu\u00f2 essere banalmente riprodotto con un elastico teso fra le mani e pizzicato. Se durante la vibrazione l'elastico viene ulteriormente allungato, il suono prodotto diverr\u00e0 pi\u00f9 acuto; se esso viene rilasciato, il suono diverr\u00e0 pi\u00f9 grave.\nAd esempio, con una chitarra, si pu\u00f2 ottenere un pitch shift verso il basso allentando la corda pizzicata, grazie all'utilizzo del tremolo oppure verso l'alto scorrendo il dito che ha pizzicato la corda sulla tastiera, ortogonale alla corda stessa.\nCon una tastiera elettronica o sintetizzatore per gli effetti di pitch shift \u00e8 possibile usare una leva chiamata bender o pitch wheel (tale controllo pu\u00f2 essere in una ruota verticale o in un joystick a 360\u00b0 che contiene anche la modulazione), e accedendo alle specifiche funzioni di programmazione dello strumento per regolare il numero di semitoni di cui la nota verr\u00e0 abbassata e alzata. Tale tecnica \u00e8 in particolar modo negli assoli, per rendere la transizione da una nota all'altra pi\u00f9 fluida e per creare effetti particolari.\nAltre tecniche sono comunemente adottate per tanti altri strumenti musicali.\nLe variazioni pi\u00f9 tipiche del pitch sono di un semitono o di un tono, ma possono essere applicate variazioni anche superiori.\nIl pitch shifter \u00e8 un apparato che permette di alterare l'altezza del suono in modo controllato dal musicista o dal tecnico del suono. Con l'utilizzo di linee di ritardo prevalentemente di tipo digitale, il suono viene quantizzato (suddiviso in porzioni di tempo), memorizzato in una serie di celle di memoria ad una data velocit\u00e0 e quindi riletto a velocit\u00e0 differente, ottenendo la variazione di tono desiderata. Esistono implementazioni molto sofisticate del pitch shifter, destinate sia a produrre effetti spettacolari, come seconde e terze voci contemporanee alla principale e regolate su precisi intervalli di nota (in questo caso si chiamano harmonizer), sia anche a correggere in tempo reale la voce di un cantante in un contesto dal vivo, mantenendola libera da stecche o stonature."}
{"id": "539403", "revid": "767487", "url": "https://it.wikipedia.org/wiki?curid=539403", "title": "Your Choice Live Series Vol.12", "text": "Your Choice Live Series Vol.12 \u00e8 un album dal vivo dei Melvins, pubblicato nel 1991 dalla Your Choice Records. La registrazione del concerto \u00e8 avvenuta il 23 gennaio del 1991, ad Alzey in Germania. Dal disco \u00e8 stata esclusa la canzone \"It's Shoved\", pubblicata successivamente nella compilation \"It's Your Choice\". \"Tanked\" \u00e8 una prima versione del pezzo \"Wispy\", che verr\u00e0 pubblicato nell'album \"Eggnog\" durante lo stesso anno."}
{"id": "539408", "revid": "481349", "url": "https://it.wikipedia.org/wiki?curid=539408", "title": "\u04d4 (cirillico)", "text": "La ', minuscolo ' \u00e8 una lettera dell'alfabeto cirillico ed \u00e8 una legatura tra \u0410 ed \u0415. Viene usata solo nella versione cirillica modificata per la lingua osseta dove rappresenta la vocale anteriore quasi aperta non arrotondata //. \nI codici Unicode sono per il maiuscolo U+04D4 e per il minuscolo U+04D5.\nTraslitterazione.\nAnche se la lettera dell'alfabeto latino che corrisponde direttamente a questa lettera \u00e8 \u00c6, viene traslitterata generalmente con \"\u0103\", dall'alfabeto rumeno."}
{"id": "539410", "revid": "122913758", "url": "https://it.wikipedia.org/wiki?curid=539410", "title": "Campeonato Sudamericano de Football 1946", "text": "Il Campeonato Sudamericano de Football 1946 fu la diciannovesima edizione della Copa Am\u00e9rica. Per il secondo anno consecutivo la rassegna continentale sudamericana and\u00f2 in scena in forma straordinaria, senza cio\u00e8 il trofeo in palio, ma comunque riconosciuta dalla CONMEBOL. Ad organizzarla fu l'Argentina dal 12 gennaio al 10 febbraio 1946.\nCitt\u00e0 e stadi.\nTre furono gli stadi che ospitarono le gare, tutti a Buenos Aires:\nFormula.\nLa formula prevedeva che le sei squadre partecipanti si affrontassero in un unico girone all'italiana, la cui prima classificata avrebbe vinto il torneo. Per ogni vittoria si attribuivano 2 punti, 1 per ogni pareggio e 0 per ogni sconfitta.\nClassifica marcatori.\n7 gol\n5 gol\n4 gol\n3 gol\n2 gol\n1 gol\nAutoreti"}
{"id": "539411", "revid": "339392", "url": "https://it.wikipedia.org/wiki?curid=539411", "title": "Copa Am\u00e9rica 1946", "text": ""}
{"id": "539416", "revid": "767487", "url": "https://it.wikipedia.org/wiki?curid=539416", "title": "Bullhead", "text": "Bullhead \u00e8 il terzo album dei Melvins, pubblicato nel 1991 dalla Boner Records. In questo album possiamo notare che i tempi dei pezzi si allungano notevolmente rispetto ai precedenti lavori, dove le canzoni erano per la maggior parte sotto i 2/3 minuti. Data la natura delle composizioni, \"Bullhead\" viene considerato come uno degli album pi\u00f9 \"duri\" di tutti i tempi."}
{"id": "539419", "revid": "767487", "url": "https://it.wikipedia.org/wiki?curid=539419", "title": "Roxx Gang", "text": "I Roxx Gang sono un gruppo sleaze/glam metal formato a Tampa, Florida nel 1985. \nStoria.\nFondati dal frontman Kevin Steele, nativo di Cleveland, la band nacque in Florida nel 1985.\nLa prima demo includeva le tracce \"\"Danger\", \"Lord Of The Jungle\", \"Too Cool For School\", \"Take It Off!\" e \"No Easy Way Out\"\". Dopo questo, iniziarono diversi concerti attorno alla zona, di supporto ai Black Oak Arkansas, Savatage e Girlschool fino ad essere notati dalla Combat Records. L'etichetta newyorkese li fece entrare in studio con il batterista dei The Rods Carl Canedy alla produzione, come risultato venne pubblicata la demo \"Love 'Em And Leave 'Em\"' nel 1987 che per\u00f2 non venne pubblicata ufficialmente. Questo disco raccoglieva il materiale demo prodotto da Carl Canedy che assicur\u00f2 il gruppo alla Virgin. Le cinque tracce, \"\"Scratch My Back\", \"Fastest Gun In Town\", \"Live Fast Die Young\", \"Too Cool For School\" e \"No Easy Way Out\"\" vennero inserite nel debut. Durante il periodo di registrazioni del disco, il chitarrista Eric Caroll venne trovato morto dopo essere precipitato da un ponte in un fiume, in circostanze sconosciute.\nSteele arruol\u00f2 poi Jeff Taylor al posto del defunto Caroll, ed il secondo chitarrista Wade Hayes, che aveva suonato il basso nella prima incarnazione della band. La Virgin Records not\u00f2 la band nel 1988 e li fece firmare un contratto dopo aver sentito le loro demo. I Roxx Gang cos\u00ec entrarono in studio a Los Angeles con Beau Hill alla produzione. Con una formazione composta da Steele, Jeff Taylor (chitarra), Wade Hays (chitarra), Roby \"Strychnine\" Strine (basso) e David James Blackshire (batteria) pubblicano nello stesso anno il debut \"Things You've Never Done Before\". L'album riusc\u00ec a vendere un quarto di un milione di copie in tutto il mondo grazie ai singoli \"\"Scratch My Back\" e \"No Easy Way Out\"\". Di questi brani vennero anche girati i videoclip, diretti rispettivamente da Nigel Dick (Guns N'Roses) e Ralph Ziman (L.A. Guns), che vennero trasmessi a ruota su MTV. Ma il periodo di successo ebbe breve vita. Il gruppo si spost\u00f2 sotto la Sony/Epic Records, ma nessun disco venne pubblicato dalla nuova collaborazione provocando il declino del quintetto nel 1991 a causa dell'abbandono della stessa label per via del cambio di tendenze musicali incentrate ormai sul nuovo movimento grunge. Steele dopo questo, riform\u00f2 i Roxx Gang nel 1992 con un'altra formazione, arruolando Stacey Blades (chitarra) derivante dalla band Fraidy Cat di Toronto, Dorian Sage (basso) e Tommy Weder (batteria) e dopo aver firmato per l'etichetta texana Perris Records, realizzarono il nuovo album \"The Voodoo You Love\" nel 1995. Mentre un anno dopo viene finalmente pubblicata la prima raccolta di demo \"Love 'Em and Leave 'Em\" che era rimasta irrealizzata. La band decise di cambiare direzioni musicali con la realizzazione dell'album \"Mojo Gurus\" (1999), aggiungendo Jeff Vitolo alla chitarra e Vinnie Granese al basso, per un sound dalle sonorit\u00e0 pi\u00f9 dure e aggressive che fin\u00ec per non soddisfare i vecchi fans dell'hard rock anni 80. \"Mojo Gurus\" era il nome di un altro progetto di Stacey Blades a cui parteciparono alcuni membri dei Roxx Gang. L'album Mojo Gurus quindi \u00e8 in alcuni casi accreditato come album dei Roxx Gang, ma \u00e8 realmente un progetto parallelo fondato dal chitarrista. Durante lo stesso anno vede la luce anche \"Old, New, Borrowed &amp; Blue\", una raccolta di tracce irrealizzate e inedite, che contribu\u00ec a portare i Roxx Gang come tra i gruppi sotto la Perris che vendettero pi\u00f9 copie. L'album \"Drinkin' T.N.T. and Smokin' Dynamite\" del 2000 segn\u00f2 il ritorno delle vecchie sonorit\u00e0; esso includeva anche la cover \"Highway 61 Revisited\" di Bob Dylan. Anche quest'album, come il precedente, verr\u00e0 diffuso sia come album dei Roxx Gang, che come album dei Mojo Gurus.\nDopo questo Stacey Blades si sposter\u00e0 a Los Angeles, nella band Supercool con Eric Stacey dei Faster Pussycat ed il batterista Vikki Foxx dei Enuff Z'Nuff e Warrant. Pi\u00f9 tardi raggiunger\u00e0 gli L.A. Guns. Nel 2001 viene pubblicata una raccolta dei Roxx Gang intitolata \"Bodacious Ta Tas\"."}
{"id": "539420", "revid": "287204", "url": "https://it.wikipedia.org/wiki?curid=539420", "title": "Alonso Berruguete", "text": "\u00c8 considerato uno degli scultori pi\u00f9 importanti del Rinascimento spagnolo, ed \u00e8 conosciuto per le emozioni, a volte felici, altre tormentate, che le sue sculture (spesso di carattere religioso) trasmettono.\nBiografia.\nNato nel paese di Paredes de Nava, Berrugete cominci\u00f2 a studiare arte sotto la tutela del padre, il pittore Pedro Berruguete, gi\u00e0 pittore di corte a Urbino per Federico da Montefeltro. Dopo la morte del padre nel 1504, Berruguete ne segu\u00ec le orme viaggiando in Italia per continuare i suoi studi artistici, a partire dal 1505, prima dunque di aver compiuto i vent'anni. Passati alcuni anni a Roma, dal 1508 fu a Firenze, dove partecip\u00f2 agli sviluppi epocali di quegli anni: prima le sorprendenti novit\u00e0 di Leonardo, Michelangelo e Raffaello, poi la svolta dei primi manieristi. A quest'ultima generazione di giovani artisti, quali Jacopo Pontormo e Rosso Fiorentino, rivolse soprattutto la sua attenzione, acquisendo un gusto per le forme allungate e caricate espressivamente fino ad effetti innaturali. Ne sono esempio dipinti come la \"Salom\u00e8\" o la \"Madonna col Bambino\" agli Uffizi.\nTra il 1517 e il 1518 torn\u00f2 in Spagna, stabilendosi a Saragozza, dove divenne pittore di corte per Carlo I, futuro imperatore Carlo V. Per quattro anni collabor\u00f2 con lo scultore Felipe Bigarny, passando gradualmente dall'attivit\u00e0 di pittore, mai del tutto abbandonata, a quella di scultore. Progett\u00f2 un mai realizzato ciclo di affreschi per la Capilla Real di Granada e si trasfer\u00ec, in seguito a Valladolid, dove affront\u00f2 la complessa realizzazione di un retablo ligneo, intagliato, dipinto e dorato, per la chiesa di San Benito el Real, che lo tenne occupato dal 1527 al 1532. Si tratta di un lavoro sicuramente scenografico, ma un po' dispersivo per la moltiplicazione eccessiva di dettagli e figure.\nNel 1529-1533 lavor\u00f2 a una parte dell'altare della Scuola irlandese di Salamanca, trasferendosi poi a Toledo. Qui, attorniato da numerosi allievi provenienti fin dalle Fiandre e dall'Olanda, esegu\u00ec gli stalli nella cattedrale, poi il gruppo della \"Trafigurazione\" sopra la cattedra vescovile (1543-1548), di grande effetto spettacolare caratterizzato da un patetismo espressivo. Lavor\u00f2 spesso anche l'alabastro.\nPer Avila dipinse il polittico dell'altar maggiore per il convento domenicano di San Tomaso e la \"Flagellazione\", l\"Orazione nell'orto\" e un \"Sant'Agostino\" per la cattedrale."}
{"id": "539421", "revid": "767487", "url": "https://it.wikipedia.org/wiki?curid=539421", "title": "Jean-No\u00ebl Jeanneney", "text": "Biografia.\nStudi.\nFiglio di Jean-Marcel Jeanneney e nipote di Jules Jeanneney, due importanti figure politiche francesi, dopo gli studi secondari nella citt\u00e0 natale, si rec\u00f2 a Parigi per studiare alla \u00c9cole Normale Sup\u00e9rieure e all'Istituto di Studi Politici di Parigi.\nStorico dei media.\nJean-No\u00ebl Jeanneney si \u00e8 specializzato in storia dei media, campo di cui \u00e8 fra i pionieri, interessandosi all'evoluzione della stampa scritta, della radio e della televisione. Ha insegnato fino al 1977 all'universit\u00e0 di Parigi X per poi passare all'Institut d'\u00e9tudes politiques de Paris.\nCarriera radiotelevisiva.\nIn seguito Jeanneney \u00e8 passato dallo studio alla partecipazione nei media radiotelevisivi, dirigendo Radio-France dal 1982 al 1986 e in seguito collaborando con alcuni canali televisivi culturali. \nCarriera politica.\nIn politica Jean-No\u00ebl Jeanneney \u00e8 vicino al Partito socialista. \nPresidente della Biblioth\u00e8que nationale de France.\nDal 2002 al marzo 2007Jean-No\u00ebl Jeanneney \u00e8 stato presidente della Biblioth\u00e8que nationale de France. In questa funzione, si \u00e8 adoperato soprattutto contro i progetti di digitalizzazione di libri annunciati da Google, cercando di avviare un'alternativa europea al progetto statunitense facendo leva sui poteri pubblici.\nPubblicazioni.\nJean-No\u00ebl Jeanneney ha pubblicato opere sulla storia dei media e su altri oggetti. Ha inoltre scritto numerose prefazioni a opere altrui. "}
{"id": "539427", "revid": "729019", "url": "https://it.wikipedia.org/wiki?curid=539427", "title": "Sikorsky S-55", "text": "Il Sikorsky S-55 era un elicottero multiruolo di classe media ad uso civile prodotto dall'azienda statunitense Sikorsky Aircraft Corporation negli anni cinquanta. Detiene il primato di essere stato il primo elicottero ad ottenere una licenza commerciale negli Stati Uniti ed il primo da avere una rotta commerciale internazionale.\nNe venne prodotta una versione militare utilizzata dall'United States Army denominata H-19 Chickasaw in seguito acquistata a fine vita operativa e riconvertita ad uso civile dalla Orlando Helicopters.\nDescrizione tecnica.\nL'S-55 era un elicottero dall'aspetto massiccio, tuttavia convenzionale, di costruzione interamente metallica. La fusoliera di grandi dimensioni era realizzata in alluminio e magnesio, rivestita da fogli in lega leggera, ed integrava la cabina di pilotaggio, situata in posizione rialzata, ed il vano di carico accessibile da un portellone laterale scorrevole situato sul fianco destro. Posteriormente proseguiva in una trave di coda integrata da una grande pinna dorsale che ne aumentava la rigidit\u00e0 strutturale e da due stabilizzatori a V invertita posizionati alla fine del cono di coda. Questa soluzione era stata scelta anche in funzione della particolar collocazione dell'impianto propulsivo, affidato ad un convenzionale motore radiale posizionato a 45\u00b0 nel muso. Questo era opportunamente depotenziato ed integrato da un apparato di ventilazione forzata per mantenerne la temperatura di esercizio entro limiti di sicurezza. Caratteristica era la griglia con funzione di presa d'aria che correva lungo tutto il bordo del cofano anteriore. Il motore era connesso ad un gruppo di riduzione, il quale trasmetteva il moto al rotore principale tripala e, tramite un albero di trasmissione, al rotore di coda dotato di elica bipala. Il carrello d'atterraggio era fisso, quadriciclo, con le due ruote anteriori posizionate sotto al muso e quelli posteriori poste all'apice inferiore di due supporti tubolari collegati ai lati della fusoliera, in uno schema tipico della produzione Sikorsky.\nNel gennaio 1971, la Vertical Aviation Technologies, Inc ne svilupp\u00f2 una conversione sostituendo all'originale motore a pistoni un turboalbero Garrett AiResearch TPE-331-3U-303 da 650 shp (485\u00a0kW) e rinominandola S-55T. Un ulteriore sviluppo venne creato in funzione del contenimento del rumore nelle aree particolarmente a rischio. La nuova versione, la S-55QT differisce dal modello standard oltre che per la motorizzazione, per l'adozione di un rotore a cinque pale, un differente cofano motore anteriore e l'adozione di un secondo portellone scorrevole sul lato sinistro della fusoliera."}
{"id": "539428", "revid": "261173", "url": "https://it.wikipedia.org/wiki?curid=539428", "title": "Figlio naturale", "text": "Nel diritto di famiglia italiano l'espressione figlio naturale indicava una persona nata da due genitori non sposati tra di loro.\nTale definizione \u00e8 stata superata dalla legge 219/2012 e il decreto legislativo 154/2013, che opera solo relativamente alla costituzione legale del rapporto di filiazione, distinguendo quindi in \"figlio nato nel matrimonio\" e \"figlio nato fuori dal matrimonio\" solo ai fini delle diverse modalit\u00e0 di attestazione del rapporto di filiazione.\nStoria.\nLa riforma del diritto di famiglia fu varata dopo l'introduzione, nel 1970, dell'istituto del divorzio, la cui legge istitutiva era stata invano sottoposta al referendum abrogativo del 1974; la riforma port\u00f2 al superamento della disparit\u00e0 di accesso all'eredit\u00e0 alla morte del padre: il vecchio codice civile del 1942, agli articoli 574-582, pur riconoscendo titolo alla successione dei figli nati fuori dal matrimonio, riconosceva a questi solo la met\u00e0 dell'ammontare del patrimonio spettante ai figli legittimi; permetteva a questi ultimi la facolt\u00e0 di liquidare in denaro o in beni a loro scelta la quota spettante ai loro fratelli illegittimi; infine, garantiva loro l'intero asse ereditario solo in caso di non concorrenza con altri figli o con il coniuge superstite.\nIl nuovo diritto di famiglia riconobbe invece la pari dignit\u00e0 nella successione a prescindere dallo status di figlio naturale o legittimo; la differenza di status riguardava soltanto la costituzione di obblighi della coppia: nel caso di figlio naturale ognuno dei due genitori era obbligato individualmente verso il proprio figlio, mentre nel caso di coppia sposata il rapporto di filiazione si costituiva in solido tra la coppia e il figlio.\nInfine, nel 2012 e a seguire nel 2013, sono cadute tutte le distinzioni tra le tipologie di figli, e quindi vi \u00e8 piena equiparazione tra discendenti naturali, legittimi e adottivi; le uniche distinzioni, solamente a determinati fini non successori, sono tra \"figlio nato nel matrimonio\" e \"fuori del matrimonio\".\nRiconoscimento del figlio nato fuori del matrimonio.\nIl riconoscimento del figlio nato fuori del matrimonio \u00e8 una dichiarazione unilaterale di scienza con la quale una persona dichiara di essere padre o madre di un'altra persona. Sulla base di questo atto irrevocabile si forma l'atto di nascita. Nel caso in cui sia gi\u00e0 presente un riconoscimento, occorrer\u00e0 prima far cadere la legittimit\u00e0, con un'azione di contestazione della legittimit\u00e0 e poi fare il riconoscimento. \nIl riconoscimento di figli incestuosi \u00e8 ammesso sola previa autorizzazione del tribunale (per il riconoscimento dei figli incestuosi minorenni \u00e8 competente il tribunale per i minorenni). Tuttavia il figlio incestuoso pu\u00f2 agire in ogni caso per ottenere il mantenimento, l'istruzione o l'educazione e, se maggiorenne, e in stato di bisogno, gli alimenti. Per riconoscere un figlio nato fuori del matrimonio sono necessari 16 anni di et\u00e0, salvo che il giudice li autorizzi, valutate le circostanze e avuto riguardo all'interesse del figlio (art. 250, ultimo comma c.c.). Prima di allora il figlio sar\u00e0 affidato ad altre persone. Nel caso in cui il riconoscimento non avvenga contestualmente alla nascita, ma tardivamente (ovvero con un testamento o una dichiarazione apposita ricevuta dall'ufficiale dello stato civile o dal giudice tutelare o dal notaio) e il figlio abbia compiuto 14 anni sar\u00e0 necessario anche il suo consenso, se minore di 14 anni \u00e8 necessario il consenso dell'altro genitore. La mancanza di consenso pu\u00f2 essere superata da un provvedimento del giudice che autorizzi il riconoscimento se nell'interesse del minore. (Vid. il sistema di riconoscimento del figlio in Diritto comparato ).\nDichiarazione giudiziale di paternit\u00e0 e maternit\u00e0.\nDa quando la Corte Costituzionale con la sentenza n. 50/2006 ha dichiarato l'illegittimit\u00e0 costituzionale dell'articolo 274 del Codice Civile, il riconoscimento non \u00e8 pi\u00f9 un atto discrezionale del genitore naturale, ma \u00e8 possibile costituire un rapporto giuridico di filiazione anche contro la volont\u00e0 del genitore naturale che non riconosce il figlio. Il figlio ha cio\u00e8 diritto di vedere costituito il proprio rapporto di filiazione portando la prova biologica sulla paternit\u00e0 o maternit\u00e0 in giudizio. L'articolo 274 c.c. prevedeva che fosse necessario valutare l'ammissibilit\u00e0 dell'azione in giudizio (\"fumus boni iuris\") nonch\u00e9 valutare se il riconoscimento andasse a beneficio del figlio. Dopodich\u00e9 la sentenza poteva essere impugnata fino all'ultimo grado di giudizio. Tutto ci\u00f2 comportava una durata oltremodo lunga del caso, impedendo al figlio di vedere soddisfatto il suo diritto. Il genitore, che la dichiarazione giudiziale ha decretato come tale, sar\u00e0 costretto a pagare \"ex tunc\" gli arretrati per mantenere il figlio.\nPer la dichiarazione di paternit\u00e0 occorre la certezza della prova, restando l'onere della prova alla madre o figlio ricorrenti.\nL'uomo pu\u00f2 rifiutare, senza obbligo di motivazione o giusta causa, il test senza conseguenze legali (civili o penali) o nell'esito del procedimento di accertamento della paternit\u00e0, anche nelle forme non invasive e prive di possibili effetti collaterali sulla salute. Tuttavia il giudice pu\u00f2 tenere conto del rifiuto, valutandolo a carico dell'uomo.\nAnche in presenza di un rifiuto del test che potrebbe essere valutata da alcuni come un'implicita ammissione della paternit\u00e0, esistendo questo diritto al rifiuto, tecnicamente le dichiarazioni della donna sulla paternit\u00e0 del figlio hanno pari rilevanza processuale di quelle dell'uomo su possibili relazioni della donna con terzi, o che negano rapporti sessuali completi e quindi la possibilit\u00e0 del fatto contestato. Con dichiarazioni contrastanti, senza testimoni o altri riscontri probatori maggiori (come il test del DNA), non \u00e8 possibile l'accertamento della paternit\u00e0 per insufficienza di prove.\nTenuto conto della oggettiva difficolt\u00e0 a reperire prove per l'accertamento di paternit\u00e0, la giurisprudenza valuta ai fini probatori anche la condotta delle parti durante il procedimento, non solamente quella relativa al periodo della relazione-concepimento. La Cassazione ha stabilito che il rifiuto non motivato del test del DNA (poco costoso, non invasivo e privo di conseguenze sulla salute) pu\u00f2 essere valutata dal giudice come prova per la declaratoria di paternit\u00e0 .\nAl riguardo, la legge 219/2012 (art. 1, comma 1, c) dispone la ridefinizione della disciplina del possesso di stato e della prova della filiazione, prevedendo che la filiazione fuori del matrimonio possa essere giudizialmente accertata con ogni mezzo idoneo.\nLimiti e casi particolari.\nIl figlio nato fuori del matrimonio da persona unita in matrimonio (figlio adulterino) non pu\u00f2 essere immesso nella casa familiare se non con autorizzazione del giudice che pu\u00f2 concederla solo se sussiste il consenso del coniuge convivente e dei figli nati nel matrimonio con pi\u00f9 di 16 anni e il consenso dell'altro genitore naturale, e se ritiene ingiustificato il mancato consenso dei figli (articolo 252 c.c.).\nIl figlio incestuoso pu\u00f2 essere riconosciuto solo se vi \u00e8 un giudizio preliminare di conformit\u00e0 del riconoscimento al suo interesse (articolo 251 c.c.).\nPer quanto attiene la responsabilit\u00e0 genitoriale, dopo la recente legge sull'affidamento condiviso, la responsabilit\u00e0 \u00e8 esercitata da entrambi i genitori di comune accordo; in casi particolari, ovvero quando il giudice ritenga contrario all'interesse del figlio una situazione di questo tipo, il figlio verr\u00e0 affidato a un solo genitore che eserciter\u00e0 da solo la responsabilit\u00e0. Quanto al cognome in caso di riconoscimento congiunto assume il cognome del padre; in caso di riconoscimento separato assume il cognome di chi l'ha riconosciuto per primo. Competente, al riguardo, resta il tribunale per i minorenni.\nLe impugnazioni.\nIl Legislatore prevede tre tipi d'impugnazione del riconoscimento, previsti dagli artt. 263, 265 e 266 Cod. Civ; nello specifico, si tratta di: impugnazione del riconoscimento per difetto di veridicit\u00e0, impugnazione per violenza e impugnazione del riconoscimento per effetto d'interdizione legale.\nLa Cassazione, tuttavia, ha affermato che, nell'interesse prevalente del minore, il disconoscimento non pu\u00f2 avvenire dopo due anni dalla nascita .\nL'impugnazione del riconoscimento per difetto di veridicit\u00e0.\nL'impugnazione del riconoscimento per difetto di veridicit\u00e0 ex art. 263 Cod. Civ., pu\u00f2 essere proposta dall'autore del riconoscimento, oppure da colui che \u00e8 stato riconosciuto, ovvero da chiunque vi abbia interesse. Essa \u00e8 ammessa anche dopo la legittimazione ed \u00e8 imprescrittibile; con essa, il proponente mira a far rilevare che il riconosciuto non \u00e8 stato, in realt\u00e0, procreato dalla persona che, invece, ha dichiarato solennemente d'essere genitrice.\nL'impugnazione da parte del riconosciuto, ex art. 264 Cod. Civ., non pu\u00f2 essere proposta durante la minore et\u00e0 o durante lo stato d'interdizione per infermit\u00e0 di mente; compete, tuttavia, al Giudice, la nomina d'un curatore speciale, per l'esercizio dell'azione.\nEsistono delle limitazioni alla possibilit\u00e0 di revocare il riconoscimento del figlio da parte di un genitore che afferma di essere quello biologico, senza esserlo .\nL'impugnazione per violenza.\nL'articolo 265 c.c., poi, autorizza il genitore che abbia effettuato il riconoscimento in istato di soggezione causata da \"vis compulsiva\"; l'azione si prescrive in un anno dal giorno della cessazione della violenza ovvero in un anno dal conseguimento della maggiore et\u00e0, se il genitore era minore.\nL'impugnazione per effetto d'interdizione giudiziale.\nInfine, l'articolo 266 permette d'impugnare il riconoscimento effettuato dall'incapace, la cui incapacit\u00e0 derivi da interdizione giudiziale; legittimato attivo in questo caso \u00e8 il rappresentante dell'interdetto, ovvero l'autore del riconoscimento stesso, se v'\u00e8 stata revoca dell'interdizione. In quest'ultimo caso, l'azione si prescrive in un anno dalla revoca. Bench\u00e9 la legge non lo dica espressamente si ritiene che sia rilevante anche la capacit\u00e0 naturale di agire, perci\u00f2 \u00e8 invalido e impugnabile il riconoscimento compiuto da un soggetto incapace di intendere o di volere, al quale spetta chiedere l'annullamento dell'atto.\nAccoglimento dell'azione.\n\u00c8 importante notare che, affinch\u00e9 l'azione prevista dall'articolo 263 sia accolta, \u00e8 necessario provare che il riconoscimento fosse mendace e, quindi, non sussiste rapporto di filiazione, mentre nel caso delle azioni previste dagli articoli 265 e 266, la richiesta \u00e8 accolta anche qualora il riconoscimento fosse veritiero, perch\u00e9 il soggetto non \u00e8 stato libero di scegliere se riconoscere o meno il figlio o perch\u00e9 il soggetto non era in grado di valutare le conseguenze del suo gesto.\nNon rilevano in questa sede gli altri due casi di vizio del consenso, vale a dire l'errore e il dolo.\nTrasmissibilit\u00e0 dell'azione e provvedimenti in pendenza di giudizio.\nGli articoli 267 e 268 Cod. Civ., infine, si occupano di regolare la trasmissibilit\u00e0 dell'azione (prevedendo che, nei casi di cui agli articolo 265 e 266, gli ascendenti, i discendenti e gli eredi possono esperire le medesime azioni, entro il termine ivi previsto) e dei provvedimenti in pendenza di giudizio."}
{"id": "539431", "revid": "61051", "url": "https://it.wikipedia.org/wiki?curid=539431", "title": "Douglas B-18 Bolo", "text": "Il Douglas B-18 Bolo, il cui nome in codice della casa costruttrice era DB-1 (\"Douglas Bomber 1\"), era un bombardiere medio bimotore ad ala media prodotto dall'azienda statunitense Douglas negli anni trenta.\nIl progetto derivava dall'aereo da trasporto DC-2 ed entr\u00f2 in servizio presso i reparti a partire dal 1936, ma venne rimpiazzato nel ruolo di bombardiere strategico gi\u00e0 dal 1942 una volta entrato in servizio il quadrimotore B-17.\nStoria del progetto.\nIl progetto del B-18 nacque in risposta ad una specifica dell'United States Army Air Corps del 1934, nella quale veniva chiesta la realizzazione di un bombardiere che avesse autonomia e capacit\u00e0 offensiva doppie rispetto al Martin B-10 che, all'epoca, rappresentava l'equipaggiamento standard dei reparti da bombardamento.\nLe prove comparative con gli altri modelli partecipanti al medesimo bando (il Boeing Model 229 ed il Martin Model 146) si svolsero nell'agosto del 1935 e si conclusero favorevolmente per il progetto della Douglas (anche in seguito alla distruzione del prototipo del modello della \"Boeing\" in un incidente di volo), portando all'assegnazione di un primo ordinativo di 133 esemplari del DB-1 che vennero immessi in servizio dall'anno successivo.\nL'ultimo esemplare di questo lotto venne identificato come il primo di una nuova versione (in questo caso DB-2), ma la modifica che lo caratterizzava (una torretta servoassistita per la mitragliatrice dorsale) venne subito accantonata.\nGli ordini successivi (177 velivoli nel 1937 ed altri 40 nel 1938) riguardarono la versione definita B-18A, dotata di motori di una versione pi\u00f9 recente e di postazione per il puntatore bombardiere in posizione pi\u00f9 avanzata.\nTecnica.\nStruttura.\nIl B-18 costituiva uno sviluppo del velivolo commerciale DC-2, dal quale venivano ripresi inalterati impennaggi ed apparati propulsivi. L'ala manteneva il disegno di base ma risultava di maggiore apertura e, nella fusoliera pi\u00f9 profonda del bombardiere, risultava installata in posizione mediana anzich\u00e9 bassa.\nMotore.\nCome gi\u00e0 detto, il Bolo manteneva la motorizzazione del DC-2, costituita da una coppia di Wright Cyclone 9 che, nella versione installata sul prototipo e sul primo lotto produttivo (la R-1820-45), sviluppavano una potenza di 930\u00a0hp (pari a 694\u00a0kW).\nArmamento.\nL'armamento offensivo era costituito da bombe fino ad un massimo di 6\u00a0500\u00a0lb (poco meno di 3\u00a0000\u00a0kg), contenute nel capiente vano ricavato nel ventre della fusoliera.\nLa difesa del velivolo era affidata a tre postazioni dotate ciascuna di una singola mitragliatrice del calibro di 7,62\u00a0mm; l'arma di prua e quella dorsale erano sistemate in torrette mentre quella ventrale sparava attraverso un tunnel ricavato nel ventre della fusoliera.\nImpiego operativo.\nAll'atto dell'entrata in guerra da parte degli Stati Uniti, il B-18 equipaggiava la maggior parte degli Squadron da bombardamento dell'USAAC ed alcuni esemplari andarono distrutti durante l'attacco di Pearl Harbor.\nNel corso del 1942, quando ebbero inizio le consegne del B-17, il Bolo venne destinato a compiti di pattugliamento marittimo in funzione antisommergibile: 122 esemplari di B-18A vennero dotati di radar di ricerca e di apparecchiature MAD e schierati a difesa dei Caraibi (ed in particolare, del Canale di Panama).\nNello stesso frangente alcuni velivoli vennero impiegati all'estero: la Royal Canadian Air Force acquist\u00f2 20 esemplari di B-18A che ribattezz\u00f2 \"Digby Mk.I\" e la For\u00e7a A\u00e9rea Brasileira ricevette due velivoli, nell'ambito del programma Lend-Lease. Anche in questo caso i velivoli vennero destinati a compiti di pattugliamento marittimo.\nIn questo ruolo i B-18 vengono ricordati per l'affondamento dei sommergibili U-512(ad opera del 99th Bombardment Group dell'USAAF) e U-520 (ad opera del 10\u00b0 Squadron della RCAF), tuttavia vennero ben presto rimpiazzati dai B-24, dotati di maggior autonomia operativa e capaci di trasportare un maggiore carico offensivo. Gli esemplari ancora in servizio vennero quindi destinati ai reparti da trasporto o addestramento.\nVersioni.\n\"I dati relativi alle versioni sono tratti da \"Enciclopedia l'Aviazione\"\"."}
{"id": "539432", "revid": "765341", "url": "https://it.wikipedia.org/wiki?curid=539432", "title": "Abuso sessuale", "text": "Per abuso sessuale si intende il coinvolgimento in attivit\u00e0 sessuali, fisiche o psicologiche, di una persona non in grado di scegliere:\nSono dunque abusi sessuali soprattutto la congiunzione carnale, ma anche l'induzione a ogni tipo di atto sessuale di una persona che non \u00e8 in grado di scegliere. e molte delle vittime non riferiscono l\u2019abuso che hanno subito. La difficile rivelazione da parte del bambino sull'abuso subito prende il nome di disclosure.\nL'OMS definisce l'abuso sessuale su minori nel modo seguente:\nIl consenso.\nNella cultura della maggior parte dei Paesi, le pratiche sessuali sono legali ed accettabili soltanto se entrambe le persone sono consenzienti.\nL'et\u00e0 ed il concetto di \"consenso\" sono definiti spesso dalle leggi, e possono differire da\nStato a Stato. Nella maggior parte dei casi, l'et\u00e0 del consenso e le leggi legali sulla violenza mirano a proteggere i bambini e gli adolescenti dallo sfruttamento, in particolare dallo sfruttamento fisico o psicologico che implicano il comportamento sessuale.\nE l'art. 609quater della stessa legge specifica ancora meglio:\nAbuso sessuale in ambito familiare.\nIl termine \"abuso sessuale in ambito familiare\" viene applicato alla forma specifica della violenza domestica, dove l'abuso fisico o sessuale \u00e8 perpetrato da uno sposo su un altro attraverso minacce o l'impiego della forza fisica. Questo coinvolge frequentemente il sesso forzato (violenza sessuale), umiliazioni sessuali e degrado personale. Anche in questi casi le leggi dello Stato proteggono uno dei coniugi contro la violenza sessuale domestica. Nella maggior parte dei casi si ha violenza dell'uomo nei confronti della donna anche se, in una minima parte, vengono segnalati casi di violenza (quasi sempre pi\u00f9 a livello psichico che fisico) della donna nei riguardi dell'uomo.\nRicerche a livello clinico inducono a ritenere che un abuso sessuale perpetrato tra le \"mura domestiche\" produca danni pi\u00f9 gravi a livello psicologico rispetto ad una violenza \"esterna\", soprattutto quando sono presenti alcune caratteristiche:\nIn Italia la legge n\u00b0 154 del 5 aprile 2001 introduce importanti misure contro la violenza nelle relazioni familiari che si verifichino tra coniugi o tra componenti qualsiasi di uno stesso nucleo familiare pur non uniti da vincoli giuridici (conviventi). \u00c8 una delle poche norme, quindi, che tutela la cosiddetta \"famiglia di fatto\".\nMolestie e violenze sessuali.\nDa un'indagine pubblicata dall'Istat nel 2005 su \"Molestie e violenze sessuali\", risulta che in Italia oltre la met\u00e0 delle donne in et\u00e0 14-59 anni ha subito almeno una molestia sessuale, un ricatto sessuale sul lavoro o una violenza, tentata o consumata, nel corso della vita (55,4 per cento). Le vittime di stupro o tentato stupro e di ricatti sessuali sul lavoro (questi ultimi riferiti sempre alle donne di 15-59 anni in condizione professionale) rappresentano una quota minimale tra le vittime dei reati a sfondo sessuale (2,9 per cento le vittime di stupro o tentato stupro nel corso della vita, 3,1 per cento le donne in condizione professionale che hanno subito ricatti sessuali sul luogo di lavoro), mentre le molestie verbali e le telefonate oscene sono i reati pi\u00f9 diffusi (rispettivamente il 25,8 e il 24,8 per cento delle donne in et\u00e0 14-59 anni). Sono comuni anche gli episodi di pedinamento e gli atti di esibizionismo (entrambi quasi il 23 per cento). Quasi il 20 per cento delle donne nella fascia di et\u00e0 considerata ha subito molestie fisiche. I dati dell'indagine, inoltre, indicano che solo il 18,3 per cento delle vittime di violenze, tentate o consumate, le ha subite da sconosciuti.\nPi\u00f9 frequentemente, invece, gli autori sono persone ben conosciute e vicine alle donne: amici (nel 23,5 per cento dei casi), datori di lavoro, colleghi, insegnanti o compagni di scuola (15,3 per cento) e persone conosciute di vista (14,2 per cento). Nel caso, poi, delle sole violenze consumate, l'autore \u00e8 un amico delle vittime addirittura nel 23,8 per cento dei casi, il coniuge o il convivente (o l'ex coniuge/convivente) per il 20,2 per cento e il fidanzato o l'ex fidanzato per il 17,4 per cento, mentre le violenze da parte di estranei riguardano appena il 3,5 per cento delle donne che hanno subito violenza sessuale.\nBen il 15,8 per cento delle vittime ha subito nel corso della vita violenza, tentata o consumata, a casa propria o negli spazi attinenti, l'11,8 per cento al lavoro o negli spazi circostanti, il 9,3 per cento a casa di amici, di parenti o di conoscenti e un ulteriore 6,9 per cento a casa dello stesso aggressore. Nel corso della vita, dunque, complessivamente, oltre il 43 per cento delle donne ha subito uno stupro o un tentativo di stupro in luoghi \u201cfamiliari\u201d contro il 21,1 per cento che li ha subiti, invece, in strada.\nStudenti e molestie sessuali.\nGli studenti possono essere vittime di attenzioni sessuali indesiderate da parte di insegnanti e professori e gli studenti sono vittime e subiscono le molestie sessuali.\nPoich\u00e9 in tutti i livelli scolastici alunni e professori hanno un diverso grado di autorit\u00e0 e potere, le attenzioni sessuali rivolte da un insegnante verso un alunno vengono classificate come \"abuso di potere\", e possono provocare gravi conseguenze a livello penale, come l'essere schedati con l'accusa di molestie sessuali e la possibilit\u00e0 della perdita del lavoro con inibizione all'insegnamento.\nAbuso sessuale su minori.\nL'abuso sessuale su minori \u00e8 comunemente definito, nella cultura occidentale contemporanea, come qualsiasi attivit\u00e0 a livello sessuale che un adulto esercita su o con una persona al di sotto dell'et\u00e0 del consenso, ed \u00e8 considerato un crimine punito penalmente nella maggior parte dei paesi. L'abuso sessuale su minori include, inoltre, lo sfruttamento sessuale commerciale dei bambini, definito dall'Organizzazione Internazionale del Lavoro nel testo del Worst Forms of Child Labour Convention del 1999.\nIn Italia la legge n\u00b0 269 del 3 agosto 1998 definisce le \"Norme contro lo sfruttamento della prostituzione, della pornografia, del turismo sessuale a danno di minori, quali nuove forme di riduzione in schiavit\u00f9\".\nCategorie di abusi sessuali.\nSi possono considerare quattro categorie di abuso sessuale:\nLa stragrande maggioranza degli abusi sessuali riguarda l'abuso sessuale di femmine da parte di maschi, ma sono abbastanza frequenti le altre 3 categorie di abuso sessuale. Malgrado sia diffusa la convinzione che solo i maschi commettano abusi sessuali, ci\u00f2 come visto sopra, non \u00e8 vero: le femmine sono responsabili di circa il 10% degli abusi sessuali, di cui una larga parte su minori. Secondo un rapporto dell'FBI sugli stupri negli Stati Uniti, il 96% degli stupri sono di femmine da parte di maschi, il 2% di maschi da parte di maschi, l'1% di maschi da parte di femmine e l'altro 1% di femmine da parte di femmine. Si deve dire che questi dati non sono certi, perch\u00e9 una considerevole percentuale di stupri e violenza sessuale non viene denunciata.\nProgetti di Prevenzione dell'abuso sui minori.\nNegli ultimi anni sono stati realizzati diversi progetti di intervento nelle scuole per favorire una cultura del rispetto e di tutela dell'infanzia, a partire da una mirata formazione con gli insegnanti, i bambini e i loro genitori.\nSi tratta di progetti di prevenzione primaria che forniscono strumenti e riflessioni affinch\u00e9 a scuola come in famiglia si possano trovare i modi per parlare e affrontare queste tematiche, insegnando ai bambini a riconoscere le situazioni a rischio e a comprendere i segnali del loro corpo.\n\u00c8 infatti di fondamentale importanza insegnare ai bambini come fare per proteggersi dagli abusi sessuali, e nel contempo fornire informazioni alle figure di riferimento pi\u00f9 vicine ai minori \u2013 genitori e insegnanti \u2013 affinch\u00e9 accompagnino i pi\u00f9 piccoli ad imparare a difendersi da situazioni potenzialmente pericolose, senza instillare in loro la paura del mondo esterno.\nTra i vari progetti: \u00abLe parole non dette\u00bb (2003), ideato da Alberto Pellai e realizzato con la Provincia di Milano e \u00abLupus in Fabula\u00bb (2005), ideato da Massimo Silvano Galli e Michele Stasi e realizzato con l'ASL della Provincia di Milano 1 (Il manuale del progetto \"Lupus in Fabula\").\nTerapie.\nIn casi di abuso sessuale infantile la psicoterapia (in particolare di quella cognitivo-comportamentale) \u00e8 da considerarsi opzione preferenziale, riservando l\u2019utilizzo di farmaci solo a casi selezionati.\nUna tecnica ampiamente utilizzata nel trattamento dei traumi seguenti ad abuso \u00e8 l\u2019EMDR, approccio psicoterapico che, impiegando i movimenti oculari per ristabilire l\u2019equilibrio eccitatorio/inibitorio, consente un rapido ed efficace effetto decondizionante nei confronti delle memorie traumatiche permettendo una migliore comunicazione tra gli emisferi cerebrali."}
{"id": "539433", "revid": "1718925", "url": "https://it.wikipedia.org/wiki?curid=539433", "title": "Disastro", "text": "Un disastro \u00e8 una sciagura rovinosa di uno o pi\u00f9 eventi che apportano danni irrecuperabili o recuperabili solo a lungo termine.\nIl termine disastro deriva dalla congiunzione del prefisso \"dis\", che ha valore peggiorativo, e del termine \"astro\", che sta ad indicare l'influsso sugli eventi un tempo attribuito agli astri.\nDisastro naturale.\nLa parola disastro \u00e8 spesso associata alla locuzione disastro naturale (o anche catastrofe naturale) che indica un evento o una serie di eventi catastrofici di origine naturale. Tra i pi\u00f9 noti disastri naturali vi sono:\nDisastro ambientale.\nUn disastro ambientale \u00e8 un fenomeno con una vasta ricaduta sull'ambiente. La locuzione \u00e8 spesso applicata ai danni provocati dall'uomo per incuria, azioni scellerate (inquinamento, ecomafia), mancanza di prevenzione o manutenzione di macchinari, mezzi che trasportano materiali inquinanti o di apparati industriali. Esempi di disastri ambientali provocati dall'uomo sono i disastri petroliferi e gli incidenti nucleari.\nDiritto.\nIl Codice penale italiano prevede come delitto e punisce severamente il disastro colposo, dal quale possono derivare un disastro aviatorio o marittimo (da 5 a 12 anni; art. 428) o un disastro ferroviario (da 5 a 15 anni; art. 430), tra quelli pi\u00f9 frequenti. Per il disastro colposo la pena pu\u00f2 arrivare fino a cinque anni, pena che pu\u00f2 essere raddoppiata se il disastro ha coinvolto mezzi di trasporto di persone.\nIl disastro colposo si pu\u00f2 ricercare nell'estensione e nella complessit\u00e0 dei danni, nella non comune gravit\u00e0 dell'evento, cos\u00ec come nella pubblica indignazione che ne deriva. Inoltre \u00e8 sanzionato il procurato allarme per l'annunciazione di un disastro inesistente."}
{"id": "539434", "revid": "729019", "url": "https://it.wikipedia.org/wiki?curid=539434", "title": "Martin AM Mauler", "text": "Il Martin AM Mauler era un bombardiere monomotore statunitense impiegato nel periodo post-bellico. Era capace di trasportare un carico utile paragonabile a quello di un bombardiere medio, con siluri, bombe, razzi e quattro cannoni da 20\u00a0mm. Il suo successo venne ridotto dalla scarsa affidabilit\u00e0 iniziale e venne soprattutto confrontato con il Douglas A-1 Skyraider, che divenne rapidamente l'assaltatore monomotore standard dell'U.S. Navy, lasciando al Mauler un ruolo del tutto subordinato.\nSviluppo.\nNel corso degli anni trenta, la United States Navy mantenne una sorta di suddivisione progettuale per le classi di bombardieri leggeri, differenziando i velivoli, in base alle armi che erano destinati ad impiegare, tra \"siluranti\" e \"bombardieri a tuffo\".\nQuesta suddivisione venne abbandonata nel corso del 1943, sulla scorta delle esperienze maturate nei primi anni di guerra e si prefer\u00ec affidare i diversi compiti ad un unico velivolo; inoltre l'assistenza alla navigazione via radio e la potenza sviluppata dai motori pi\u00f9 recenti, consentivano di affidarsi a macchine monoposto (dato che veniva a mancare la necessit\u00e0 delle funzioni del navigatore/mitragliere).\nLo sviluppo del nuovo modello venne assegnato a diversi fornitori tradizionali della US Navy (Douglas, Grummann, Curtiss e Martin) ed alla neonata Kaiser Fleetwings (che aveva rilevato la Keystone Aircrafts di Bristol, in Pennsylvania.\nLa Martin, dopo aver considerato la possibilit\u00e0 di impiegare un motore raffreddato a liquido, decise di presentare il proprio \"Model 210\" munito del pi\u00f9 grande dei motori radiali allora disponibili: il Pratt &amp; Whitney R-4360.\nIl velivolo venne battezzato Mauler (battente o, letteralmente, colui che usa il maglio), per indicare la potenza distruttrice di cui avrebbe dovuto essere strumento.\nLa Martin, avendo ormai completato il lavoro di progettazione del Marauder, fu in grado di procedere speditamente nei lavori ed il primo prototipo (designato XBTM-1) vol\u00f2 gi\u00e0 nell'agosto del 1944. Sull'onda delle furiose battaglie in corso sulla costa giapponese, la U.S. Navy il 15 gennaio 1945 emise un ordine per 750 Mauler.\nLe dimensioni del velivolo e la potenza del motore resero la macchina difficile da controllare in volo, tanto che si decise di installare un complicato sistema di assistenza di tipo idraulico che, tuttavia, comport\u00f2 la necessit\u00e0 di riprogettare sia alcuni particolari, come l'elica, che diverse parti della struttura: furono rivisti i piani orizzontali dell'impennaggio e l'angolo di diedro dell'ala. Infine il motore venne installato con un angolo di 2\u00b0, rispetto all'asse del velivolo, al fine di compensare le torsioni prodotte dagli elevati valori di coppia del propulsore.\nIl lavoro di modifica si protrasse fino agli inizi del 1947 e gli ordini per il Mauler (nel frattempo modificato nella designazione in AM-1) vennero ridotti a 99 esemplari mentre il principale rivale (il Douglas A-1 Skyraider, dotato del meno potente ma pi\u00f9 piccolo e semplice Wright R-3350 Duplex Cyclone) entrava in servizio operativo.\nIl lavoro sul Mauler non era ancora completato: le prove di volo misero in mostra difficolt\u00e0 nell'appontaggio, tanto che un velivolo si spezz\u00f2 in due dopo l'aggancio dei cavi. Per ovviare a questo nuovo problema venne realizzato un nuovo tipo di gancio (in grado di dissipare l'energia derivante dall'aggancio dei cavi), ma nel frattempo erano, nuovamente, trascorsi dodici mesi.\nDescrizione tecnica.\n\"Struttura\".\nMonoplano ad ala bassa, aveva carrello triciclo posteriore. Il profilo alare presentava diedro leggermente negativo e configurazione a \"gabbiano invertito\". Le ali erano incernierate subito dopo le gambe del carrello e si ripiegavano verso l'alto per favorire lo stivaggio nelle portaerei.\n\"Motore\".\nIl Pratt &amp; Whitney R-4360 Wasp Major era un motore a 28 cilindri, che si trovavano disposti in quattro file da 7 cilindri ciascuna (tanto da meritarsi il soprannome di \"Pannocchia di granoturco\") e fu il pi\u00f9 potente motore radiale aeronautico mai prodotto in serie.\n\"Armamento\".\nL'armamento difensivo era costituito da 4 cannoni da 20\u00a0mm disposti anteriormente.\nIl carico offensivo era previsto inizialmente in 4\u00a0500 lb (2\u00a0040 kg, ma in virt\u00f9 della straordinaria potenza disponibile fu possibile assortire diversi tipi di carico (siluri, bombe o razzi) fino a raggiungere livelli record, per un monomotore ad elica, di oltre 10\u00a0000\u00a0lb (4\u00a0800\u00a0kg).\nImpiego operativo.\nSoprannominati \"Able Mabels\" gli AM-1 entrarono in servizio nel marzo del 1948 e vennero imbarcati sulla USS \"Midway (CV-41)\", inquadrati in quattro \"Attack Squadrons\" e nel maggio successivo la U.S. Navy ne ordin\u00f2 altri 50 esemplari.\nFin dai primi mesi i Mauler diedero ampia dimostrazione di poter trasportare una notevole quantit\u00e0 di armamenti offensivi: in aprile un esemplare decoll\u00f2 portando sotto le ali tre siluri da 2\u00a0200\u00a0lb ciascuno (pari a 1\u00a0000\u00a0kg), 12 bombe da 500\u00a0lb (227\u00a0kg) e munizioni per i cannoni per un totale di 10\u00a0648\u00a0lb (4\u00a0830\u00a0kg), il che costituiva un record (pur non ufficialmente registrato) per un monomotore.\nTuttavia i Mauler evidenziarono costanti problemi di sicurezza nell'appontaggio, anche sul ponte della USS \"Midway\" lungo 986\u00a0ft (300\u00a0m); ancora una volta questa caratteristica venne sfruttata per affibbiare loro (giocando sempre sulla sigla \"AM\") il nomignolo, poco scherzoso in realt\u00e0, di \"Awful Monster\" (mostro spaventoso).\nNell'impiego operativo i Maulers furono surclassati, per facilit\u00e0 d'impiego e manutenzione, dai Douglas Skyraiders e, gi\u00e0 nel 1950, vennero assegnati agli \"squadron\" di riserva (che operavano da basi sulla terraferma).\nDiciotto Maulers vennero realizzati in versione ECM, denominata AM-1Q: in questi aerei un operatore sedeva, in modo poco confortevole, in un compartimento situato alle spalle del pilota equipaggiato con strumentazione destinata alla cosiddetta \"guerra elettronica\". Questi aerei operarono dalla base di Atlantic City.\nI Maulers rimasero in servizio con i reparti della riserva fino al 1953."}
{"id": "539436", "revid": "729019", "url": "https://it.wikipedia.org/wiki?curid=539436", "title": "Bristol Sycamore", "text": "Il Bristol Type 171 Sycamore era un elicottero leggero multiruolo con motore radiale e rotore a tre pale, sviluppato negli anni dopo la seconda guerra mondiale dall'azienda britannica Bristol Aeroplane Company.\n\u00c8 stato il primo elicottero di progettazione inglese in dotazione alla Royal Air Force, la quale lo impieg\u00f2 per ruoli di ricerca e salvataggio e lotta antisommergibile\nImpiegato anche dalle forze armate di Australia, Belgio e Germania, il modello venne impiegato anche in versioni civili fino alla fine degli anni sessanta.\nIl nome dell'elicottero deriva dai semi dell'albero di acero montano (\"Acer pseudoplatanus\") che cadono al suolo con un movimento rotatorio.\nStoria.\nSviluppo.\nLa Bristol inizi\u00f2 il suo lavoro di ricerca e progettazione in seguito all'invasione alleata in Europa nel 1944, quando furono disponibili i primi ingegneri della Airborne Forces Experimental Establishment anche nota con l'acronimo AFEE. L'AFEE aveva gi\u00e0 condotto in passato lavori di ricerca sugli elicotteri su iniziativa di Raoul Hafner, ma fu principalmente il successo avuto dagli alianti da trasporto Airspeed Horsa e General Aircraft Hamilcar utilizzati nello sbarco in Normandia che diede nuovo impulso alla ricerca per la costruzione di un elicottero.\nLa progettazione del Sycamore risale quindi ancora al giugno del 1944 e prosegu\u00ec per ulteriori due anni. Il primo volo fu effettuato il 27 luglio 1947 con il prototipo VL958, dotato di un motore radiale Pratt &amp; Whitney R-985 Wasp Junior da 450 hp (335 kW). Il prototipo Sycamore Mk.2 fu invece completato nell'estate del 1948 e, dotato del radiale di costruzione britannica Alvis Leonides 71 da 550 hp (410 kW), divenne di fatto la versione standard che fu poi prodotta.\nIl Sycamore fu prodotto sia in versione militare che in versione civile, anche se la versione civile non veniva nominata Sycamore bens\u00ec Bristol Type 171.\nImpiego operativo.\nMilitare.\nNel corso della Crisi di Suez fu attuato il primo attacco su larga scala effettuato con elicotteri. Il 6 novembre 1956 elicotteri Bristol Sycamore e Westland Whirlwind decollati dalla \"Ocean\" e dalla \"Theseus\" sbarcarono 425 uomini del 45\u00b0 Commando e pi\u00f9 di 20 tonnellate di attrezzature a Port Said in soli 90 minuti."}
{"id": "539442", "revid": "1005847", "url": "https://it.wikipedia.org/wiki?curid=539442", "title": "Ossewabrandwag", "text": "La Ossewabrandwag (in afrikaans vuol dire \"sentinella del carro trainato dai buoi\") o come acronimo OB fu una organizzazione nazionalista sudafricana o pi\u00f9 precisamente afrikaner esistente gi\u00e0 nel 1938 ma fondata ufficialmente a Bloemfontein il 4 febbraio 1939 da Johannes van Rensburg. Formalmente nata per celebrare il centenario dell'epopea del \"Groot Trek\", essa rappresentava il crescente nazionalismo boero incentrato sulla supremazia bianca e sull'indipendenza dall'impero britannico per gli afrikaner.\nStoria.\nIl fondatore, van Rensburg, era, all'epoca l'amministratore della provincia dello Stato Libero d'Orange ma precedentemente, nel 1933 era stato Segretario alla Giustizia e in questa veste visit\u00f2 la Germania incontrando Adolf Hitler, Hermann G\u00f6ring e altri gerarchi nazionalsocialisti. Egli ammirava il popolo tedesco e soprattutto la sua disciplina, fu colpito dalla leadership e dal carisma di Hitler e abbracci\u00f2 apertamente l'ideologia nazionalsocialista. Van Rensburg fu il comandante generale del movimento dal 1941 al 1952.\nStrettamente legata sia al \"Herenigde Nasionale Party\" (HNP, Partito Nazionale Riunificato) di Daniel Fran\u00e7ois Malan sia all'Afrikaner Broederbond (AB), la \"OB\" si svilupp\u00f2 rapidamente e ben presto divent\u00f2 da una organizzazione culturale una voce politica estremamente motivata, capace di raggiungere nel 1941 un numero di adesioni pari a 350.000 e capace di organizzare raduni di 20.000 persone a Rustenburg e Pretoria e di 30.000 a Springs.\nIl movimento sottolineava le atrocit\u00e0 commesse dagli inglesi durante la Seconda Guerra Boera e si oppose all'entrata del Sudafrica nella seconda guerra mondiale al fianco dei britannici, anzi, addirittura essi speravano in una vittoria della Germania come unica condizione per realizzare in Sudafrica una repubblica indipendente afrikaner. Infatti durante i primi anni della guerra, la Ossewabrandwag accentu\u00f2 il suo carattere militaristico, creando un sottogruppo paramilitare di estrema destra chiamato \"Stormjaers\" (assaltatori, truppe di assalto) che traeva ispirazione dalle \"Sturmabteilung\" (SA), le truppe d'assalto tedesche o \"camicie brune\". Durante la seconda guerra mondiale gli \"Stormjaers\" compirono atti di sabotaggio all'interno del paese contro il governo di Jan Smuts e dello United Party per il sostegno alla Gran Bretagna.\nD'altronde il carattere militaristico dell'OB era palese dal giuramento che i cadetti dovevano prestare prima di diventare degli \"assaltatori\" completi: \u00ab\"Se indietreggio, uccidetemi, se muoio, vendicatemi, se avanzo, seguitemi\"\u00bb.\nPer la loro poca lealt\u00e0 al governo e per l'appoggio al nazionalsocialismo, durante la guerra molti membri dell'OB furono internati, posti in campi di detenzione o incarcerati, incluso il futuro Primo Ministro, Balthazar Johannes Vorster che era generale delle \"Stormjaers\", che fu internato a Koffiefontein per tutta la durata del conflitto mentre un altro futuro primo ministro, Pieter Willem Botha fece in tempo a prenderne le distanze ed evit\u00f2 l'internamento.\nMa proprio per questa sua ideologia la OB stava causando pi\u00f9 danni che favori allo HNP di Malan che dovette sconfessarla in pubblico nel 1941. L'anno seguente Malan proib\u00ec ai funzionari dello HNP di esserne membri e nel 1944 viet\u00f2 agli appartenenti dell'organizzazione di iscriversi al suo partito.\nCon la sconfitta della Germania nel 1945 la OB soccombette ma molti dei suoi membri divennero personalit\u00e0 di spicco del futuro governo dell'apartheid.\nIl maggior movimento di massa nazionalistico afrikaner.\nSecondo Christoph Marx, nell'articolo \"The Ossewabrandwag as a Mass Movement\" pubblicato nel 1994, furono tre i motivi del successo in termini di adesioni e di raduni che ebbe il movimento:\nAccanto alla simbologia, all'atteggiamento e alla ideologia nazionalsocialista, il movimento insisteva molto sul nazionalismo e sulle tradizioni afrikaner: durante i raduni si organizzavano \"braaivleis\" cio\u00e8 barbecue, si promuovevano i \"jukskei\", i giochi boeri, eventi culturali, canzoni popolari, ecc..\nUn gruppo propriamente nazionalsocialista fu il movimento guidato da Oswald Pirow che fond\u00f2 una corrente suo propria all'interno del National Party chiamata \"Neuwe Orde\".\nDebolezza ed eredit\u00e0.\nLa OB fu senza dubbio un movimento imponente ma il suo nazionalismo afrikaner alien\u00f2 da essa le simpatie di molti inglesi sudafricani, cos\u00ec come della comunit\u00e0 bianca in Rhodesia che era per lo pi\u00f9 di origine inglese. Infatti Ian Smith, premier della Rhodesia indipendente nel periodo 1965-1980 cit\u00f2 appunto il nazionalismo afrikaner come una delle ragioni del suo rifiuto di una eventuale annessione al Sudafrica.\nAl suo apice la OB fu un movimento molto pi\u00f9 ampio dell'Afrikaner Weerstandsbeweging (AWB), movimento avente pi\u00f9 o meno la stessa ideologia e simbologia e terminologia e incentrato sulla supremazia bianca, fondato negli anni settanta. Infatti la OB raccolse un seguito largamente maggiore sia in termini di numeri assoluti sia in proporzione fra la popolazione afrikaneer."}
{"id": "539447", "revid": "767487", "url": "https://it.wikipedia.org/wiki?curid=539447", "title": "Eggnog (EP)", "text": "Eggnog \u00e8 un EP dei Melvins, pubblicato nel 1991 dalla Boner Records. Lo si pu\u00f2 considerare il completamento del precedente \"Bullhead\". Anche in questo disco infatti, si ritrova il suono pesante che caratterizza i Melvins di \"Bullhead\", nonch\u00e9 le composizioni di durata pi\u00f9 lunga, come il pezzo \"Charmicarmicat\" che dura 12 minuti e 50 secondi."}
{"id": "539453", "revid": "123051468", "url": "https://it.wikipedia.org/wiki?curid=539453", "title": "Vincenzo Maria Coronelli", "text": "Biografia.\nVincenzo Maria Coronelli nacque a Venezia il 16 agosto del 1650, terzo figlio di una famiglia molto numerosa. Nel 1660, all'et\u00e0 di dieci anni, si trasfer\u00ec a Ravenna e qui impar\u00f2 l'arte della xilografia. Per xilografia (dal greco \u03be\u03cd\u03bb\u03bf\u03bd, \"legno\" e \u03b3\u03c1\u03ac\u03c6\u03c9, \"scrivo\") o, pi\u00f9 italianamente, silografia, si intende l'incisione di immagini e, a volte, di brevi testi su tavolette di legno (le matrici) successivamente inchiostrate e utilizzate per la realizzazione di pi\u00f9 esemplari dello stesso soggetto, su carta e a volte su seta, mediante la stampa con il torchio. L'abilit\u00e0 qui appresa dal Coronelli divenne fondamentale per la sua produzione successiva.\nNel 1663, giovanissimo, entr\u00f2 nell'ordine francescano dei Frati Minori Conventuali, diventando un novizio nel 1665. Tutta la carriera ecclesiastica del Coronelli si svolse all'interno di questo ordine religioso, di cui divenne Ministro Generale nel 1701.\nNel 1666, a soli sedici anni, dopo gli studi di matematica e geografia, pubblic\u00f2 la sua prima opera, un \u201cCalendario perpetuo profano\u201d.\nNel 1671, entr\u00f2 nel Convento di Santa Maria Gloriosa dei Frari a Venezia, e nel 1672 nell'ordine del Collegio San Bonaventura a Grottaferrata, Roma dove si laure\u00f2 col dottorato in teologia nel 1674. Successivamente si specializz\u00f2 anche in astronomia e in matematica euclidea.\nDal 1678, Coronelli cominci\u00f2 a lavorare nella geografia e gli venne commissionata la costruzione di globi che rappresentassero la Terra e i corpi celesti per il Duca di Parma Ranuccio II Farnese. Questi avevano un diametro di 175 cm ed erano di pregevole fattura.\nNel 1681, Coronelli si trasfer\u00ec a Parigi, dove sarebbe rimasto due anni: la fama del Coronelli come \u201cmaestro nella produzione di Globi\u201d divenne celebre in tutta Europa, tanto che il cardinale d'Estr\u00e9es, ambasciatore francese di Luigi XIV a Roma, gli ordin\u00f2 due globi da destinare a Luigi XIV, il Re Sole, per abbellire la Biblioteca Regia della Reggia di Versailles. \nRealizzati dal 1681 al 1683, questi due globi, uno terracqueo (con la rappresentazione del mondo allora conosciuto) ed uno celeste (con la rappresentazione del cielo alla nascita di Luigi XIV, dipinta e miniata da Jean-Baptiste Corneille con rappresentazioni metaforiche delle costellazioni e dei corpi celesti), misurano 382 cm di diametro e pesano circa due tonnellate ciascuno. Appartengono oggi alle collezioni della Biblioth\u00e8que Nationale de France e sono esposti alla sede Fran\u00e7ois Mitterrand.\nRientrato a Venezia nel 1684, Coronelli venne nominato cosmografo dell'Universit\u00e0 della Repubblica Serenissima di Venezia e fond\u00f2 l'Accademia degli Argonauti, la prima societ\u00e0 geografica del mondo.\nAlcuni dei globi originali del cartografo sono oggi conservati nella Biblioteca Nazionale Austriaca e in quella dell'abbazia benedettina di Melk, in Austria; due esemplari di globi del 1688 e del 1693 si trovano nella biblioteca di Treviri, in Germania.\nAltre coppie di esemplari, della fine del XVII secolo, sono conservate nella Biblioteca Planettiana di Jesi, nella Biblioteca Federiciana di Fano e al Museo Nazionale della Scienza e della Tecnologia \"Leonardo da Vinci\" di Milano. Un'altra coppia di globi (terrestre e celeste, della cosiddetta \"quinta serie\") originali si trovano presso la Pontificia Biblioteca Antoniana, a Padova, e presso la Biblioteca Classense a Ravenna. Anche il Museo Galileo di Firenze possiede un'importante collezione di globi del cosmografo veneziano, che appartengono alla serie prodotta da Coronelli presso l'Accademia Cosmografica degli Argonauti.\nCoronelli mor\u00ec all'et\u00e0 di 68 anni a Venezia, il 9 dicembre 1718, con centinaia di carte al suo attivo.\nEnciclopedista.\nCoronelli ha anche dedicato 30 anni della sua vita a scrivere un'innovativa \"Biblioteca universale sacro-profana\". Prima grande enciclopedia organizzata in ordine alfabetico, questo libro doveva contare 300.000 voci distribuite in 45 volumi. Solo i primi 7 sono stati completati, che coprono le voci \u201eA\u201c - \u201eCaque\u201c.\nTuttavia, quest'opera ha la sua importanza nel movimento enciclopedico in ragione del suo piano. L'autore aveva riservato i volumi 41 e 42 per aggiunte e correzioni, mentre i volumi 43-45 erano stati riservati per l'indice. Inoltre, ogni volume ha un indice al cui verificarsi rimanda alla numerazione dell'articolo. Per facilitare l'identificazione e riferimenti sulla pagina, un numero romano nella colonna centrale indica il numero di riga in incrementi di 10. In base alla progettazione, l'autore ha adottato una impaginazione per colonna anzich\u00e9 per pagina, come era pratica comune a quel tempo.\nCoronelli innova anche in questo lavoro, mettendo in corsivo i titoli dei tomi, una pratica adottata da tutti in seguito.\nOpere.\nI Globi di Luigi XIV.\nIl cardinale d'Estr\u00e9es, ambasciatore francese di Luigi XIV a Roma, gli ordin\u00f2 due nuovi globi da offrire al monarca francese. Coronelli si trasfer\u00ec allora a Parigi nel 1681, dove sarebbe rimasto due anni. Realizzate dal 1681 al 1683, queste due sfere, una terrestre (con la rappresentazione del mondo allora conosciuto) e l'altra celeste (con la rappresentazione del cielo alla nascita di Luigi XIV, dipinta e miniata da Jean-Baptiste Corneille con rappresentazioni metaforiche delle costellazioni e dei corpi celesti), misurano 382 cm di diametro e pesano circa due tonnellate ciascuna. Appartengono oggi alle collezioni della Biblioth\u00e8que nationale de France e sono esposte alla sede Fran\u00e7ois Mitterrand.\nI Globi di Bergamo.\nStoricamente la domanda di globi parte da una committenza principesca ed esigente, soprattutto nelle corti dell'Europa centrale e settentrionale. In Italia si consolid\u00f2 l'arte dei globi rivestiti con carte terrestri o celesti, manoscritte e spesso finemente decorate. Coronelli fu tra gli iniziatori di questa arte. I globi pi\u00f9 famosi del Coronelli si dividono in due gruppi: il primo gruppo comprende quelli costruiti per il Duca di Parma e per Luigi XIV, unici per qualit\u00e0 artistica; il secondo gruppo comprende i globi costruiti a partire dal 1688, frutto dell'esperienza oramai maturata. Anzi, proprio la qualit\u00e0 dei globi fatti per Luigi XIV cre\u00f2 la \u201cdomanda\u201d dei successivi globi del Coronelli. La notoriet\u00e0 dei due globi del Coronelli fu tale che scaten\u00f2 la richiesta da parte delle migliori committenze, desiderose di adornare le proprie biblioteche con questi elementi non solo scientifici ma soprattutto artistici.\nCon questo intento arrivarono a Bergamo i due globi che oggi ammiriamo nel Salone Furietti della Biblioteca Angelo Mai. La storia dei due globi \u00e8 molto legata alle vicende culturali e politiche che hanno interessato la citt\u00e0 di Bergamo negli ultimi 500 anni. Infatti i due globi del Coronelli giunsero a Bergamo nell'anno 1692, quando il frate agostiniano e letterato bergamasco Angelo Finardi, bibliotecario del convento di S. Agostino, li fece acquistare in Venezia proprio con lo scopo di dotare la biblioteca del convento di strumenti indispensabili alla cultura. Nel 1797, il Convento di S. Agostino venne soppresso, ed entrambi i globi incapparono nelle confische delle leggi napoleoniche per essere portati a Parigi e riuniti con i globi della Reggia di Versailles, ma furono fortunatamente nascosti nella propria casa dal nobile Giovanni Battista Vertova e, nel 1834, donati da suo figlio Andrea alla Biblioteca Civica. \nE proprio alla Biblioteca Civica, oggi, i due globi fanno bella mostra al centro dell'ampio Salone Furietti, sala destinata alla consultazione, ed in questo ambiente di studio, oltre a simboleggiare I'universaIit\u00e0 della cultura, offrono una raffinata attrazione artistica. \nA sezione perfettamente circolare, sia lungo l'equatore che lungo il meridiano, il globo terracqueo (quello terrestre) e l'uranico (quello celeste) hanno una circonferenza di m 3,33 e sono composti da 50 fogli sontuosamente decorati .\nEntrambi poggiano su basi sagomate di noce, congegnate per permetterne la rotazione, da cui si diramano quattro aste arcuate in ferro, terminanti a voluta. Queste aste sostengono l'anello ligneo dell'orizzonte razionale, sul cui disco sono incise una serie di informazioni fondamentali per il letterato e lo studioso di scienze della fine del Seicento: i segni zodiacali, il calendario (composto da 365 caselle con informazioni astronomiche) ed i nomi di otto venti: tramontana, greco, Ievante, scirocco, ostro (austro), libeccio, ponente e maestro. Il loro meridiano generale, in metallo, risulta fissato all'orizzonte razionale attraverso due intagli ed in corrispondenza del polo nord si trovano ancora la rosa dei venti con otto punte ed un dimostratore orario.\nIl globo terracqueo, che delinea la distribuzione delle terre e delle acque, arricchito da cartigli, figure, stemmi, animali, velieri, navigli, battaglie terrestri e navali, carovane, scene di caccia e di pesca, \u00e8 molto interessante perch\u00e9 esibisce il ritratto del suo celebre costruttore.\nIl globo celeste illustra le costellazioni (i dodici segni dello zodiaco; figure mitologiche, artisticamente disegnate secondo le descrizioni della mitologia classica; immagini anche fantasiose di animali e simboli) ed \u00e8 scritto in cinque lingue: italiano, francese, latino, greco e arabo.\nSul globo terracqueo, la California \u00e8 ancora disegnata come un'isola, e per ogni paese sono disegnati gli animali autoctoni. Questi globi, oltre che capolavori dell'arte, hanno uno spirito pre-enciclopedico assoluto. \nComprati per impreziosire la biblioteca del Monastero di Sant'Agostino, nel 1797 finirono nelle mire di Napoleone che voleva espropriarli per portarli alla Reggia di Versailles, ed unirli ad altri due globi realizzati dal Coronelli per Luigi XIV e l\u00e0 custoditi. \nGrazie all'intervento del Conte Giovan Battista Vertova, i globi furono salvati dalla truppe napoleoniche e vennero portati a Villa Camozzi di Ranica, oggi sede dell'Istituto Mario Negri, per essere poi regalati dal figlio Andrea Vertova alla Citt\u00e0 di Bergamo nel 1834. Dopo un primo passaggio al Palazzo della Ragione, i globi hanno trovato casa nel Salone Furietti della Civica Biblioteca Angelo Mai."}
{"id": "539454", "revid": "14787", "url": "https://it.wikipedia.org/wiki?curid=539454", "title": "Vincenzo Coronelli", "text": ""}
{"id": "539457", "revid": "4119421", "url": "https://it.wikipedia.org/wiki?curid=539457", "title": "Montanisti", "text": ""}
{"id": "539462", "revid": "58166", "url": "https://it.wikipedia.org/wiki?curid=539462", "title": "Crash Bandicoot 2", "text": ""}
{"id": "539465", "revid": "768068", "url": "https://it.wikipedia.org/wiki?curid=539465", "title": "Mostarda", "text": "La mostarda \u00e8 un prodotto culinario diffuso nell'Italia settentrionale e in Toscana, realizzato con diversi ingredienti a seconda della zona d'origine. Si tratta di conserve di uno o pi\u00f9 tipi di frutta trattata, a seconda delle ricette, con zucchero o miele, mosto o senape distintamente.\nOrigine.\nIl termine \"mostarda\" \u00e8 spesso fonte di equivoci, in quanto talvolta utilizzato, per rimando al francese \"moutarde\" o all'inglese \"mustard\", per definire il condimento pi\u00f9 noto in italiano come senape. Nonostante l'etimologia italiana, probabilmente derivante dal termine latino \"mustum ardens\" (mosto \"ardente\" nel senso di \"piccante\"), si riferisca tanto alla presenza di mosto che di sostanze piccanti come la senape, nelle varie versioni di mostarde italiane spesso uno o l'altro ingrediente (o in alcuni casi addirittura entrambi) sono assenti. Le mostarde di Cremona, Mantova e del Veneto, ad esempio, sono spesso senapate e piccanti (a seconda della quantit\u00e0 di senape) ma prive di mosto, mentre quelle di Carpi, del Piemonte, e del sud Italia contengono mosto ma non senape. La mostarda romagnola, di frutta mista, \u00e8 a base di mosto e pu\u00f2 contenere senape oppure no. Altre, come la mostarda bolognese, non contengono mosto e l'aggiunta di senape \u00e8 facoltativa a seconda dell'uso che se ne intende fare.\nL'uso del mosto cotto al fine di conservare la frutta esisteva gi\u00e0 presso i Romani, usato in sostituzione o in combinazione con il miele. Non \u00e8 invece attestato l'uso della senape a questo fine, sebbene l'ingrediente fosse usato dai Romani. La nascita della mostarda \"senapata\" (\"mustum ardens\") sembrerebbe pertanto risalire al Medioevo o al Rinascimento, probabilmente opera degli speziali dell'epoca nell'area lombarda. Accanto alla \"nuova\" versione speziata, sarebbe poi continuata quella dolce, senza senape.\nMenzione della mostarda di Carpi si trova nell'opera letteraria \"La secchia rapita\" del Tassoni (1621), che, nel descrivere i doni a un legato pontificio, menziona (XII, 38) \u00abdue cupelle di mostarda di Carpi isquisitissime\u00bb. Peraltro gi\u00e0 un secolo prima, nel 1522, il Berni alludeva alla mostarda nelle sue lettere facete. \nLa mostarda romagnola e quella toscana sono descritte nel trattato \"La scienza in cucina e l'arte di mangiar bene\" di Pellegrino Artusi (1891).\nUso.\nTradizionalmente le mostarde piccanti vengono usate come accompagnamento al bollito misto, mentre in tempi pi\u00f9 moderni si \u00e8 diffuso l'abbinamento con i formaggi, in genere stagionati. Alcune variet\u00e0, come la mostarda cremonese, spesso sono scambiate per canditi di grosse dimensioni, ma in realt\u00e0 sono un alimento di gusto molto deciso da abbinarsi con piatti salati.\nLe mostarde dolci, invece, sono pi\u00f9 spesso associate alla confettura di dolci.\nDiffusione.\nLa diffusione di tale alimento nell'Italia settentrionale avvenne verso il Seicento; le testimonianze ne associano il consumo alle festivit\u00e0 natalizie. La diffusione si ebbe nelle diverse citt\u00e0 della pianura Padana: Vicenza, Voghera, Mantova e soprattutto Cremona, radicandosi in alcune ricette tradizionali.\nIn tempi pi\u00f9 recenti si sono diffuse anche mostarde di verdure: zucca, peperoni, cipolline vengono canditi e senapati."}
{"id": "539470", "revid": "287204", "url": "https://it.wikipedia.org/wiki?curid=539470", "title": "Stemma della Cambogia", "text": "Lo stemma della Cambogia (\u1796\u17d2\u179a\u17c7\u1786\u17b6\u1799\u17b6\u179b\u17d0\u1780\u17d2\u1781\u1780\u1798\u17d2\u1796\u17bb\u1787\u17b6) \u00e8 stato reintrodotto nel 1993, dopo le elezioni che decretarono il ritorno al governo della monarchia. Durante il regime dei Khmer rossi lo stemma fu sostituito da un simbolo che assomigliava alla versione circolare dell'attuale bandiera.\nRaffigurato nello stemma ci sono due animali mitologici: un gajasinha a sinistra, un leone con il tronco da elefante, e un singha, un altro leone mitologico, sulla destra. Sorretti dagli animali ci sono due parasole composti da cinque livelli. In mezzo c'\u00e8 la corona reale con un raggio di luce in cima, a forma di stella a otto punte. Al di sotto della corona ci sono due coppe una sopra l'altra; sulla superiore, collocata orizzontalmente, c'\u00e8 una spada sacra sormontata dalla versione cambogiana del simbolo Aum. Ai lati delle coppe ci sono due rami di alloro che si uniscono dietro la rappresentazione della placca dell'Ordine Reale della Cambogia. Infine, dietro a questi elementi, figura il manto reale.\nNella parte inferiore, scritto nello striscione, si pu\u00f2 leggere il motto nazionale nell'idioma Khmer: (\"Nazione, Religione, Re\")."}
{"id": "539473", "revid": "1543377", "url": "https://it.wikipedia.org/wiki?curid=539473", "title": "Symphytum officinale", "text": "La consolida maggiore (nome scientifico Symphytum officinale ) \u00e8 una pianta erbacea perenne, a fiori penduli, della famiglia delle Boraginaceae.\nEtimologia.\nUno dei primi botanici a designare questa pianta col nome di \"Symphytum\" fu Dioscoride. Il termine deriva da \"symphuo\" (= saldare, unire). \u00c8 probabile che all'origine di questo nome sia una presupposta propriet\u00e0 curativa delle fratture ossee di alcune parti di questa pianta.\nL'epiteto specifico (\"officinale\") fa riferimento alle sue presunte propriet\u00e0 curative (anticamente veniva catalogata come pianta medicinale).\nIl nome \"Consolida\" lo troviamo invece in Plinio. Nome che forse deriva dalla traduzione del termine greco originale (saldare = consolidare), e conferma il tradizionale uso in caso di fratture ossee. \nIn tempi pi\u00f9 recenti questi nomi sono stati ripresi da Carl von Linn\u00e9 (Rashult, 23 maggio 1707 \u2013 Uppsala, 10 gennaio 1778), biologo e scrittore svedese, considerato il padre della moderna classificazione scientifica degli organismi viventi, per fondare nel 1735 il genere \"Symphytum\" (nella pubblicazione Systema Naturae) e inserire definitivamente, nel 1753, la scheda di questa pianta nel monumentale lavoro intitolato Species Plantarum.\nDescrizione.\nNormalmente le piante di questa specie non sono molto alte (30 \u2013 60\u00a0cm), ma a volte possono arrivare fino a 120\u00a0cm. Tutta la loro superficie \u00e8 ricoperta da peli rigidi (patenti o deflessi) bianchi, sembra quasi un tomento e l'aspetto di queste piante nel loro insieme talvolta pu\u00f2 apparire grossolano. La forma biologica \u00e8 emicriptofita scaposa (H scap), ossia sono piante erbacee perenni, con gemme svernanti al livello del suolo e protette dalla lettiera o dalla neve e dotate di un asse fiorale eretto, ramoso e foglioso. \nRadici.\nLe radici sono secondarie da rizoma, ma sono comunque molto robuste; vanno in profondit\u00e0 e nutrono generosamente la pianta, che in questo modo produce un abbondante fogliame, utilizzando i nutrimenti minerali che sono disciolti negli strati pi\u00f9 profondi del suolo. A volte le radici di questa pianta si presentano come rizomi tuberizzati.\nFoglie.\nLe foglie in genere sono ampie e ruvide; sono inoltre spesse, robuste e tomentose. Hanno una certa consistenza al tatto e il loro colore \u00e8 verde forte sulla pagina superiore e quasi argenteo su quella inferiore. Il bordo della lamina \u00e8 crenato e la pagina inferiore si presenta con dei nervi sporgenti.\nInfiorescenza.\nL'infiorescenza \u00e8 una pseudo pannocchia composta da gruppi densi di fiori riuniti in cime bifide (una o due volte bifide) e unilaterali (racemi scorpioidi, ossia sviluppati solo da una parte); l'infiorescenza \u00e8 posta all'ascella delle foglie superiori.\nFiori.\nI fiori sono ermafroditi, attinomorfi, tetraciclici (formati dai 4 verticilli fondamentali della angiosperme: calice \u2013 corolla \u2013 androceo \u2013 gineceo), pentameri (i fiori sono formati da 5 parti). I fiori sono inoltre regolari e senza brattee, sono portati da lunghi peduncoli arcuati per cui i fiori sono pendenti, la loro forma \u00e8 tubulosa. Il colore pu\u00f2 essere molto vario: bianco-sporco o giallastro oppure verdastro; ma anche rosa, purpureo fino al violetto.\nFrutti.\nIl frutto \u00e8 uno schizocarpo che si divide in acheni, ossia in quattro nucule (quattro mericarpi) di forma ovata, liscia e di colore bruno-grigiastro. Le nucule sono protette da una parte tumida. Spesso una o due di queste nucule sono sterili. I semi in genere sono scarsi di albume.\nFitosociologia.\nDal punto di vista fitosociologico la specie di questa scheda appartiene alla seguente comunit\u00e0 vegetale:\nSistematica.\nLe specie del genere \"Symphytum\" sono da 10 a 20 a seconda delle varie classificazioni. Di queste almeno 6 fanno parte della flora spontanea dell'Italia. Il genere appartiene alla famiglia Boraginaceae, con quasi 100 generi e oltre 2000 specie. L'ordine invece \u00e8 in via di definizione: mentre il Sistema Cronquist assegna queste piante alle Lamiales, la moderna classificazione filogenetica Sistema APG IV le sistema sotto il clade Euasteridi I nell'ordine Boraginales.\nVariabilit\u00e0.\nQueste piante si presentano sotto molti aspetti morfologici diversi. Uno di questi \u00e8 il colore dei fiori che \u00e8 molto variabile (vedi il paragrafo \u201cFiori\u201d), ma pu\u00f2 presentarsi anche con altre anomalie morfologiche come i sepali che possono essere sei (cos\u00ec anche la corolla pu\u00f2 presentarsi con sei petali e l'androceo con sei stami). A volte si sono trovati dei fiori con dei petali ulteriormente suddivisi per cui il numero totali delle divisioni corolline diventano dieci.\nNell'elenco che segue sono indicate alcune variet\u00e0 e sottospecie (l'elenco pu\u00f2 non essere completo e alcuni nominativi sono considerati da altri autori dei sinonimi della specie principale o anche di altre specie):\nIbridi.\nNell'elenco che segue sono indicati alcuni ibridi interspecifici:\nSinonimi.\nLa specie di questa scheda, in altri testi, pu\u00f2 essere chiamata con nomi diversi. L'elenco che segue indica alcuni tra i sinonimi pi\u00f9 frequenti:\nNomi comuni.\nElenco dei nomi pi\u00f9 comuni italiani per la specie \"Symphytum officinale\":\nUsi.\nCucina.\nSi pu\u00f2 produrre un buon t\u00e8 dalle foglie trattate opportunamente, mentre le radici possono essere usate come dolcificanti (contiene zuccheri oltre all'amido e altro). In certe localit\u00e0, si fa uso alimentare delle parti superiori della pianta come fossero asparagi. In altre zone le foglie vengono bollite e mangiate come gli spinaci. Oppure le radici se sbucciate e tagliate finemente si possono aggiungere nelle zuppe di verdura. Le foglie se tostate possono produrre un surrogato del caff\u00e8. Comunque \u00e8 da tenere presente che questa pianta presenta una certa tossicit\u00e0 (vedi \"Controindicazioni\" del paragrafo precedente). \nAgricoltura.\nLe foglie di queste piante sono valide per la produzione di un ottimo macerato per fertirrigazione, e vengono utilizzate direttamente come elemento verde (cio\u00e8 ricco d'azoto) nella concimaia (ovvero per il compostaggio e la produzione di humus).\nUn'altra caratteristica interessante del \"Symphytum officinale\" \u00e8 quella di poter essere utilizzato per arricchire i terreni poveri con la pratica del sovescio, in quanto la Consolida \u00e8 rustica, vigorosa, dalla biomassa abbondante e pu\u00f2 crescere anche in terreni molto poveri - dunque \u00e8 una pianta di elevato interesse per il coltivatore organico esperto che intenda arricchire il proprio terreno secondo i metodi biologici. Ad esempio le foglie lasciate macerare per una settimana in un po' d'acqua formano un preparato ottimo per le colture esigenti di potassio come i pomodori.\nInfine pu\u00f2 essere utilizzata come erba da foraggio, e in passato \u00e8 anche stata coltivata a questo scopo.\n\u00c8 pianta visitata dalle api per il suo nettare.\nIndustria.\nIn Ungheria (e non solo), da alcune parti della pianta, trattate con bismuto, si ricava una tintura corposa di colore bruno con la quale si producono diversi cosmetici.\nGiardinaggio.\nEssendo piante rustiche possono essere utilizzate nel giardinaggio per riempire facilmente zone poco importanti o appartate. Ma essendo anche piante che si autoseminano facilmente diventano invasive ed essendo il sistema radicale molto profondo risultano poi di difficile sradicamento. Nel sottosuolo rimangono inoltre sempre alcuni piccoli frammenti della radice che sono ancora in grado di produrre nuovi impianti."}
{"id": "539476", "revid": "125733583", "url": "https://it.wikipedia.org/wiki?curid=539476", "title": "Olivia Wilde", "text": "Biografia.\nFiglia di due pilastri del giornalismo statunitense, Leslie Redlich, di nazionalit\u00e0 statunitense, e Andrew Cockburn, di nazionalit\u00e0 inglese e irlandese, possiede la doppia cittadinanza statunitense e irlandese. Dopo essersi diplomata alla Phillips Academy di Andover, si \u00e8 trasferita a Los Angeles. Qui ha intrapreso la carriera di attrice, recitando in pellicole come \"La ragazza della porta accanto\", \"Alpha Dog\", \"Quel genio di Bickford\" e \"Conversations with Other Women\". Ha inoltre rivestito ruoli importanti in serie televisive come Dr. House, \"Skin\" e \"The O.C.\"\nNel 2006 interpreta, insieme ad Enrique Murciano, il cortometraggio \"L.A.Suite\", scritto e diretto da Marc Webb, commissionato dalla catena Thompson Hotel Group per la promozione dell'Hollywood Roosevelt Hotel di Jason Pomeranc. \u00c8 inoltre presente nel video di \"Stolen\", singolo che ha portato al successo i Dashboard Confessional. Lo stesso anno ha recitato in \"Turistas\", mentre l'anno successivo ha preso parte a \"Bobby Z - Il signore della droga\". Il 2007 \u00e8 anche l'anno in cui \u00e8 entrata nel cast della famosa serie televisiva \"Dr. House - Medical Division\" nel ruolo della dottoressa Remy Beauregard Hadley, soprannominata \"Tredici\".\nLavora anche alla Los Angeles Filmmaker's Cooperative (fondata dall'ex marito Tao Ruspoli) come editrice delle news e come insegnante nel dipartimento educativo della cooperativa. Nel 2009 la rivista \"Maxim\" l'ha eletta come donna pi\u00f9 sexy del mondo, e nello stesso anno \u00e8 entrata a far parte del cast del film di fantascienza \"\" (2010) nel ruolo di Quorra. Negli anni successivi partecipa ai film \"Cowboys &amp; Aliens\" (2011), \"Rush\" (2013), \"Lei\" (2013) e \"La formula della felicit\u00e0\" (2014). Nel 2015 \u00e8 protagonista della pellicola \"Meadowland - Scomparso\", accanto a Luke Wilson, dove i due interpretano una coppia che deve affrontare la perdita del figlio. Sempre nello stesso anno, \u00e8 protagonista del film \"Third Person\", al fianco di James Franco, Liam Neeson, Mila Kunis, Adrien Brody e Kim Basinger.\nHa realizzato diversi documentari in cui si \u00e8 interessata ad importanti aspetti di carattere sociale, quali, ad esempio, la comunit\u00e0 di Haiti dopo il terremoto del 2010 e dopo l'epidemia di colera esplosa nell'isola nel 2012. Un altro documentario, parte della serie \"Half the Sky\", si dedica invece alla condizione delle donne a Nairobi, in Kenya. Nel 2013 si \u00e8 occupata delle conseguenze dell'uragano Sandy e due anni pi\u00f9 tardi dello scoppio dell'epidemia di ebola. L'ultimo documentario girato, intitolato \"Fear Us Women\", risale al 2017 e racconta l'epopea di una donna canadese, volontaria nella guerra contro l'ISIS in Siria.\nVita privata.\nIl 7 giugno 2003 sposa il regista e musicista italiano Tao Ruspoli, figlio di Alessandro Ruspoli. La coppia divorzia nel 2011. \nNel novembre dello stesso anno Olivia inizia una relazione con l'attore Jason Sudeikis, con cui si fidanza nel gennaio 2013. La coppia ha due figli, Otis Alexander, nato il 20 aprile 2014, e Daisy Josephine, nata l'11 ottobre 2016. La coppia ha annunciato la separazione nel novembre 2020.\nVegana, nel 2010 \u00e8 stata eletta dalla PETA come vegetariana pi\u00f9 sexy dell'anno.\nDoppiatrici italiane.\nNelle versioni in italiano dei suoi film, Olivia Wilde \u00e8 stata doppiata da:\nDa doppiatrice \u00e8 sostituita da:"}
{"id": "539483", "revid": "1013865", "url": "https://it.wikipedia.org/wiki?curid=539483", "title": "Regione di T\u014dhoku", "text": "La \u00e8 una delle otto regioni del Giappone, situata lungo la quasi totalit\u00e0 della zona nord-orientale dell'isola principale del Paese, Honsh\u016b. \"T\u014dhoku\", in lingua giapponese, significa appunto \"nord-est\". L'area \u00e8 nota anche come , si estende per circa 67.000\u00a0km\u00b2, e ospita circa 8,7 milioni di abitanti. \nLa regione comprende sei prefetture: Akita, Aomori, Fukushima, Iwate, Miyagi e Yamagata."}
{"id": "539487", "revid": "1149807", "url": "https://it.wikipedia.org/wiki?curid=539487", "title": "Arrivano i Superboys", "text": " \u00e8 un manga scritto da Ikki Kajiwara e disegnato da Mitsuyoshi Sonoda, pubblicato sulla rivista \"Sh\u014dnen King\" della Sh\u014dnen Gah\u014dsha dal 1970 al 1971.\n\u00c8 il primo manga dedicato al calcio. L'autore, lo stesso di \"L'Uomo Tigre\" e \"Rocky Joe\", utilizza le medesime tecniche di narrazione delle due serie precedenti, come ad esempio l'esasperazione idealistica dello sport praticato; la serie \u00e8 tuttavia pi\u00f9 realistica rispetto a quelle successivamente incentrate sul calcio.\nDal manga \u00e8 stato tratto un anime, andato in onda in Giappone su Nippon Television dal 13 aprile 1970 al 5 aprile 1971, ogni luned\u00ec alle 19. In Italia \u00e8 stata trasmessa per la prima volta da Antenna Nord a partire dal 1980, attraverso TV locali. Altre trasmissioni sono avvenute su Super 3, Napoli Canale 21 e TMC, con un diverso montaggio delle sigla di apertura e chiusura, ed era meglio conosciuta con il titolo \"Soccer Boy\" e \"Goal\".\nTrama.\nNei nuovi quartieri sorti nelle campagne alla periferia di Tokyo, si trova l'istituto Shinsei Senior High Scool, frequentato dal giovane ed irrequieto Shingo Tamai, alunno del 6\u00ba anno, il nostro protagonista. All'inizio dell'anno scolastico viene presentato il nuovo docente di educazione fisica, Tempei Matsuki, ex portiere della nazionale giapponese di calcio e medaglia di bronzo ai giochi olimpici del Messico.\nQuesti intende costruire una squadra dell'istituto che possa arrivar a competere ad alti livelli; l'intento fa subito presa su molti ragazzi tranne che su Shingo, il quale non vede la possibilit\u00e0 di affermare la propria leadership in un gioco corale (di squadra) come il calcio. Decide cos\u00ec di boicottare la squadra \"ufficiale\" di Matsuki e di crearne una propria, la quale dopo una prima ed illusoria vittoria sar\u00e0 sempre sconfitta da quella di Matsuki, che inizia ad esser visto da Shingo come un nemico invincibile. Successivamente i due riusciranno a chiarire il loro contrastato rapporto e Shingo diverr\u00e0 il capitano dell'unica squadra della scuola allenata da Matsuki.\nMedia.\nManga.\nIl manga, scritto da Ikki Kajiwara e disegnato da Mitsuyoshi Sonoda, \u00e8 stato serializzato dal 1970 al 1971 sulla rivista \"Sh\u014dnen King\" edita da Sh\u014dnen Gah\u014dsha. I vari capitoli sono stati raccolti in sei volumi \"tank\u014dbon\".\nIn Italia \u00e8 stato pubblicato da Dynit dal 27 maggio al 21 ottobre 2021, in un'edizione in sei volumi fedele all'originale.\nAnime.\nUn adattamento anime prodotto da Tokyo TV Doga e diretta dal duo Takeshi Yamada e Nobuhiro Okasako, \u00e8 stato trasmesso in Giappone dal 13 aprile 1970 al 5 aprile 1971 su Nippon Television per un totale di cinquantadue episodi da circa ventiquattro minuti l'uno.\nIn Italia la serie \u00e8 stata trasmessa per la prima volta su Italia 1 a partire dal 1980 per poi essere replicata su diverse televisioni locali.\nL'edizione giapponese usa come sigla di apertura , cantata da Quattro Mates, testi di Ikki Kajiwara, musica di Osawa Hollow (Capitol Records) e come sigla di chiusura , cantata da Quattro Mates, testi di Ikki Kajiwara, musica di Osawa Hollow (Capitol Records).\nL'edizione italiana invece utilizza come prima sigla di apertura e di chiusura \"Goal\", scritta e cantata da Luigi Lopez, l'inno del campionato europeo di calcio del 1980 riciclata a sigla di questo anime, e come seconda sigla di apertura e chiusura \"Arrivano i Superboys\", cantata da Antonio Galbiati, scritta da Fabrizio Berlincioni e composta da Silvio Amato, era la sigla per la trasmissione su TMC negli anni novanta.\nDoppiaggio.\nIl doppiaggio italiano \u00e8 a cura della Coop. Sincrovox. Nel corso della serie, gli stessi doppiatori hanno prestato la voce a pi\u00f9 di un personaggio, cos\u00ec come alcuni personaggi hanno avuto pi\u00f9 di un doppiatore."}
{"id": "539489", "revid": "298055", "url": "https://it.wikipedia.org/wiki?curid=539489", "title": "Opal Koboi", "text": ""}
{"id": "539492", "revid": "838137", "url": "https://it.wikipedia.org/wiki?curid=539492", "title": "Joseph Eric D'Arcy", "text": "Biografia.\nD'Arcy studi\u00f2 al Corpus Christi College, Werribee e fu ordinato sacerdote il 24 luglio 1949. Successivamente studi\u00f2 filosofia alla Melbourne University, presso la Oxford University e la Pontificia Universit\u00e0 Gregoriana a Roma. Fu il primo studente di origini australiane a conseguire il dottorato alla Oxford University. Nel 1962 torn\u00f2 in Australia e insegn\u00f2 filosofia alla Melbourne University per un periodo di circa vent'anni.\nIl 25 aprile 1981 fu eletto vescovo di Sale e fu consacrato vescovo il 1\u00ba luglio dello stesso anno.\nQuando D'Arcy venne nominato arcivescovo di Hobart il 24 ottobre 1988, a Sale gli succedette Jeremiah Joseph Coffey. Il 26 luglio 1999 D'Arcy lasci\u00f2 la carica per ragioni di et\u00e0 e trascorse gli ultimi anni della sua vita a Melbourne.\nJoseph Eric D'Arcy mor\u00ec la mattina del 12 dicembre 2005 al St. Vincent's Hospital di Melbourne, dove era ricoverato per una polmonite. Fu sepolto il 19 dicembre presso la Saint Mary's Cathedral a Hobart.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "539494", "revid": "2056951", "url": "https://it.wikipedia.org/wiki?curid=539494", "title": "Santit\u00e0 (trattamento)", "text": "L'appellativo di Sua Santit\u00e0 (anche usato nella forma Vostra Santit\u00e0) \u00e8 il trattamento spettante alle pi\u00f9 alte autorit\u00e0 di alcuni gruppi religiosi.\nEtimologia.\nIl titolo deriva dal latino \"sanct\u012dtas\" (santit\u00e0), a sua volta derivato di \"sanctus\" (santo). L'attestazione del titolo si ha a partire dal XIV secolo.\nUtilizzo.\nIl titolo \u00e8 utilizzato ufficialmente negli atti della diplomazia internazionale e in contesti formali senza riguardo per le sue origini dottrinali, filosofiche e teologiche."}
{"id": "539495", "revid": "119646313", "url": "https://it.wikipedia.org/wiki?curid=539495", "title": "Festival della mente", "text": "Il Festival della Mente \u00e8 un festival di approfondimento culturale dedicato alla creativit\u00e0 e ai processi creativi.\nStoria.\nIl festival \u00e8 stato ideato da Giulia Cogoli e Raffaele Cardone nel 2004. Diretto da Giulia Cogoli per i primi dieci anni (con Raffaele Cardone sino al 2007) e da Benedetta Marietti e Gustavo Pietropolli Charmet (sino al 2016), si svolge ogni anno a Sarzana, in Liguria, il primo fine settimana di settembre ed \u00e8 promosso dalla Fondazione Carispezia e dal Comune di Sarzana.\nGli argomenti.\nIl festival, dalla durata di tre giorni (venerd\u00ec, sabato e domenica), prevede diversi incontri, laboratori, spettacoli con artisti, scienziati, filosofi, intellettuali italiani e stranieri, che si confrontano con riflessioni spesso create apposta per il festival, su una tematica specifica che viene scelta di anno in anno. \nIl programma prevede anche una sezione dedicata a bambini e ragazzi realizzata con il contributo di Carispezia Credit Agricole, curata sino al 2014 da Marina Cogoli Biroli e oggi da Francesca Gianfranchi. \u00c8 possibile inoltre vedere e ascoltare gratuitamente le registrazioni degli incontri sul sito ufficiale del festival. Laterza ha pubblicato una collana di volumi ideata e diretta da Giulia Cogoli (2008-2016) dedicata ai temi del festival.\nOltre il festival.\nA cornice degli eventi in programma del festival della mente vengono organizzate ogni anno altre iniziative e manifestazioni culturali, come \"parallelaMente\", un festival off che si svolge per le vie e per le piazze di Sarzana e che vede come protagonisti artisti e associazioni culturali del territorio, e \"creativaMente kids\", una mostra di opere e oggetti dedicati al mondo dei bambini e progettati da artisti, illustratori e designer, sempre del territorio.\nI luoghi.\nSono molti i luoghi sede degli eventi e dei servizi del festival sparsi per il centro storico di Sarzana, tra cui piazza Matteotti, la Fortezza Firmafede, l'Istituto Parentucelli-Arzel\u00e0, la biblioteca civica Martinetti, il cinema Moderno e Villa Ollandini.\nIl palazzo comunale di Sarzana diventa, durante i tre giorni dell'evento, la sede operativa dell'organizzazione del festival e ospita anche l'ufficio stampa e la libreria dello stesso.\nI volontari.\nOgni anno sono pi\u00f9 di cinquecento i ragazzi delle scuole superiori, gli universitari, gli insegnanti, i membri delle associazioni del territorio e della societ\u00e0 civile che si offrono per collaborare volontariamente e gratuitamente al festival."}
{"id": "539496", "revid": "1621815", "url": "https://it.wikipedia.org/wiki?curid=539496", "title": "Trifolium pratense", "text": "Il Trifolium pratense (chiamato comunemente Trifoglio dei prati, Trifoglio rosso o Trifoglio violetto) \u00e8 una pianta erbacea perenne della famiglia Fabaceae, geograficamente diffusissima, dalle Americhe, all'Europa, alla Russia. Nei pascoli di alta quota \u00e8 presente la sottospecie \"nivale\".\nDescrizione.\nIl Trifoglio rosso \u00e8 una pianta erbacea perenne a vita breve (nonostante la denominazione, in Italia ha un ciclo di vita che rarissimamente supera i due anni). Varia in dimensioni, andando da 20 a 80 cm di altezza. Ha un fittone profondo che gli permette di sopportare la siccit\u00e0 e gli d\u00e0 un buon effetto di sostegno sul terreno.\nLe foglie sono alternate, trifogliate (cio\u00e8 con tre foglioline, ognuna di 15\u201330 mm di lunghezza e 8\u201315 mm di larghezza), verdi con una caratteristica mezzaluna pallida sulla met\u00e0 esterna della foglia; il picciolo \u00e8 lungo 1\u20134 cm, con due stipole basali che si assottigliano improvvisamente in una punta simile a una setola. I fiori sono rosa scuro con base pi\u00f9 chiara, lunghi 12\u201315 mm, apparenti come una densa infiorescenza, e sono generalmente coperti di calabroni.\nColtivazione.\nL'altezza della pianta arriva sino ai 30\u00a0cm. Resiste ottimamente al freddo, arrivando a popolare suoli fino ai 2600 m sul livello del mare. La buona adattabilit\u00e0 di questa foraggera ai terreni di montagna \u00e8 confermata anche dalla sua buona tolleranza all'acidit\u00e0: la pianta trova in un pH del suolo compreso tra 6,6 e 7,6 il proprio livello ottimale, ma si riesce ad ottenere buone produzioni anche con pH compresi tra 6 e 6,5.\nIl \"Trifolium pratense\" non \u00e8 eliofilo quanto le altre leguminose, quindi si presta alla trasemina. Tuttavia \u00e8 notevolmente danneggiato dal secco, quindi per tutto il ciclo vegetativo necessit\u00e0 di regolari apporti d'acqua. Non sopporta comunque i ristagni: nel caso di irrigazione \u00e8 importante irrigare con piccoli quantitativi piuttosto regolarmente, piuttosto che fornirgli elevati apporti idrici che possono essere anche pi\u00f9 dannosi della siccit\u00e0.\nUtilizzi.\nColtivata, oggi come nel passato, come foraggera; \u00e8 preferita nel ciclo della rotazione delle colture poich\u00e9 \"Trifolium pratense\" possiede a livello delle radici la capacit\u00e0 di vivere in simbiosi con specie batteriche (gen. \"Rhizobium/Phyllobacterium\") in grado di fissare l'azoto atmosferico in ammonio, che disciolto nel suolo \u00e8 la fonte principe di azoto per le piante. Com'\u00e8 noto, l'azoto \u00e8 indispensabile a tutte le piante per la formazione delle proteine strutturali, che costituiscono lo scheletro o struttura portante della pianta. Ottima erba da foraggio, tanto che era chiamata nei secoli passati \"erba da latte\" per i bovini (tale appellativo \u00e8 ancora in uso presso gli anziani contadini).\nPer la sua bellezza, \u00e8 molto usata come pianta ornamentale.\nI fiori del Trifoglio rosso sono commestibili e possono essere usati per guarnire ogni tipo di piatto. Possono perfino essere trasformati in farina.\nUsi Medici.\nNella medicina popolare gli infusi di trifoglio venivano utilizzati nel trattamento dell'ipercloridria."}
{"id": "539502", "revid": "124188088", "url": "https://it.wikipedia.org/wiki?curid=539502", "title": "Iperdulia", "text": "Nella teologia cattolica, l'iperdul\u00eca (dal greco \u1f51\u03c0\u03b5\u03c1\u03b4\u03bf\u03c5\u03bb\u03b5\u03af\u03b1, composto da \u1f51\u03c0\u03ad\u03c1, , e \u03b4\u03bf\u03c5\u03bb\u03b5\u03af\u03b1; nel significato di \u00abal di sopra della dulia\u00bb) \u00e8 il culto rivolto alla madre di Ges\u00f9, che si differenzia da quello dei santi, che viene definito semplicemente dulia (culto di livello \"inferiore\").\nIl culto di latria (cio\u00e8 di adorazione) \u00e8 reso solo a Dio. Pertanto l'iperdulia rappresenta un grado di culto intermedio tra quello reso ai santi - cio\u00e8 dulia o venerazione in senso stretto - e l'adorazione o latria che si rende solo al Dio creatore.\nPer la fede cattolica poich\u00e9 nell'unicit\u00e0 di Dio \u00e8 presente il mistero della Santissima Trinit\u00e0 ed essendo questa composta da tre persone - Padre, Figlio (che poi, con l'incarnazione, si identifica in Ges\u00f9 Cristo) e Spirito Santo - e considerando che con la transustanziazione il pane e il vino consacrati nell'eucaristia diventano veramente corpo e sangue di Ges\u00f9 Cristo, a tale sacramento viene reso culto di latria o adorazione anzich\u00e9 di dulia o iperdulia.\nL'importanza storica della devozione a Maria, \u00e8 sottolineata anche dalla condanna del nestorianesimo (Concilio di Efeso, 431 d. C.), comune a tutte le Chiese del Cristianesimo Incarnato. \nI nestoriani erano eretici riguardo a Ges\u00f9 Cristo, poich\u00e9 credevano per Lui in due vere nature, umana e divina (diofisismo), \"ma separate\". \nLa loro dottrina cristologica \"fu dichiarata falsa ed eretica anche per il culto di Maria\", chiamata da loro \"Madre di Cristo\", e non \"Madre di Dio\".\nInfine, per la Chiesa Cattolica, Maria \u00e8 l'unica del genere umano interessata da ben quattro dogmi di fede: Immacolata Concezione, Maternit\u00e0 divina di Maria, Verginit\u00e0 perpetua di Maria, Assunzione di Maria."}
{"id": "539510", "revid": "47767", "url": "https://it.wikipedia.org/wiki?curid=539510", "title": "Paula Mitrache", "text": ""}
{"id": "539515", "revid": "786984", "url": "https://it.wikipedia.org/wiki?curid=539515", "title": "Biblioth\u00e8que de l'Arsenal", "text": "La biblioth\u00e8que de l'Arsenal di Parigi, che si trova nel IV \"arrondissement\" (rue Sully 1), era in origine la collezione libraria di Marc-Ren\u00e9 de Voyer de Paulmy d'Argenson, marchese di Paulmy (1722-1787), che possedeva una ricca collezione di manoscritti medievali e stampe. Si trova nell'antico Arsenale di Parigi.\nStoria.\nL'Arsenale, fondato nel XVI secolo da Francesco I, poi ricostruito da Maximilien de B\u00e9thune duca di Sully ed espanso dall'architetto Gabriel Germain Boffrand nel XVIII secolo, divenne la sede della collezione di Paulmy, che aveva acquisito nel 1786 anche i fondi del duca de la Valli\u00e8re, che per\u00f2 dovette vendere al conte d'Artois.\nLa biblioteca fu sequestrata dallo stato durante la rivoluzione francese e molto arricchita dai proventi delle confische alle abbazie soppresse e dagli archivi della Bastiglia. Il 28 aprile 1797 divenne una biblioteca pubblica.\nNel 1824 lo scrittore Charles Nodier divenne bibliotecario, portando l'Arsenal a essere uno dei salotti letterari pi\u00f9 rinomati dell'epoca. Durante il XIX secolo le collezioni si concentrarono sulla letteratura e tra il 1880 e il 1914 la biblioteca divenne depositaria di ogni rivista pubblicata a Parigi. Nel 1934 l'Arsenal divenne un dipartimento della Biblioth\u00e8que nationale de France.\nLa biblioteca possiede oggi circa un milione di volumi (di cui circa 150.000 antecedenti al 1880), circa 12.000 manoscritti, 100.000 stampe e 3.000 tra carte e piante. La sua politica di acquisizioni si concentra sulla letteratura francese tra XVI e XIX secolo e sulle opere connesse ai fondi gi\u00e0 posseduti, sulla bibliofilia, sulla storia del libro e della rilegatura e sulla storia dell'edificio che la ospita e sui suoi occupanti.\nCollezioni.\nLa biblioteca possiede anche documenti occulti, tra cui i manoscritti originali dell\"'Abramelin\" e del \"Libro della Penitenza di Adamo\"."}
{"id": "539518", "revid": "132266", "url": "https://it.wikipedia.org/wiki?curid=539518", "title": "Phillips Academy", "text": "La Phillips Academy, conosciuta anche con il nome Andover o PA, \u00e8 una scuola superiore statunitense fondata nel XVIII secolo.\nL'istituzione, di 1.084 studenti, si trova ad Andover, Massachusetts, 21 miglia a nord di Boston.\nFondata da Samuel Phillips Jr. durante la Rivoluzione americana nel 1778, Andover \u00e8 una delle scuole pi\u00f9 antiche degli Stati Uniti d'America.\nL\u2019emblema della scuola \u00e8 stato disegnato da Paul Revere. Il presidente statunitense George Washington ha visitato la scuola nel 1789 mentre visitava suo nipote, che studiava in tale istituzione.\nAttualmente, alla Phillips Academy studiano ragazzi e ragazze provenienti da quasi tutti gli Stati federali degli USA e da molte nazioni straniere. Il 35% circa degli studenti \u00e8 di colore. Il 40% degli studenti proviene dalle classi medio e medio-basse e riceve pertanto aiuti finanziari.\nLa cittadella scolastica occupa circa 500 acri. La biblioteca detiene oltre 101.000 volumi. Nel campus si trovano anche un museo di archeologia, una galleria d'arte, un santuario, un osservatorio astronomico e la radio FM della scuola.\nGli studenti, facendone richiesta, possono passare un anno accademico all'estero, in Francia, Spagna e Cina. Gli iscritti a lingue straniere possono invece passare un semestre all'estero, in Messico, Cina, Italia, Germania e Costa d'Avorio.\nIl dipartimento di atletica offre pi\u00f9 di 50 opzioni, tra le quali lo sport, la danza e specialit\u00e0 ginniche. Tra gli sport, vi sono l'arrampicata, la canoa, il kayak. Nella scuola vi sono anche molte \"societies\" e \"club\" a cui iscriversi.\nLa scuola, attraverso il proprio modo di funzionamento, incoraggia gli studenti di credo, religione ed origine diversi a conoscersi, frequentarsi, imparare a rispettarsi a vicenda.\nStoria.\nLa \"Phillips Academy\" fu fondata da Samuel Phillips Jr. nel 1778, durante la Guerra d'indipendenza americana, come scuola maschile. Varie figure del periodo rivoluzionario erano legate alla scuola: John Hancock \u00e8 uno dei firmatari dell'atto di fondazione, mentre il sigillo della scuola fu disegnato da Paul Revere.\nLa rivale storica della \"Phillips Academy\" \u00e8 la \"Phillips Exeter Academy\", fondata tre anni dopo a Exeter, New Hampshire, dallo zio di Samuel Phillips, John Phillips, che era stato uno dei maggiori benefattori del collegio di Andover. Le due scuole proseguono la rivalit\u00e0 e le rispettive squadre di football americano si incontrano ogni anno dal 1878 nella pi\u00f9 antica competizione scolastica degli Stati Uniti.\nAndover tradizionalmente preparava i suoi studenti per Yale, come la \"Phillips Exeter Academy\" li educava per Harvard e Lawrenceville per Princeton.\nLe societ\u00e0 segrete, nate poco dopo la fondazione del collegio, furono sciolte nel 1949. Tuttavia almeno una societ\u00e0 continua ad esistere\n\"Phillips Academy\" \u00e8 rimasta una scuola maschile fino al 1973, quando \u00e8 diventata una scuola mista, nello stesso anno in cui si \u00e8 fusa con la \"Abbot Academy\". Questa era un collegio femminile, sempre di Andover, fondato nel 1828 e perci\u00f2 una delle prime scuole femminili del New England.\nOrganizzazione.\nLa \"Phillips Academy\" \u00e8 una fondazione privata, il cui patrimonio nel 2017 era stimato in poco pi\u00f9 di un miliardo di dollari. Il collegio \u00e8 sottoposto al controllo del consiglio di amministrazione.\nProgramma scolastico.\nIl concorso per l'ammissione alla \"Phillips Academy\" prescinde dalle condizioni economiche dei candidati, in quanto sono previste borse di studio per i meno abbienti. Nel 2013 le domande furono 3.029 e gli ammessi furono il 13%, il record negativo della scuola\nLa \"Phillips Academy\" segue una programmazione trimestrale delle lezioni, in cui un trimestre dura circa dieci settimane. Le lezioni si tengono dal luned\u00ec al venerd\u00ec, dalle 8:00 alle 14:45. Il mercoled\u00ec le lezioni finiscono alle 13.00 per permettere le attivit\u00e0 sportive, ricreative e di volontariato.\nI corsi di molte materie durano un anno, mentre di altre durano uno o due trimestri. La maggior parte degli studenti seguono cinque materie a trimestre. Chi segue il programma quadriennale deve seguire corsi di inglese, lingua straniera, matematica (incentrata sul calcolo), storia e scienze sociali, scienze sperimentali (in laboratorio), arti visive, musica, filosofia e religioni, educazione fisica."}
{"id": "539523", "revid": "396099", "url": "https://it.wikipedia.org/wiki?curid=539523", "title": "Quota", "text": ""}
{"id": "539526", "revid": "212348", "url": "https://it.wikipedia.org/wiki?curid=539526", "title": "RppvsR", "text": ""}
{"id": "539528", "revid": "80084", "url": "https://it.wikipedia.org/wiki?curid=539528", "title": "F-102", "text": ""}
{"id": "539529", "revid": "28592", "url": "https://it.wikipedia.org/wiki?curid=539529", "title": "Solano Superiore", "text": ""}
{"id": "539531", "revid": "1593509", "url": "https://it.wikipedia.org/wiki?curid=539531", "title": "Kleindietwil", "text": "Kleindietwil (toponimo tedesco) \u00e8 una frazione di 495 abitanti del comune svizzero di Madiswil, nel Canton Berna (regione dell'Emmental-Alta Argovia, circondario dell'Alta Argovia).\nStoria.\nGi\u00e0 comune autonomo che si estendeva per 2,7\u00a0km\u00b2 e che comprendeva anche la frazione di Schynen, il 1\u00ba gennaio 2011 \u00e8 stato accorpato a Madiswil assieme all'altro comune soppresso di Leimiswil.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nInfrastrutture e trasporti.\nKleindietwil \u00e8 servito dall'omonima stazione sulla ferrovia Langenthal-Huttwil.\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune."}
{"id": "539534", "revid": "131358", "url": "https://it.wikipedia.org/wiki?curid=539534", "title": "FC Lokomotiv Mosca", "text": ""}
{"id": "539536", "revid": "1745361", "url": "https://it.wikipedia.org/wiki?curid=539536", "title": "Melia", "text": ""}
{"id": "539538", "revid": "28592", "url": "https://it.wikipedia.org/wiki?curid=539538", "title": "Favazzina", "text": ""}
{"id": "539544", "revid": "1393243", "url": "https://it.wikipedia.org/wiki?curid=539544", "title": "Non morto (Dungeons &amp; Dragons)", "text": "Nel gioco di ruolo fantasy \"Dungeons &amp; Dragons\", un morto vivente \u00e8 chiamato genericamente non morto. I non morti sono molto spesso creature che una volte erano vive e che sono state animate da forze spirituali o soprannaturali.\nUsualmente vengono riportati in vita da incantatori malvagi \u2013 un mago malvagio, per esempio \u2013 che conoscono il modo di incanalare e manipolare l'\"energia negativa\". I non morti infatti sono affini al Piano dell'Energia Negativa, uno dei piani di esistenza della cosmologia di \"Dungeons &amp; Dragons\". I non morti pi\u00f9 potenti hanno il potere di sfruttare l'energia negativa che li anima per letteralmente \"risucchiare\" l'energia positiva, insita nell'energia vitale, delle creature viventi, con il pericoloso effetto di far diminuire i valori delle caratteristiche dei personaggi o fargli perdere livelli di esperienza.\nDal punto di vista della meccanica di gioco, un non morto viene ferito da qualsiasi incantesimo di guarigione \u2013 dove un essere vivente verrebbe invece guarito \u2013 mentre viene curato (ripristinando i suoi punti ferita) dagli incantesimi classificati con il descrittore \"infliggi\". I non morti sono particolarmente resistenti ai danni fisici e di solito non hanno la capacit\u00e0 di pensare; non sono quindi suscettibili ad incantesimi che influiscono sulla volont\u00e0 della vittima. Inoltre, non avendo processi vitali attivi, sono immuni a qualsiasi tipo di veleno. I non morti incorporei possono essere danneggiati solo dalla magia e da armi magiche.\nI chierici di allineamento buono sono in grado di scacciarli o, se abbastanza potenti, di distruggerli; i chierici malvagi invece possono tentare di controllarli e comandarli.\nAlcune delle forme pi\u00f9 potenti di non morto sono descritte nel \"Manuale dei livelli epici\". Si tratta dell'Atropal (ovvero il cadavere di una divinit\u00e0 nata morta e poi rianimatasi spontaneamente), del Demilich (la forma pi\u00f9 anziana e terrificante del Lich) e dei Wight della lava e del gelo.\nNon morti dal \"Manuale dei Mostri\" per D&amp;D Terza Edizione.\nAllip.\nL'allip \u00e8 un non morto incorporeo formato dai resti spettrali di un individuo spinto al suicidio dalla pazzia che lo affliggeva in vita. Brama vendetta su chi, nel corso della sua vita, lo ha spinto al suicidio. Pur non potendo infliggere danni fisici, l'Allip pu\u00f2 ipnotizzare gli esseri intelligenti con il suo sinistro mormorio e risucchiare loro la Saggezza, conducendoli alla follia.\nBodak.\nIl Bodak \u00e8 un temibile non morto umanoide proveniente dagli Infiniti strati dell'Abisso. Ha la testa a forma di teschio ma dalla forma allungata, senza naso; la pelle \u00e8 grigia e glabra. \u00c8 costituita dai resti di chi \u00e8 stato corrotto dal male assoluto. Estremamente resistenti ai vari tipi energia ed ai danni fisici, queste creature hanno uno sguardo che uccide all'istante chiunque non sia sufficientemente forte da resistervi. Sono tuttavia vulnerabili alla luce solare, che li danneggia. Si dice che gli umanoidi che muoiono in qualche luogo malvagio dell'Abisso ritornino come bodak.\nDivoratore.\nIl Divoratore (\"Devourer\" in inglese) \u00e8 un enorme, spaventoso non morto umanoide che infesta il Piano Astrale ed il Piano Etereo. Il Divoratore ospita spesso tra le grandi costole i resti di una figura umanoide: \u00e8 quello che resta della vittima. Infatti dopo averla afferrata con gli artigli, il Divoratore la avvicina a s\u00e9, spingendola nella \"gabbia\". Se la vittima vi rimane imprigionata, verr\u00e0 tenuta in vita finch\u00e9 la sua energia vitale non sar\u00e0 esaurita: il Divoratore la assorbe e la usa per sostentare le sue capacit\u00e0 magiche. Grazie ad esse, riesce ad utilizzare alcuni incantesimi ed a difendersi da altri. Inoltre il suo tocco risucchia l'energia degli esseri viventi fino a far loro perdere livelli di esperienza.\nFantasma.\nUn fantasma \u00e8 un non morto incorporeo. Il suo aspetto \u00e8 lo stesso della creatura vivente dal quale \u00e8 stato generato, solo che la figura \u00e8 traslucente e di consistenza fumosa.\nGhoul.\nI ghoul sono umanoidi che si nutrono di carogne. Si dice che un ghoul venga generato dalla morte di un uomo o di una donna che amava il gusto della carne. Non si nutrono solo di carogne, ma vanno anche a caccia di creature viventi. Un ghoul pu\u00f2 paralizzare una vittima semplicemente toccandola, anche se gli elfi ne sono immuni. Esistono numerose forme di ghoul, fra le quali il \"ghast\".\nLich.\nIl lich \u00e8 un non morto che un tempo era un incantatore: utilizzando la necromanzia ha tentato di sconfiggere la morte, diventando uno scheletro e racchiudendo la sua anima in un ricettacolo magico chiamato \"filatterio\".\nMohrg.\nI Mohrg sono i corpi rianimati di terribili assassini morti senza essersi pentiti dei loro delitti. Torturati da un odio totale per le creature viventi, desiderano ardentemente poter vivere di nuovo. Somigliano a corpi scheletrici ma ancora ricolmi di viscere pulsanti e con una terribile, lunghissima lingua prensile capace di paralizzare gli esseri viventi. Le creature viventi uccise dal Mohrg si rianimano come zombi dopo pochi giorni, a meno che non vengano riportate in vita prima.\nMummia.\nLa mummia \u00e8 un cadavere preservato che \u00e8 stato animato attraverso le forze oscure degli dei del deserto. Una mummia causa terrore nelle creature viventi anche solo mostrandosi, ed ogni vittima che subisce il suo tocco subisce una maledizione che causa una devastante malattia.\nOmbra.\nUn'ombra \u00e8 una creatura non morta incorporea, una \"sentinella dell'oscurit\u00e0\". Il suo tocco risucchia l'energia vitale della vittima, trasformandola a sua volta in un'ombra dopo la morte.\nOmbra notturna.\nL'Ombra notturna (\"Nightshade\" in inglese) \u00e8 un non morto tra i pi\u00f9 potenti. Le Ombre notturne sono composte in egual misura da materia proveniente dal Piano delle Ombre e dal male assoluto. Un'oscurit\u00e0 raggelante le circonda, irradiandosi come da un altare di una divinit\u00e0 malefica che le rende estremamente forti, potenziando anche gli altri non morti che spesso le accompagnano. Inoltre, tutte le Ombre notturne hanno varie capacit\u00e0 magiche. Ne esistono principalmente tre forme, tutte alla portata solo degli avventurieri pi\u00f9 esperti:\nScheletro.\nUno scheletro \u00e8 un non morto tipicamente costituito dallo scheletro animato di un essere vivente, ovvero l'insieme delle ossa che costituiscono il \"sostegno\" del corpo. Esiste una grande variet\u00e0 di scheletri; il pi\u00f9 famoso \u00e8 probabilmente lo \"scheletro guerriero\".\nSpettro.\nLo spettro \u00e8 una creatura incorporea del tutto simile ad un Fantasma, con un odio viscerale per tutte le creature viventi. Uno spettro risucchia l'energia vitale dalle vittime, trasformandole in nuovi spettri dopo la morte. Gli spettri vengono danneggiati dalla luce solare e rifuggono da essa. Uno spettro appare spesso come un umanoide; la figura \u00e8 trasparente, fumosa e inconsistente, ma se qualcuno ha conosciuto lo spettro quando era ancora in vita potrebbe facilmente riconoscerlo.\nVampiro.\nUn umanoide pu\u00f2 diventare un vampiro, mantenendo l'aspetto di quando era in vita ma con la pelle pallida e gli occhi rossi. Un vampiro pu\u00f2 risucchiare il sangue e l'energia vitale dal corpo di una creatura vivente per trasformarla in un nuovo vampiro. Un vampiro pu\u00f2 inoltre comandare topi, pipistrelli e lupi o prenderne la forma.\nWight.\nIl Wight \u00e8 un non morto animato da una terribile furia: il suo aspetto \u00e8 simile a quello che aveva in vita, ma spaventosamente macilento. Il suo tocco risucchia l'energia vitale delle creature viventi, facendogli di conseguenza perdere un livello. Le creature uccise da questo tipo di creature diventano Wight a loro volta nel giro di pochi minuti dalla morte, a meno che non vengano subito riportate in vita.\nWraith.\nIl Wraith \u00e8 uno spaventoso non morto incorporeo che vive nelle cripte o nei templi abbandonati, causando il terrore in ogni creatura vivente che si avvicini. Odia gli esseri viventi e li attacca senza esitazione, usando il suo tocco venefico che debilita le vittime (infligge danni alla Costituzione). Gli umanoidi uccisi dal Wraith diventano a loro volta Wraith se non vengono riportati in vita entro poco tempo. I Wraith pi\u00f9 vecchi e malvagi sono chiamati \"Wraith del terrore\".\nZombie.\nGli zombie erano, in vita, creature umanoidi che sono state successivamente animate. Prive di intelligenza, trascinano lentamente il loro corpo rovinato dalla perdita di energia vitale in cerca di carne fresca con cui cibarsi."}
{"id": "539546", "revid": "339392", "url": "https://it.wikipedia.org/wiki?curid=539546", "title": "Skonto FC", "text": ""}
{"id": "539551", "revid": "110157", "url": "https://it.wikipedia.org/wiki?curid=539551", "title": "Auswil", "text": "Auswil (toponimo tedesco) \u00e8 un comune svizzero di 447 abitanti del Canton Berna, nella regione dell'Emmental-Alta Argovia (circondario dell'Alta Argovia).\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune."}
{"id": "539552", "revid": "17351", "url": "https://it.wikipedia.org/wiki?curid=539552", "title": "North American F-100 Super-Sabre", "text": ""}
{"id": "539557", "revid": "228587", "url": "https://it.wikipedia.org/wiki?curid=539557", "title": "Gnosticismo cristiano", "text": "Lo gnosticismo cristiano fu un importante movimento del cristianesimo antico, sviluppatosi soprattutto ad Alessandria d'Egitto nel II-III secolo; fu una dottrina originale, diversa dalle elaborazioni teologiche prevalenti nelle altre principali sedi del cristianesimo antico: Roma, Antiochia e Costantinopoli.\nCaratteristiche.\nTale forma di pensiero filosofico-religioso si form\u00f2 ad Alessandria d'Egitto, citt\u00e0 cosmopolita dell'Impero romano, dove esistevano scuole teologiche pagane (neoplatonismo), cristiane ed ebraiche. Dall'assorbimento dello gnosticismo all'interno della teologica cristiana nacque la nuova dottrina. Infatti, secondo la \u00abgnosi cristiana\u00bb, la salvezza dipende da una forma di conoscenza superiore e illuminata (\"gnosi\"), frutto del vissuto personale nella ricerca della Verit\u00e0.\nIn generale, gli gnostici tendevano ad identificare il Dio dell'Antico Testamento con la potenza inferiore del malvagio Demiurgo (Satana), creatore di tutto il mondo materiale, mentre il Dio neotestamentario con l'Eone perfetto ed eterno, il generatore degli eoni Cristo e Sophia (lo Spirito Santo), secondo alcune correnti gnostiche incarnati sulla Terra rispettivamente come Ges\u00f9 e Maria Maddalena. Dalla concezione docetica insita in gran parte delle religioni gnostiche, deriverebbe poi il rifiuto della resurrezione del corpo di Ges\u00f9, poich\u00e9 dopo la sua morte, egli sarebbe tornato sulla Terra solo nella sua forma divina, liberato dal corpo materiale.\nTutte queste convinzioni contrastavano fortemente con l'ortodossia del cristianesimo che andava formandosi in quei primi secoli nei principali centri teologici (Antiochia, Costantinopoli e Roma). \nFu quindi inevitabile che le dottrine gnostiche, che in un primo tempo si erano diffuse anche all'interno del cristianesimo, incontrassero l'opposizione delle altre comunit\u00e0 e fossero considerate eretiche. In Europa l'accentuarsi delle tensioni e la forte presa che le religioni gnostiche avevano sul popolo, specie sulla gente povera, portarono col tempo alle crociate, con il conseguente sterminio delle varie comunit\u00e0 gnostiche (Albigesi, Ofiti, ecc.). Alcuni aspetti dello gnosticismo (come l'aspetto ascetico) divennero comunque parte integrante del patrimonio della Chiesa, anche se principalmente nel Vicino Oriente.\nL'unica comunit\u00e0 religiosa di origine gnostica tuttora esistente \u00e8 quella dei Mandei (o \u00abCristiani di san Giovanni\u00bb). Tracce della loro esistenza si trovano in documenti risalenti al III secolo.\nNel ricostruire la storia del movimento, Marcello Craveri indica come fondatore in senso proprio dello gnosticismo cristiano Clemente Alessandrino, che nell'anno 190 diede inizio a una serie di lezioni al \"Didaskal\u00e9ion\" o Scuola di Alessandria, fondata da Panteno appositamente per la formazione degli aspiranti cristiani (\"catecumeni\"). Secondo Clemente, il termine \"gnosis\" va interpretato non tanto nel significato di \"conoscenza razionalmente intesa\", ma piuttosto come \"illuminazione della mente data dalla fede\". Egli delinea una sorta di progressivo avanzamento dell'umanit\u00e0, nel cammino verso la conoscenza, per cui, come in passato i Greci si affidavano alla filosofia e gli Ebrei alla legge mosaica, cos\u00ec i Cristiani si affidano alla fede o \"accettazione incondizionata della verit\u00e0 rivelata\" (Craveri, \"L'eresia\", p.\u00a023). La visione di Clemente, ridimensionando il contributo della filosofia su basi razionali, cre\u00f2 i presupposti per il concetto medievale di essa come \"ancella della teologia\".\nLa dottrina gnostica di matrice alessandrina ebbe quindi un ulteriore sviluppo con Origene, discepolo di Clemente e suo successore nella cattedra al \"Didaskal\u00e9ion\", noto anche per le travagliate vicende biografiche, che lo videro addirittura scomunicato, allontanato dal sacerdozio e dalla stessa diocesi di Alessandria e tacciato di eresia. Aperta una nuova scuola a Cesarea, Origene svilupp\u00f2 soprattutto una concezione estremamente originale della Trinit\u00e0, alternativa a quella successivamente dogmatizzata dalla Chiesa romana. La spiegazione di Origene delle tre persone trinitarie le colloca infatti non sullo stesso piano, in orizzontale, bens\u00ec in verticale, come tre aspetti di Dio l'uno discendente dall'altro ed emanati dall'unit\u00e0 primaria: \"un Dio unico [il Padre], che emanava e rendeva visibile il proprio \"l\u00f2gos\", cio\u00e8 il proprio pensiero [Ges\u00f9 Cristo, il Figlio], e tramite questo esercitava il proprio influsso, il proprio spirito santificante\", sintetizza Craveri. Non va dimenticato il tentativo da parte di Origene di tutelare il monoteismo cristiano da suggestioni legate all'idea pagana di \"triadi divine\", quali, ad esempio, la terna Zeus-Poseidone-Ade o ancora la triplice forma di Ecate o le tre Parche o la Triade capitolina.\nVisione gnostica della creazione.\nGran parte delle religioni cristiano-gnostiche teorizzavano che da Dio Primo Eone fossero state generate pi\u00f9 coppie di eoni composte sempre da un eone maschile e uno femminile. Da qui dunque la natura sia maschile che femminile di Dio (Dio inteso come Madre e come Padre assieme). Dio e gli eoni nel loro complesso formavano il Pleroma.\nGli eoni dunque rappresentano le varie emanazioni del Dio primo, noto anche come \"lUno\", la \"Monade\", \"Aion Teleos\" (l\"Eone Perfetto\"), \"Bythos\" (greco per Profondit\u00e0), \"Proarkhe\" (greco per \"Prima dellInizio\"), \"Arkhe\" (greco per \"Inizio\"). Questo primo essere \u00e8 anch'esso un eone e contiene in s\u00e9 un altro essere noto come \"Ennoia\" (greco per Pensiero), o \"Charis\" (greco per Grazia), o \"Sige\" (greco per Silenzio). L'essere perfetto, in seguito, concepisce il secondo ed il terzo eone: il maschio \"Caen\" (greco per Potere) e la femmina \"Akhana\" (Verit\u00e0, Amore).\nNella tradizione gnostica, il nome Sophia \u00e8, assieme a quello di Cristo, attribuito all'ultima emanazione di Dio. Nella maggior parte, se non in tutte le versioni della religione gnostica, Sophia provoca un'instabilit\u00e0 nel Pleroma, contribuendo alla creazione della materia. Il dramma della redenzione di Sophia attraverso Cristo o il \"Logos\" \u00e8 il dramma centrale dell'universo. \nNei codici di Nag Hammadi, Sophia \u00e8 la \"syzygy\" di Ges\u00f9 Cristo (essendo stata coemanata con lui, forma un'unit\u00e0 con Cristo), ed \u00e8 identificata nello Spirito Santo della Trinit\u00e0. Nel testo \"Sull'Origine del Mondo\", Sophia \u00e8 dipinta come Colei che gener\u00f2 senza la sua controparte maschile. In questo modo venne originato il Demiurgo (Satana), ovvero il Dio ebraico \"Yahweh\" (anche noto come \"Yaldabaoth\", \"Samael\", o \"Rex Mundi\" per i Catari). Questa creatura, responsabile della creazione dell'universo materiale, non apparteneva al \"pleroma\" e non sarebbe mai dovuta esistere, poich\u00e9 appunto Sophia la gener\u00f2 senza il suo syzygy Ges\u00f9 Cristo, tentando di aprire una breccia nella barriera tra lei e l'inconoscibile \"Bythos\". Nella creazione del mondo materiale ad opera del Demiurgo, per\u00f2, Sophia riusc\u00ec ad infondere la sua Scintilla Divina (pneuma) nella materia, permeando dunque il creato della sua divinit\u00e0 (divinit\u00e0 dunque presente nel cosmo e quindi in tutte le forme di vita sotto forma di anima), e rovinando i piani del Demiurgo. Riaccendendo la scintilla divina che \u00e8 in lui, infatti, l'uomo si risveglia dagli inganni del Demiurgo e del mondo materiale, e accede alla Verit\u00e0 oltre la realt\u00e0. Cristo giunse sulla terra proprio al fine di risvergliare negli uomini la loro divinit\u00e0 (la Sophia che \u00e8 in loro), indicando all'umanit\u00e0 la via per raggiungere la gnosi ovvero il ritorno al \"pleroma\".\nInoltre Sophia \u00e8 dipinta anche come Colei che distrugger\u00e0 Satana/Yaldabaoth/Yahweh e questo universo di materia con tutti i suoi Cieli. Pi\u00f9 tardi, in \"Sull'Origine del Mondo\", viene detto:\nAnche il Vangelo di Giuda, recentemente scoperto, tradotto e poi acquistato dalla National Geographic Society menziona gli eoni e parla degli insegnamenti di Ges\u00f9 al loro riguardo. In un passo di tale Vangelo, Ges\u00f9 deride i discepoli che pregano l'entit\u00e0 che loro credono essere il vero Dio, ma che \u00e8 in realt\u00e0 il malvagio Demiurgo.\nGli gnostici ofiti, o naaseni, veneravano il serpente perch\u00e9, come narrato nel \"Genesi\" (3,1), era stato mandato da Sophia (o era lei stessa nelle sue sembianze) per indurre gli uomini a nutrirsi del frutto della conoscenza, al fine di infondere in loro la gnosis di cui avevano bisogno per svegliarsi dagli inganni del malvagio Demiurgo ed evolversi a Dio.\nFonti.\nSono pervenuti un certo numero di testi di gnosticismo cristiano. Fra questi di grande rilevanza fu il ritrovamento nel 1945 a Nag Hammadi, in Egitto, di una \"biblioteca\" gnostica in buone condizioni, composta di tredici codici, a loro volta comprendenti cinquantatr\u00e9 testi in traduzione copta, in precedenza sconosciuti; a essi si \u00e8 poi aggiunto il Vangelo di Giuda negli anni ottanta. \nInoltre diversi Padri della Chiesa hanno descritto le dottrine dello gnosticismo cristiano con l'intento di criticarle e confutarle, come ad esempio lo scritto \"Adversus haereses\" (\"Contro gli eretici\") di Ireneo di Lione. Tenendo presente che si tratta ovviamente di avversari e di testi polemici, \u00e8 possibile tuttavia ricavare ulteriori informazioni sulle credenze dello gnosticismo.\nLo gnosticismo attuale.\nLo gnosticismo \u00e8 ancora oggi considerato un'eresia dalla Chiesa. Papa Francesco ha descritto ad esempio lo gnosticismo attuale all'inizio del secondo capitolo dell'esortazione apostolica \"Gaudete et exsultate\"."}
{"id": "539561", "revid": "287204", "url": "https://it.wikipedia.org/wiki?curid=539561", "title": "Skonto Football Club", "text": "Lo Skonto Football Club, meglio noto come Skonto FC e a livello internazionale come Skonto Riga, \u00e8 stata una societ\u00e0 calcistica lettone con sede nella citt\u00e0 di Riga.\n\u00c8 tuttora il principale club per numero di trofei nazionali e ha da sempre fornito la maggior parte dei giocatori della nazionale lettone.\nUn tentativo di rifondare a pieno titolo il club fu attuato dall\u2019\"RTU-Skonto Akademy\", ma fall\u00ec nel 2018.\nStoria.\nFondato nel 1991 sulle ceneri del \"Forum-Skonto\", lo Skonto Riga ha vinto per ben 14 volte consecutive la Virsl\u012bga, dal 1991 al 2004, prima squadra (e fino al 2016 unica) nel mondo per vittorie di fila in un campionato nazionale, imponendosi in alcune annate anche con pi\u00f9 di 20 punti sulla seconda classificata. Soltanto nel 2001 la corsa al titolo fu combattuta, quando il Ventspils perse il primato a favore dello Skonto a poche giornate dal termine. Nello stesso periodo vinse per sette volte la Latvijas kauss, la coppa nazionale lettone.\nOltre ai titoli, lo Skonto mantenne saldamente anche la continuit\u00e0 di risultati: tra il 1992 e il 1997 in sei stagioni lo Skonto Riga ha perso solo 4 incontri tenendo una serie di imbattibilit\u00e0 che dur\u00f2 due annate consecutive tra il 1994 e il 1995. Nella stagione 1998, la squadra batt\u00e9 l'FK Valmiera per 15-2 segnando il record di reti in una partita del campionato lettone.\nLe vittorie a livello nazionale permisero una costante partecipazione alle coppe europee: per 16 stagioni consecutive (dal 1992-93 al 2007-08) lo Skonto si qualific\u00f2 a una tra Champions League e Coppa UEFA. Solitamente l'eliminazione avveniva raggiunto il secondo turno, solo nella Champions League 1999-2000 lo Skonto avanz\u00f2 fino al terzo turno, dove venne eliminato dal Chelsea. \nNel 2005 fin\u00ec secondo dietro al Metalurgs Liep\u0101ja e nelle stagioni successive fu sopravanzato anche dal Ventspils, continuando tuttavia a segnare record: in 18 stagioni (fino al 2009) perse solo 46 partite su 452 incontri di campionato, con una media di poco inferiore ad una sconfitta ogni 10 partite.\nNel 2010 torn\u00f2 a vincere il campionato, per la 15\u00aa volta. In seguito arriv\u00f2 quattro volte al secondo posto, dal 2012, anno in cui ha vinto l'ottava coppa di Lettonia, al 2015. Il club ha conquistato anche due Coppe di Lega, nel 2014 e nel 2015.\nPer 24 anni (dal 1992, anno di istituzione della Virsl\u012bga, al 2015) lo Skonto \u00e8 stata l'unica squadra ad aver partecipato a tutte le edizioni del massimo campionato lettone. La serie si interrompe prima della stagione 2016, quando lo Skonto non ottiene la licenza per partecipare la Virsliga e deve iscriversi alla 1. L\u012bga. Il club, pure penalizzato di 8 punti, disputa un campionato anonimo che conclude all'ottavo posto. A fine stagione il club fallisce definitivamente e si scioglie, mentre il settore giovanile confluisce nella squadra \"RTU Futbola Centrs\", che nel 2017 partecipa in 1. L\u012bga col nome di RTU/Skonto Academy.\nStatistiche e record.\nStatistiche nelle competizioni UEFA.\nTabella aggiornata alla fine della stagione 2015-2016.\nOrganico.\nRosa 2012.\n \nRosa 2011.\n \n "}
{"id": "539562", "revid": "34392", "url": "https://it.wikipedia.org/wiki?curid=539562", "title": "Jaime Sommers", "text": ""}
{"id": "539568", "revid": "767487", "url": "https://it.wikipedia.org/wiki?curid=539568", "title": "Money (romanzo Martin Amis)", "text": "Money (\"Money: A Suicide Note\") \u00e8 un romanzo di Martin Amis del 1984. Il TIME ha incluso questo libro nell'elenco dei 100 migliori romanzi di lingua inglese dal 1923 al 2005.\nTrama.\n\"Money\" racconta la storia, narrata in prima persona, di John Self, un regista pubblicitario di Londra, che viene invitato a New York da Fielding Goodney, un produttore cinematografico, per girare il suo primo film. Self \u00e8 l'archetipo del rozzo edonista: \u00e8 spesso ubriaco, ha una passione per la pornografia e le prostitute, mangia troppo e, soprattutto, spende troppo, incoraggiato in questo da Goodney.\nGli attori del film, che Self originariamente intitola \"Good Money\", ma che in seguito vuole rinominare \"Bad Money\", hanno tutti varie pulsioni emotive che si scontrano, oltre che tra di esse, con i ruoli che si chiede loro di recitare (i personaggi principali erano gi\u00e0 stati scelti da Goodney). Per esempio Lorne Guyland (notare la somiglianza del nome con Long Island), il \"duro\" ormai avanti con gli anni, deve recitare una scena in cui viene picchiato; alla materna attrice Caduta Massi (anche qui il nome non \u00e8 casuale), che vive delle insicurezze riguardo al suo corpo, viene chiesta una scena di sesso con Lorne, che lei detesta; al severo e religioso Spunk Davis (\"spunk\" in inglese \u00e8 un termine volgare per sperma) viene chiesto di recitare la parte di uno spacciatore."}
{"id": "539572", "revid": "599013", "url": "https://it.wikipedia.org/wiki?curid=539572", "title": "Mux", "text": ""}
{"id": "539573", "revid": "31886", "url": "https://it.wikipedia.org/wiki?curid=539573", "title": "Subotica", "text": "Subotica (in serbo \"\u0421\u0443\u0431\u043e\u0442\u0438\u0446\u0430\"; in ungherese \"Szabadka\"; in tedesco \"Maria-Theresiopel\" o \"Theresiopel\"; in rumeno \"Subotica\" o \"Suboti\u0163a\"; in italiano storico \"Maria Teresiopoli\"o \"Sub\u00f3tizza\") \u00e8 una citt\u00e0 e una municipalit\u00e0 della Serbia settentrionale, nella provincia autonoma della Voivodina.\nGeografia fisica.\nSi trova nel Bacino Pannoniano a 46.07 \u00b0 Nord, 19.68 \u00b0 Est, a circa 10\u00a0km dal confine con l'Ungheria, la posizione la rende la citt\u00e0 pi\u00f9 settentrionale della Serbia. Si trova nelle vicinanze del lago Pali\u0107. \n\u00c8 la seconda citt\u00e0 per dimensioni della Voivodina dopo il capoluogo Novi Sad, con 148.401 abitanti (secondo il censimento del 2002). La citt\u00e0 \u00e8 il centro amministrativo del distretto della Ba\u010dka Settentrionale.\nUna citt\u00e0 con tanti nomi.\nNel corso della storia sono state utilizzate almeno due centinaia di diverse forme nominali per indicare la citt\u00e0 di Subotica. Questo \u00e8 dovuto al fatto che Subotica ha accolto fin dai tempi del Medioevo diversi popoli. Essi hanno scritto della citt\u00e0 utilizzando le loro lingue, le quali, per la maggior parte, non hanno fissato la loro grafia definitiva fino all'era moderna.\nLa prima forma conosciuta del nome della citt\u00e0 \u00e8 \"Zabadka\", riportata nel 1391. Questa \u00e8 una variante dell'attuale versione ungherese del nome della citt\u00e0, \"Szabadka\".\nTuttavia nella moderna grafia ungherese ora utilizzata essa appare relativamente tardi, solo nel 1679. Il nome ungherese della citt\u00e0 deriva dall'aggettivo \"szabad\", che significa \"libero\", e dal suffisso \"-ka\", un diminutivo affettuoso. Il primo riferimento nominale a Subotica indicava quindi qualcosa come \"piccolo\" o \"caro\", \"libero luogo\".\nIl nome attuale \"Subotica\" deriva invece dalla parola serba e croata utilizzata per indicare il \"Sabato\" o \"Sabbath\" e apparve per la prima volta nel 1653. Il sabato in serbo e in croato viene infatti indicato con la parola \"subota\", pertanto il sostantivo \"Subotica\" significa \"un piccolo Sabato\".\nLa citt\u00e0 venne ribattezzata nel 1740 da Maria Teresa d'Austria, Arciduchessa d'Austria e Regina di Boemia e Ungheria. Subotica venne ufficialmente chiamata \"Szent-Maria\" (\"Santa Maria\") nel 1743, ma venne di nuovo rinominata nel 1779, proprio in onore di Maria Teresa, \"Maria-Theresiapolis\". Questi due nomi ufficiali venivano poi scritti in numerosi modi (il pi\u00f9 comune il tedesco \"Maria-Theresiopel\"), e vennero usati in lingue diverse. Questa denominazione venne abbandonata definitivamente nel 1811 (con anche i Tedeschi del Danubio, i \"Donauschwaben\", che si riferivano alla citt\u00e0 utilizzando il nome serbo di \"Subotica\", pronunciandolo \"Suboditsa\").\nStoria.\nIl Medioevo e la lotta con l'Impero Ottomano.\nSubotica divenne probabilmente un insediamento di rilievo quando le popolazioni dei villaggi vicini distrutti si riversarono nella zona durante le invasioni tatare del 1241-1242. Quando \"Zabadka\" venne per la prima volta menzionata nel 1391, essa era una piccola citt\u00e0 nella parte centrale del Regno medievale d'Ungheria. In seguito la citt\u00e0 venne governata dagli Hunyadi, una delle famiglie aristocratiche pi\u00f9 influenti dell'intera Europa centrale.\nRe Mattia Corvino d'Ungheria affid\u00f2 la citt\u00e0 a uno dei suoi parenti, J\u00e1nos Pongr\u00e1c Dengelegi, che, temendo un'invasione ottomana, fortific\u00f2 il castello di Subotica, costruendo una fortezza nel 1470.\nAlcuni decenni dopo (dopo la battaglia di Moh\u00e1cs del 1526) il Regno medievale di Ungheria collass\u00f2 e Subotica divenne gradualmente una citt\u00e0 di confine, molto vicina ai territori dell'Impero Ottomano. La maggior parte della popolazione ungherese fugg\u00ec verso nord, verso l'Ungheria interna. La fuga coinvolse anche B\u00e1lint T\u00f6r\u00f6k, il nobile locale che aveva guidato la citt\u00e0.\nNella situazione estremamente confusa sul piano militare e politico che segu\u00ec la battaglia di Moh\u00e1cs, Subotica divenne una citt\u00e0 controllata dalle truppe mercenarie serbe reclutate nel Banato. Questi soldati erano al servizio del generale transilvano Giovanni I Z\u00e1polya, che in seguito divenne un re ungherese.\nIl comandante di queste truppe, Jovan Nenad il Nero, si autoproclam\u00f2 \"tsar\" e fond\u00f2 un effimero stato indipendente con capitale proprio nella citt\u00e0 di Subotica. Lo stato comprendeva l'intera Ba\u010dka, il Banato settentrionale e una piccola parte dello Srem. Quando B\u00e1lint T\u00f6r\u00f6k ritorn\u00f2 in citt\u00e0 e riconquist\u00f2 Subotica, lo tsar Jovan Nenad spost\u00f2 la sua capitale a Seghedino. Alcuni mesi dopo, nell'estate del 1527, l'autoproclamato imperatore venne assassinato e il suo stato collass\u00f2.\nI Turchi controllarono la citt\u00e0 dal 1542 al 1686. Alla fine di questo lungo periodo, durato 150 anni, non rimase molto della vecchia citt\u00e0 di \"Zabadka\". Poich\u00e9 gran parte della popolazione di Subotica era scappata verso nord, gli Ottomani incoraggiarono l'insediamento nella zona di diversi coloni provenienti dai Balcani. I nuovi abitanti erano soprattutto Serbi ortodossi.\nEssi si dedicarono alla coltivazione della terra attorno a Subotica, estremamente fertile. Nel 1687 la regione venne colonizzata da Dalmati cattolici (oggi chiamati Bunjevci).\nGuerre per l'indipendenza e rivoluzioni.\nDopo la decisiva battaglia contro i turchi a Senta (Zenta) guidata dal principe Eugenio di Savoia l'11 settembre 1697, Subotica divenne parte del confine militare della zona Tibisco-Maros istituito dagli Asburgo. Nello stesso tempo scoppiarono le rivolte di Francesco II R\u00e1k\u00f3czi, conosciute con il nome di Guerra di Koruc. Nella regione di Subotica, R\u00e1k\u00f3czi si un\u00ec alla battaglia contro la \"Milizia Nazionale R\u00e0c\". \"R\u00e1c\" \u00e8 un termine ungherese che indica le popolazioni slave meridionali (principalmente Serbi e Bunjevci), spesso conosciute come \"r\u00e1cok\" in Ungheria. In un periodo successivo \"r\u00e1cok\" and\u00f2 a definire soprattutto i Serbi di religione ortodossa.\nLe famiglie militari serbe godettero di diversi privilegi per i loro servizi alla monarchia asburgica. Subotica si trasform\u00f2 gradualmente da una citt\u00e0 militare di difesa a una citt\u00e0 commerciale, con la sua prima carta civile nel 1743. Venendo meno l'importante ruolo difensivo della citt\u00e0, i Serbi, apprezzati guerrieri, persero gran parte dei loro privilegi. La maggior parte di loro lasciarono per protesta la citt\u00e0 e formarono un nuovo insediamento giusto fuori Subotica nel XVIII secolo in Aleksandrovo.\n\u00c8 forse per enfatizzare la nuova serenit\u00e0 civica che regnava a Subotica che venne scelto il nuovo pio nome della citt\u00e0, Santa Maria. Alcuni decenni dopo, nel 1779, l'imperatrice Maria Teresa d'Austria, modific\u00f2 il ruolo della citt\u00e0, proclamandola una libera citt\u00e0 reale. I cittadini, entusiasti, rinominarono Subotica \"Maria-Theresiopolis\".\nQuesto nuovo status dette un grande slancio demografico ed economico: nel XIX secolo essa raddoppi\u00f2 la propria popolazione e divenne una citt\u00e0 d'immigrazione per le altre zone dell'Impero Asburgico. Questo comport\u00f2 delle modifiche nella composizione etnica della citt\u00e0: ai Bunjevci, che erano ancora la maggioranza, si aggiunsero un numero sempre pi\u00f9 numeroso di Ungheresi e di Ebrei. Questo processo non venne interrotto nemmeno dallo scoppio della Rivoluzione ungherese del 1848/49.\n\u00c8 significativo il fatto che, nonostante le diverse origini etniche, i cittadini di Subotica (principalmente Bunjevci e Ungheresi) si unirono per difendere Subotica nella battaglia a Kaponya, il 5 marzo 1849. Essi respinsero l'avanzata delle truppe serbe da Sombor verso Seghedino. Il primo giornale della citt\u00e0 era inoltre un risultato dello spirito rivoluzionario degli anni 1848 e 1849. Venne chiamato infatti \"Honunk \u00e1llapota\" (\"Stato della Nostra Patria\") e venne pubblicato in ungherese dalla locale stamperia di K\u00e1roly Bitterman.\nA seguito della repressione della rivoluzione Ungherese, l'Ungheria venne amministrata dal barone Alexander von Bach dal 1849 al 1860. Durante questo periodo, Subotica, assieme all'intera regione di Ba\u010dka, venne separata dall'Ungheria per volont\u00e0 degli Asburgo per formare una provincia autonoma austriaca, chiamata Voivodina di Serbia e Tami\u0161 Banato. Il centro amministrativo di questa nuova provincia non era per\u00f2 Subotica, ma Timi\u0219oara.\nDall'Et\u00e0 dell'oro ai giorni nostri.\nAlla costituzione della doppia monarchia d'Austria-Ungheria del 1867, fece seguito il periodo che viene spesso definito l'\"Et\u00e0 dell'Oro di Subotica\". In citt\u00e0 era gi\u00e0 stato costruito un importante teatro nel 1853 e molte scuole e istituti vennero aperti dopo il 1867. Nel 1869 la ferrovia connett\u00e9 la citt\u00e0 al mondo; nel 1896 venne costruita la prima centrale elettrica che fece da volano a una crescita ancora pi\u00f9 rapida dell'economia della zona. Il centro di Subotica venne decorato con lo stile architettonico dell'Europa centrale di fine secolo.\nSubotica appartenne all'Austria-Ungheria fino alla conclusione della prima guerra mondiale, quando divenne parte del Regno dei Serbi, dei Croati e degli Sloveni. Separata dai legami culturali ed economici che storicamente intratteneva con l'Europa centrale, Subotica divenne una citt\u00e0 di confine nella nuova Jugoslavia, e non godette di quella crescita economica propria del periodo pre-bellico.\nNel 1941 la Jugoslavia venne invasa della truppe dell'Asse, e la Serbia settentrionale, inclusa Subotica, venne annessa all'Ungheria.\nDurante la seconda guerra mondiale, il periodo che viene chiamato Horthy (1941-1944), dal nome dell'ammiraglio che guidava l'Ungheria alleata dei Nazisti, ebbe conseguenze catastrofiche per Subotica, che perse 7.000 cittadini. Durante la guerra le truppe occupanti uccisero numerosi civili e almeno 4\u00a0000 Ebrei di Subotica vennero deportati, mentre vennero uccisi anche molti comunisti. I cittadini di -Subotica di ogni nazionalit\u00e0 (Ungheresi, Serbi, Bunjevci, Croati, Ebrei e altri) combatterono assieme nella Resistenza partigiana contro le truppe dell'Asse. La maggior parte dei capi del movimento di Resistenza a Subotica, incluso il segretario del Partito Comunista, erano Ungheresi o Ebrei di lingua ungherese. Nel 1944, gli occupanti lasciarono la citt\u00e0, che divenne parte della nuova Jugoslavia socialista. Dopo la guerra ci furono diverse esecuzioni per chi aveva collaborato con i Nazisti nonch\u00e9 omicidi per vendette personali, finch\u00e9, terminato il periodo transitorio, venne ristabilito l'ordine nel nuovo Paese che si stava costruendo.\nNel periodo post-bellico Subotica conobbe comunque un periodo di ammodernamento. Durante gli anni novanta, caratterizzati dalle guerre jugoslave e la guerra del Kosovo, un numero considerevole di rifugiati Serbi provenienti dalla Croazia, dalla Bosnia ed Erzegovina e dal Kosovo si stabilirono a Subotica, mentre alcuni Ungheresi e Croati decisero di lasciare la citt\u00e0 per la crisi economica in cui era sprofondata la Serbia e per la politica condotta da Slobodan Milo\u0161evi\u0107 (anche diversi Serbi decisero di lasciare la citt\u00e0 e il Paese per le stesse ragioni).\nMunicipalit\u00e0.\nLa municipalit\u00e0 di Subotica comprende la citt\u00e0 capoluogo, la citt\u00e0 di Pali\u0107 (ungherese: Palicsf\u00fcrd\u0151) e 17 villaggi. Essi sono:\nSociet\u00e0.\nEvoluzione demografica.\nGruppi etnici: Subotica \u00e8 una citt\u00e0 e una municipalit\u00e0 multietnica.\nLa popolazione della municipalit\u00e0 di Subotica \u00e8 composta, secondo i dati del censimento del 2002, da:\nLa popolazione della citt\u00e0 di Subotica \u00e8 composta, secondo il censimento del 2002, da:\nLingue parlate nella municipalit\u00e0 di Subotica (secondo il censimento del 2002):\nLa lingua dei bunjevci (\"bunjeva\u010dki jezik\") \u00e8 parlata anche a Subotica, ma non \u00e8 stata considerata separatamente nel censimento del 2002 effettuato dall'Ufficio Statistico della Serbia. I parlanti di questa lingua sono stati indicati nella categoria \u201caltre lingue\u201d (PDF). Alcuni bunjevci hanno dichiarato come lingua materna il serbo o il croato. Tuttavia la lingua dei bunjevci sar\u00e0 considerata separatamente nei futuri censimenti, poich\u00e9 essi hanno espresso la volont\u00e0 di conservare e salvaguardare la loro lingua. Hanno inoltre manifestato il desiderio di poter studiare nella scuola pubblica la loro lingua e lo Stato serbo probabilmente fornir\u00e0 questo servizio.\nLa citt\u00e0 rappresenta il centro politico e culturale per gli ungheresi, i bunjevci e i croati della Voivodina. Inoltre la maggior parte di coloro che nella Voivodina si dichiarano tuttora iugoslavi, probabilmente perch\u00e9 parte di una famiglia \"mista\" o per convinzioni politiche e personali, risiedono a Subotica.\nLuoghi a maggioranza ungherese (relativa o assoluta) sono: Subotica (ungherese: Szabadka), Pali\u0107 (Palicsf\u00fcrd\u0151), Hajdukovo (Hajd\u00faj\u00e1r\u00e1s), Ba\u010dki Vinogradi (B\u00e1cssz\u0151l\u0151s), \u0160upljak (Als\u00f3ludas), \u010cantavir (Csantav\u00e9r), Ba\u010dko Du\u0161anovo (Zenta\u00f6rs) e Kelebija (Als\u00f3kelebia).\nLuoghi a maggioranza serba (relativa o assoluta): Bajmok, Vi\u0161njevac, Novi \u017dednik e Mi\u0161i\u0107evo.\nLuoghi popolati a maggioranza dai Bunjevci e da Croati: Mala Bosna, \u0110ur\u0111in, Donji Tavankut, Gornji Tavankut, Bikovo, Stari \u017dednik e Ljutovo.\nBajmok (ungherese: Bajmok), Vi\u0161njevac (ungherese: Meggyes) e Stari \u017dednik (ungherese: Nagyf\u00e9ny) sono popolati da pi\u00f9 del 20% da Ungheresi, come del resto nei luoghi abitati in maggioranza da Ungheresi sono presenti significative percentuali di Serbi, Croati e Bunjevci.\nReligione.\nReligioni nella municipalit\u00e0 di Subotica (secondo il censimento del 2002):\nSubotica \u00e8 il centro della diocesi cattolica di Subotica, corrispondente alla regione della Ba\u010dka che appartiene alla Serbia. L'area compresa nei dintorni di Subotica presenta la pi\u00f9 alta presenza di cattolici dell'intera Serbia, circa il 70% dell'intera popolazione. Le lingue utilizzate nella liturgia sono principalmente l'ungherese e il croato. In citt\u00e0 ci sono otto parrocchie cattoliche, un centro spirituale francescano (sono presenti sia frati che suore francescane), una comunit\u00e0 dell'ordine domenicano e due congregazioni di sorelle agostiniane. La diocesi di Subotica ha l'unico istituto d'istruzione superiore cattolico (Paulinum) di Serbia.\nDopo la comunit\u00e0 cattolica, molto importanti sono anche le altre confessioni cristiane: la Chiesa ortodossa serba \u00e8 presente con due importanti chiese, mentre i Protestanti hanno costruito due edifici di culto, uno luterano e l'altro calvinista.\nLa comunit\u00e0 ebrea di Subotica \u00e8 la terza della Serbia, dopo quelle di Belgrado e Novi Sad. Le stupefacenti proporzioni e la bellezza della sinagoga di Subotica nello stile \"art nouveau\" ungherese rappresentano l'eredit\u00e0 di una comunit\u00e0 che un tempo contava 6.000 membri. Oggi, meno di 200 persone di origine ebraica rimangono a Subotica.\nArte e monumenti.\nCitt\u00e0 unica in Serbia, Subotica presenta la gran parte dei propri edifici nello stile dell\u2019\"art nouveau\".\nIn particolare il municipio (costruito nel 1908-1910) e la sinagoga (1902) sono di notevole pregio. Sono stati costruiti dagli architetti ungheresi, Marcell Komor e Dezs\u0151 Jakab di Budapest. Un altro esempio eccezionale di art nouveau \u00e8 l'attuale edificio di convegni e incontri artistici, che venne costruito nel 1904 da Ferenc J. Raichle.\nGli edifici religiosi cittadini pi\u00f9 rilevanti sono: la cattedrale cattolica di Santa Teresa d'\u00c1vila del 1797, il monastero francescano del 1723, la chiesa ortodossa del XVIII secolo, la sinagoga, e la chiesa ortodossa in Aleksandrovo, entrambe del XVII secolo.\nIstruzione.\nSubotica \u00e8 una nota citt\u00e0 universitaria e vanta diverse prestigiose facolt\u00e0, nonch\u00e9 importanti istituti di istruzione.\nQuotidiani e periodici.\nQuotidiani e periodici pubblicati a Subotica:\nAmministrazione.\nGemellaggi.\nSubotica \u00e8 gemellata con le seguenti citt\u00e0:\nSport.\nCalcio.\nLa squadra principale della citt\u00e0 \u00e8 lo Spartak Zlatibor Voda.\nPallacanestro.\nLa squadra principale della citt\u00e0 \u00e8 il KK Spartak Subotica."}
{"id": "539575", "revid": "1543377", "url": "https://it.wikipedia.org/wiki?curid=539575", "title": "Futbola klubs Liep\u0101jas Metalurgs", "text": "Il Metalurgs Liep\u0101ja (ufficialmente \"Futbola klubs Liep\u0101jas Metalurgs\") \u00e8 stata una societ\u00e0 calcistica lettone di Liep\u0101ja. Il nome indica in genere la squadra di calcio, sebbene possa riferirsi anche all'HK Liep\u0101jas Metalurgs, squadra di hockey di Liep\u0101ja. La societ\u00e0 \u00e8 stata sciolta al termine della Virsl\u012bga 2013, la prima divisione del campionato nazionale in cui militava, a causa della bancarotta del suo unico sponsor, la societ\u00e0 metallurgica \"Liep\u0101jas Metalurgs\".\n\u00c8 stato l'erede del \"Sarkanais Metalurgs\", una delle squadre pi\u00f9 titolate del campionato regionale sovietico lettone, nonch\u00e9 seconda squadra lettone (dopo il Daugava Riga) a partecipare ai campionati sovietici col nome di \"Zvejnieks Liepaja\".\nNel 2005 \u00e8 stata la prima squadra di calcio lettone diversa dallo Skonto Riga ad aggiudicarsi il campionato nazionale. Inoltre \u00e8 arrivata quattro volte seconda nella Coppa di Lettonia.\nStoria.\nGli inizi.\nCon l'arrivo dei sovietici tutte le squadre lettoni furono sciolte: tra questa anche l'Olimpija Liep\u0101ja, una delle pi\u00f9 titolate squadre lettoni; parte dei giocatori e dei tecnici furono coinvolti nella creazione del Daugava Liep\u0101ja. Tale formazione al primo campionato arriv\u00f2 subito seconda, per poi vincere il titolo nel 1946 e nel 1947, conquistando contemporaneamente anche la coppa nazionale.\nSarkanais Metalurgs.\nNel 1949 la societ\u00e0 si un\u00ec con la \"Dinamo Liep\u0101ja\" (squadra che pur non partecipando alla massima serie lettone era riuscita a vincere la coppa nazionale nel 1948) dando vita al Sarkanais Metalurgs: tale formazione risult\u00f2 essere la pi\u00f9 forte squadra lettone degli anni '50, vincendo quasi tutti i titoli del campionato oltre a tre coppe lettoni consecutive. Tali successi portarono a creare una sorta di unione tra il Daugava Riga e il Sarkanais Metalurgs fin dal 1954: il Daugava Riga partecipava ai campionati nazionali sovietici (unica squadra lettone), mentre il Sarkanais Metalurgs ne era praticamente la squadra riserve, partecipando (con successo) al campionato regionale lettone.\nNei campionati nazionali.\nNel 1960 fu finalmente concesso alla squadra di partecipare ai campionati nazionali: il club fu rinominato Krasny Metallurg Liep\u0101ja e partecip\u00f2 alla Classe B, all'epoca secondo livello del calcio sovietico. L'anno seguente la squadra fu rinominata SelMash Liep\u0101ja e fin\u00ec ultima in Classe B. L'anno seguente ci fu un nuovo cambi di denominazione, divenendo Zvejnieks Liep\u0101ja; con questo nome partecip\u00f2 ai campionati nazionali sovietici, militando sempre tra il secondo e il terzo livello, fino al 1989, anno in cui retrocesse nella quarta divisione.\nL'anno successivo cambi\u00f2 nome in Olimpija Liep\u0101ja, omaggio alla vecchia squadra lettone: con questo nome partecip\u00f2 al suo ultimo campionato nazionale sovietico.\nPrimi anni dopo l'indipendenza.\nNel 1991 smise di partecipare ai campionati nazionali, passando a quello lettone, dove fin\u00ec terzo. Al primo anno post indipendenza nel 1992 fin\u00ec sesta, mentre nel successivo settima: fu l'ultimo campionato col nome di Olimpija Liep\u0101ja; nell'anno successivo partecip\u00f2 come FK Liep\u0101ja, retrocedendo per la prima volta.\nLa squadra per\u00f2 partecip\u00f2 nuovamente alla Virsl\u012bga grazie all'acquisizione del titolo del DAG Riga: il nome dato al club fu quello di DAG Liep\u0101ja; l'anno successivo (1996) cambi\u00f2 nuovamente nome in Baltika Liep\u0101ja.\nLiep\u0101jas Metalurgs.\nSolo nel 1997, grazie alla sponsorizzazione della locale azienda metallurgica, il club trov\u00f2 la stabilit\u00e0 economica: il club pass\u00f2 all'attuale denominazione di Liep\u0101jas Metalurgs e si posizion\u00f2 stabilmente ai vertici del campionato lettone.\nFu proprio il Liep\u0101jas Metalurgs a spezzare il dominio incontrastato dello Skonto Riga, campione lettone per 13 anni di fila, vincendo il titolo nel 2005. Complessivamente dopo l'indipendenza ha vinto due campionati e una coppa nazionali, oltre ad una Baltic League.\nScioglimento.\nNel novembre 2013 il proprietario della societ\u00e0 metallurgica \"Liep\u0101jas Metalurgs\", unico sponsor della societ\u00e0 calcistica, ha dichiarato la bancarotta. Di conseguenza, il Futbola klubs Liep\u0101jas Metalurgs \u00e8 stato sciolto e cancellato dai registri all'inizio del 2014.\nStatistiche e record.\nStatistiche nelle competizioni UEFA.\nTabella aggiornata alla fine della stagione 2019-2020.\nStruttura.\nIl Metalurgs ha giocato nello Stadio Daugava di Liepaja (5.100 posti)."}
{"id": "539577", "revid": "339392", "url": "https://it.wikipedia.org/wiki?curid=539577", "title": "Metalurgs Liep\u0101jas", "text": ""}
{"id": "539578", "revid": "287204", "url": "https://it.wikipedia.org/wiki?curid=539578", "title": "Rohrbach", "text": ""}
{"id": "539579", "revid": "228587", "url": "https://it.wikipedia.org/wiki?curid=539579", "title": "Disciplina", "text": ""}
{"id": "539592", "revid": "110157", "url": "https://it.wikipedia.org/wiki?curid=539592", "title": "Rohrbach (Svizzera)", "text": "Rohrbach (toponimo tedesco) \u00e8 un comune svizzero di 1\u00a0469 abitanti del Canton Berna, nella regione dell'Emmental-Alta Argovia (circondario dell'Alta Argovia).\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nInfrastrutture e trasporti.\nRohrbach \u00e8 servito dall'omonima stazione sulla ferrovia Langenthal-Huttwil.\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune."}
{"id": "539595", "revid": "26891", "url": "https://it.wikipedia.org/wiki?curid=539595", "title": "Douglas B-18", "text": ""}
{"id": "539597", "revid": "4106", "url": "https://it.wikipedia.org/wiki?curid=539597", "title": "Rohrbach bei Huttwil", "text": ""}
{"id": "539599", "revid": "26891", "url": "https://it.wikipedia.org/wiki?curid=539599", "title": "Martin Mauler", "text": ""}
{"id": "539600", "revid": "339392", "url": "https://it.wikipedia.org/wiki?curid=539600", "title": "FK Liep\u0101jas Metalurgs", "text": ""}
{"id": "539601", "revid": "339392", "url": "https://it.wikipedia.org/wiki?curid=539601", "title": "FHK Liep\u0101jas Metalurgs", "text": ""}
{"id": "539602", "revid": "599013", "url": "https://it.wikipedia.org/wiki?curid=539602", "title": "Sva", "text": ""}
{"id": "539604", "revid": "3535", "url": "https://it.wikipedia.org/wiki?curid=539604", "title": "Difesa Olandese", "text": ""}
{"id": "539605", "revid": "3535", "url": "https://it.wikipedia.org/wiki?curid=539605", "title": "Partita di Pedone di Donna", "text": ""}
{"id": "539606", "revid": "339392", "url": "https://it.wikipedia.org/wiki?curid=539606", "title": "FHK Liepajas Metalurgs", "text": ""}
{"id": "539607", "revid": "339392", "url": "https://it.wikipedia.org/wiki?curid=539607", "title": "Liepaja Metalurgs", "text": ""}
{"id": "539608", "revid": "3535", "url": "https://it.wikipedia.org/wiki?curid=539608", "title": "Difesa Siciliana", "text": ""}
{"id": "539609", "revid": "3535", "url": "https://it.wikipedia.org/wiki?curid=539609", "title": "Partita Scozzese", "text": ""}
{"id": "539610", "revid": "339392", "url": "https://it.wikipedia.org/wiki?curid=539610", "title": "FK Metalurgs Liepaja", "text": ""}
{"id": "539611", "revid": "110157", "url": "https://it.wikipedia.org/wiki?curid=539611", "title": "Reisiswil", "text": "Reisiswil (toponimo tedesco) \u00e8 un comune svizzero di 177 abitanti del Canton Berna, nella regione dell'Emmental-Alta Argovia (circondario dell'Alta Argovia).\nStoria.\nIl comune di Reisiswil \u00e8 stato istituito nel 1815 per scorporo dal comune di Melchnau.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune."}
{"id": "539612", "revid": "24823", "url": "https://it.wikipedia.org/wiki?curid=539612", "title": "Difesa Siciliana, Variante Sveshnikov", "text": ""}
{"id": "539614", "revid": "3535", "url": "https://it.wikipedia.org/wiki?curid=539614", "title": "Difesa Scandinava", "text": ""}
{"id": "539615", "revid": "339392", "url": "https://it.wikipedia.org/wiki?curid=539615", "title": "Liep\u0101jas Metalurgs", "text": ""}
{"id": "539616", "revid": "24823", "url": "https://it.wikipedia.org/wiki?curid=539616", "title": "Partita dei 3 Cavalli", "text": ""}
{"id": "539617", "revid": "767487", "url": "https://it.wikipedia.org/wiki?curid=539617", "title": "King Buzzo (EP)", "text": "King Buzzo \u00e8 un EP dei Melvins, pi\u00f9 precisamente del cantante e chitarrista della band Buzz Osborne, pubblicato dalla Boner Records nel 1992.\nIl disco.\nPer la realizzazione di questo EP Buzz Osborne si \u00e8 avvalso della collaborazione di Dave Grohl (Nirvana, Foo Fighters), accreditato sul disco come Dale Nixon, pseudonimo gi\u00e0 utilizzato da Greg Ginn sull'album dei Black Flag \"My War\". Osborne non suona nel pezzo \"Skeeter\", che null'altro \u00e8 se non un remix del pezzo \"Just Another Story About Skeeter Thompson\", che Dave Grohl aveva registrato il 23 dicembre 1990 insieme ad altri cinque pezzi, che formeranno la tracklist dell'album solista dello stesso Grohl, Pocketwatch, pubblicato sotto lo pseudonimo di Late!. Skeeter Thompson era il bassista della vecchia band di Grohl, gli Scream."}
{"id": "539618", "revid": "3535", "url": "https://it.wikipedia.org/wiki?curid=539618", "title": "Difesa Ungherese", "text": ""}
{"id": "539619", "revid": "3535", "url": "https://it.wikipedia.org/wiki?curid=539619", "title": "Partita Viennese", "text": ""}
{"id": "539620", "revid": "3535", "url": "https://it.wikipedia.org/wiki?curid=539620", "title": "Gambetto Lettone", "text": ""}
{"id": "539621", "revid": "3535", "url": "https://it.wikipedia.org/wiki?curid=539621", "title": "Partita Italiana", "text": ""}
{"id": "539622", "revid": "3535", "url": "https://it.wikipedia.org/wiki?curid=539622", "title": "Difesa Ippopotamo", "text": ""}
{"id": "539623", "revid": "3535", "url": "https://it.wikipedia.org/wiki?curid=539623", "title": "Partita Inglese", "text": ""}
{"id": "539624", "revid": "1944177", "url": "https://it.wikipedia.org/wiki?curid=539624", "title": "Moschea di Roma", "text": "La Grande Moschea di Roma \u00e8 il principale luogo di culto della comunit\u00e0 musulmana a Roma, il maggiore in Italia e il pi\u00f9 grande in Europa.\nL'edificio sorge nella zona nord della citt\u00e0 ai piedi dei monti Parioli, adiacente agli impianti sportivi dell'Acqua Acetosa, \u00e8 sede del Centro islamico culturale d'Italia e sarebbe la pi\u00f9 grande moschea dell'Occidente.\nSorge su m\u00b2 di terreno e pu\u00f2 ospitare fino a fedeli e nei giorni di principale festivit\u00e0, come la festa del sacrificio, un afflusso di circa 30\u00a0000\u00a0\u2013 40\u00a0000 fedeli. La moschea fornisce, oltre che un punto d'aggregazione e di riferimento in campo religioso, anche servizi culturali e sociali variamente connessi all'appartenenza alla fede islamica: celebrazione di matrimoni, assistenza per i funerali, esegesi, convegni, e molto altro. \u00c8 opera dell'architetto Paolo Portoghesi.\nCostruzione.\nLa grande moschea di Roma fu voluta e finanziata dal re Faysal dell'Arabia Saudita, capostipite della famiglia reale saudita. Il progetto fu affidato a Paolo Portoghesi, che si affianc\u00f2 a Vittorio Gigliotti, Sami Mousawi e Nino Tozzo.\nCome si legge nell'epigrafe esterna, la sua costruzione ha richiesto pi\u00f9 di vent'anni: la donazione del terreno fu deliberata dal consiglio comunale romano nel 1974, ma la prima pietra fu posta dieci anni dopo, nel 1984 (anno 1362 dell'egira), alla presenza dell'allora presidente della Repubblica Sandro Pertini, e l'inaugurazione avvenne il 21 giugno 1995, giorno del solstizio d'estate.\nArchitettura.\nSecondo Paolo Portoghesi, una caratteristica essenziale dell'architettura islamica \u00e8 quella di aver prodotto linguaggi molto diversi tra di loro, durante la diffusione nei paesi orientali. Per questo motivo, il progetto architettonico cerca un incontro con la storia e la tradizione locale, ad esempio attraverso l'utilizzo di materiali che generano colori tipicamente romani, come il travertino e il cotto rosato. Per lo stesso motivo, l'edificio prende spunto da pi\u00f9 di un modello di moschea: quello \"della foresta\", caratteristico del Maghreb e della Grande moschea di Cordova, nella Spagna meridionale; quello della moschea ottomana - esemplificato dall'architetto turco Sin\u0101n - e quello della moschea persiana, caratterizzato dall'alternanza tra grandi corti e spazi aperti.\nNella struttura, fortemente integrata nel verde circostante - da cui emerge, ma senza attriti - colpiscono il mix tra pensiero moderno della struttura e linee curve onnipresenti (la grande sala di preghiera richiama indubbiamente una foresta - o un'oasi, con le sue colonne a tre steli), l'uso della luce per creare un clima meditativo. L'apparato decorativo, assai discreto nell'ampiezza dello spazio che lo contiene, \u00e8 costituito da ceramiche invetriate di colori delicati. Il tema coranico ripetuto \u00e8 \"Allah \u00e8 luce\".\nOrganizzazione.\nIl Centro Islamico \u00e8 coadiuvato da un segretario generale, ruolo attualmente ricoperto da Abdellah Redouane sin dall'inaugurazione del complesso. L'attuale imam \u00e8 lo sceicco Salah Ramadan.\nDall'ottobre 2017 la presidenza della Grande Moschea di Roma \u00e8 affidata all'ex deputato PD Khalid Chaouki, dimessosi a luglio 2019, qualche ora prima dell'assemblea dei soci."}
{"id": "539626", "revid": "3535", "url": "https://it.wikipedia.org/wiki?curid=539626", "title": "Difesa Gotica", "text": ""}
{"id": "539627", "revid": "3535", "url": "https://it.wikipedia.org/wiki?curid=539627", "title": "Partita di Gioco Piano", "text": ""}
{"id": "539628", "revid": "3535", "url": "https://it.wikipedia.org/wiki?curid=539628", "title": "Gambetto di Re", "text": ""}
{"id": "539629", "revid": "26891", "url": "https://it.wikipedia.org/wiki?curid=539629", "title": "Ansaldo S.V.A.10", "text": ""}
{"id": "539630", "revid": "26891", "url": "https://it.wikipedia.org/wiki?curid=539630", "title": "Ansaldo S.V.A.9", "text": ""}
{"id": "539631", "revid": "3535", "url": "https://it.wikipedia.org/wiki?curid=539631", "title": "Gambetto di Donna Accettato", "text": ""}
{"id": "539632", "revid": "3535", "url": "https://it.wikipedia.org/wiki?curid=539632", "title": "Gambetto di Donna", "text": ""}
{"id": "539633", "revid": "3535", "url": "https://it.wikipedia.org/wiki?curid=539633", "title": "Difesa Francese", "text": ""}
{"id": "539634", "revid": "339392", "url": "https://it.wikipedia.org/wiki?curid=539634", "title": "Difesa Est Indiana", "text": ""}
{"id": "539635", "revid": "3535", "url": "https://it.wikipedia.org/wiki?curid=539635", "title": "Partita di Alfiere", "text": ""}
{"id": "539636", "revid": "3535", "url": "https://it.wikipedia.org/wiki?curid=539636", "title": "Controgambetto del Centro", "text": ""}
{"id": "539638", "revid": "3535", "url": "https://it.wikipedia.org/wiki?curid=539638", "title": "Partita del Centro", "text": ""}
{"id": "539640", "revid": "26891", "url": "https://it.wikipedia.org/wiki?curid=539640", "title": "Ansaldo SVA.10", "text": ""}
{"id": "539641", "revid": "26891", "url": "https://it.wikipedia.org/wiki?curid=539641", "title": "Ansaldo SVA.9", "text": ""}
{"id": "539643", "revid": "3535", "url": "https://it.wikipedia.org/wiki?curid=539643", "title": "Difesa dei 2 Cavalli", "text": ""}
{"id": "539644", "revid": "3535", "url": "https://it.wikipedia.org/wiki?curid=539644", "title": "Difesa Russa", "text": ""}
{"id": "539645", "revid": "196390", "url": "https://it.wikipedia.org/wiki?curid=539645", "title": "North American F-1 Fury", "text": ""}
{"id": "539646", "revid": "339392", "url": "https://it.wikipedia.org/wiki?curid=539646", "title": "Difesa Ovest Indiana", "text": ""}
{"id": "539647", "revid": "3535", "url": "https://it.wikipedia.org/wiki?curid=539647", "title": "Gambetto Danese", "text": ""}
{"id": "539648", "revid": "110157", "url": "https://it.wikipedia.org/wiki?curid=539648", "title": "Def Jam Recordings", "text": "La Def Jam Recordings \u00e8 un'etichetta discografica statunitense che produce prevalentemente dischi di genere hip hop fondata nel 1983. Dal 1999 al 2014, anno in cui il gruppo \u00e8 stato chiuso, ha fatto parte della Island Def Jam Music Group, appartenente alla Universal Music Group. Da allora la Def Jam \u00e8 diventata dipendente in maniera diretta dalla Universal.\nStoria.\nInizi.\nLa Def Jam venne fondata da Russell Simmons e Rick Rubin nel dormitorio di Rubin alla \"New York University\". Le prime pubblicazioni dalla DFR furono \"I Need A Beat\" di LL Cool J e \"Rock Hard\" dei Beastie Boys, entrambi nel 1984. La vendita dei singoli and\u00f2 bene e questo port\u00f2 ad un programma di distribuzione con la Columbia/CBS Records l'anno seguente. Il primo vero e proprio album pubblicato dalla DFR fu \"Radio\" di LL Cool J nel dicembre del 1985. Un anno dopo, la Def Jam fond\u00f2 un'altra etichetta, la OBR Records, esclusivamente per artisti R&amp;B.\nL'etichetta si dedic\u00f2 anche, in piccola parte, alla produzione di dischi heavy metal, come i successi \"Reign in Blood\" e \"South of Heaven\" degli Slayer.\nLyor Cohen divenne presidente della societ\u00e0 nel 1988, dopo aver vinto un braccio di ferro con Rubin. Quest'ultimo lasci\u00f2 la Def Jam per fondare la Def American nello stesso anno. Intanto la CBS Records fu venduta al gigante dell'elettronica Sony e, nel 1991, fu ribattezzata Sony Music Entertainment\nPolyGram.\nNonostante le distribuzioni di LL Cool J, Beastie Boys, Public Enemy e EPMD ebbero riscosso molto successo, la Def Jam si trov\u00f2 in gravi problemi finanziari nei primi anni novanta e si stava preparando al fallimento. La salvezza arriv\u00f2 nel 1994, quando la PolyGram ne acquist\u00f2 il 50% dalla Sony. Successivamente la DF entr\u00f2 in pieno possesso della PolyGram. Dopo la svolta, la Def Jam pubblic\u00f2 l'album di Warren G \"Regulate...G Funk Era\", che vinse tre dischi di platino, e da cui ne fu estratto il singolo \"Regulate\", considerato un classico dell'hip-hop degli anni novanta, diventando anche il singolo pi\u00f9 venduto della Def Jam.\nLa Def Jam rimase specializzata nella musica black, con il suo veterano LL Cool J tra i principali artisti. L'etichetta fece debuttare Foxy Brown nel 1997 con l'album \"Ill Na Na\" (disco di platino). Nello stesso anno, diede vita alla collaborazione con la Roc-A-Fella Records, raggiungendo i massimi livelli con Jay-Z.\nIsland Def Jam Music Group.\nLa PolyGram acquist\u00f2 un ulteriore 10% della Def Jam nel 1996. Nel 1998 la stessa PolyGram fu comprata dalla Seagrams e introdotta nella Universal Music Group, diventando la pi\u00f9 grande casa discografica del mondo. Dopo l'acquisto della PolyGram, la UMG prese possesso anche della rimanente percentuale della Def Jam. Poco dopo si un\u00ec alla Island Records a formare la Island Def Jam Music Group. Nonostante la formazione della IDJMG le due societ\u00e0 continuarono a lavorare autonomamente. La Def Jam fond\u00f2 un'etichetta R&amp;B, la \"Def Soul\", che pubblic\u00f2 album di Dru Hill, Kelly Price, Musiq, Montell Jordan, Case, 112, Patti LaBelle e gli Isley Brothers.\nOggi, le societ\u00e0 Inc. Records, Slip-N-Slide Records e Disturbing Tha Peace Records sono tra le etichette indipendenti distribuite dalla Def Jam. La Roc-A-Fella Records fu venduta alla compagnia da Dash nel 2004. Intanto, il cofondatore della Roc-A-Fella Jay-Z, fu nominato presidente e direttore generale della Def Jam dal presidente della Island Def Jam L.A. Reid."}
{"id": "539649", "revid": "125802538", "url": "https://it.wikipedia.org/wiki?curid=539649", "title": "Federico Salvatore", "text": "Biografia.\nNato a Napoli nelle adiacenze della storica Via Santa Teresa degli Scalzi, inizia a suonare la chitarra da autodidatta all'et\u00e0 di 8 anni. Mancino naturale, non inverte l'ordine delle corde sulla tastiera, come si fa di solito, bens\u00ec la posizione delle dita. Lascia gli studi di giurisprudenza dopo due anni, con dispiacere dei genitori che volevano che diventasse un avvocato, per dedicarsi alla carriera di cantautore.\nFa le sue prime apparizioni in teatro, dove si esibisce riadattando testi divertenti su musica di canzoni famose. La notoriet\u00e0 arriva nel 1994 quando vince il concorso BravoGrazie, che gli permette di partecipare alla trasmissione televisiva \"Maurizio Costanzo Show\". Grazie alle numerose presenze in questa trasmissione ottiene grande successo: i suoi album \"Azz...\" e \"Il mago di Azz\" vendono pi\u00f9 di 500\u00a0000 copie, permettendo al cantautore partenopeo di vincere due dischi di platino nel 1995.\nNello stesso anno Federico Salvatore partecipa al Festivalbar come ospite fisso, e nel 1996 prende parte al Festival di Sanremo dove si classifica tredicesimo con il pezzo \"Sulla porta\", che tratta del difficile rapporto tra un ragazzo omosessuale e la madre. La canzone sanremese \u00e8 inserita nell'album \"Il mago di Azz\", dove si trova anche un brano dedicato ad uno dei suoi idoli, Tot\u00f2.\nNel 2002 l'uscita dell'album \"L'osceno del villaggio\" segna un'ulteriore svolta nella sua carriera, e il cantante cabarettista lascia definitivamente il posto al cantautore di denuncia, ad esempio in brani come \"Se io fossi San Gennaro\", in cui annovera tutto ci\u00f2 che, secondo lui, ha rovinato la sua Napoli negli ultimi anni, e le cause per cos\u00ec dire \"endogene\", ovvero le colpe dei Napoletani stessi. Del 2004 \u00e8 l'album \"Dov'\u00e8 l'individuo?\", con il quale continua nel solco tracciato dal lavoro precedente.\nLa decisione di spostarsi verso la musica impegnata lo mette un po' ai margini di quel mondo dello spettacolo in cui era esploso negli anni precedenti, che non rinnega ma a cui guarda con distacco e senza rimpianti, come spiega nel brano \"Homo Sapiens\" (sempre dall'album \"L'osceno del villaggio\"):\nNel 2007, per la prima volta dopo anni, ha fatto la sua ricomparsa in televisione come ospite in tre puntate del programma del sabato sera di Rai Uno \"Apocalypse Show\", condotto da Gianfranco Funari.\nNel 2008 partecipa in qualit\u00e0 di voce recitante nei brani \"Robot d'acciaio\" e \"Folata in conclusione\" contenuti nel disco \"Frequento il vento\" del cantautore Zorama.\nNel giugno 2009 esce, dopo una gestazione di tre anni, il lavoro discografico \"Fare il napoletano stanca\", contenente 13 brani tra cui una nuova versione di \"Se io fossi San Gennaro\".\nNel 2011 esce il DVD \"Se io fossi San Gennaro - LIVE\", compendio degli ultimi anni di attivit\u00e0 dal vivo, con in vendita in allegato, esclusivamente nella versione per librerie, il libro dal titolo \"Il dramma dell'anagramma\".\nIl 13 ottobre 2021 \u00e8 stato colto da un' emorragia cerebrale, successivamente ha affrontato un percorso di riabilitazione.\nVita privata.\nFederico Salvatore vive a Portici da diversi anni con la sua compagna. \u00c8 padre di quattro figli: Paride, Yuri, Azzurra e Fabrizio. Il maggiore, Paride, come il pap\u00e0 si dedica all'arte partecipando in vari musical, come ad esempio il nuovo Grease italiano \"Rimini anni 60\" di Ceruti-Armano.\nLa musica.\nI testi di Federico Salvatore sono a sfondo comico-satirico. La sua satira \u00e8 ambientata soprattutto nel mondo napoletano, di cui il cantante dipinge i risvolti quotidiani. Tra i testi pi\u00f9 riusciti \"Azz\", \"Azz Vacanze\" e i suoi vari \"incidenti\": \"\"incidente in Banca\", \"incidente al Vomero\", \"incidente in Paradiso\", \"incidente telefonico\"\", brani umoristici e rapide che propongono buffi episodi e battibecchi, nei quali l'autore contrappone Federico, personaggio ricco e blasonato ma arrogante e snob, a Salvatore, povero popolano, ignorante e un po' rozzo, in una serie di divertenti dualismi.\nNegli ultimi anni ha per\u00f2 aggiunto alla sua satira bonaria e scherzosa un tono di denuncia e critica. Tra queste tematiche, spiccano il contrasto fra bene e male nella mente dell'uomo, il progressivo allontanamento dalla fede dovuto al passaggio dell'individuo dall'infanzia all'et\u00e0 adulta, il rimpianto nei confronti dell'infanzia e la crisi della cultura musicale nel mondo moderno, nonch\u00e9 dei pregiudizi che si hanno nei confronti degli omosessuali."}
{"id": "539650", "revid": "228587", "url": "https://it.wikipedia.org/wiki?curid=539650", "title": "Goodbye", "text": ""}
{"id": "539651", "revid": "26891", "url": "https://it.wikipedia.org/wiki?curid=539651", "title": "McDonnell F-2 Banshee", "text": ""}
{"id": "539652", "revid": "767487", "url": "https://it.wikipedia.org/wiki?curid=539652", "title": "Distretto della Vall\u00e9e", "text": "Il distretto di La Vall\u00e9e \u00e8 stato un distretto del Canton Vaud, in Svizzera. Confinava con i distretti di Orbe a nord-est, di Cossonay a est, di Aubonne a sud, di Nyon a sud-ovest e con la Francia (dipartimenti del Giura a ovest e del Doubs a nord nella Franca Contea). Il capoluogo era Le Sentier, nel comune di Le Chenit. Comprendeva il lago di Joux.\nIn seguito alla riforma territoriale entrata in vigore nel 2008 il distretto \u00e8 stato soppresso e i suoi comuni sono entrati a far parte del distretto del Jura-Nord vaudois.\nAmministrativamente era diviso in 2 circoli e 3 comuni:"}
{"id": "539654", "revid": "26891", "url": "https://it.wikipedia.org/wiki?curid=539654", "title": "Grumman F-9 Panther", "text": ""}
{"id": "539655", "revid": "767487", "url": "https://it.wikipedia.org/wiki?curid=539655", "title": "Poohbook", "text": "Poohbook \u00e8 l'ottava raccolta dei Pooh, composta da sei cd, suddivisi cronologicamente. I primi quattro vennero pubblicati nel 1993, i restanti due nel 1995.\nInsieme ai 6\u00a0cd, nel set \u00e8 compreso un libretto fotografico con i testi di tutte le canzoni.\nIl primo cd \u00e8 stato successivamente ristampato nel 1998 in versione album singolo con il titolo di Un minuto prima dell'alba.\nIn questa raccolta sono presenti 2 canzoni mai edite su supporto Cd:\nTracce.\nVolume 1 (1966-1970)\nVolume 2 (1971-1975)\nVolume 3 (1976-1980)\nVolume 4 (1981-1985)\nVolume 5 (1986-1990)\nVolume 6 (1991-1995)"}
{"id": "539657", "revid": "26891", "url": "https://it.wikipedia.org/wiki?curid=539657", "title": "Grumman F-9 Cougar", "text": ""}
{"id": "539659", "revid": "26891", "url": "https://it.wikipedia.org/wiki?curid=539659", "title": "McDonnell F-3 Demon", "text": ""}
{"id": "539660", "revid": "26891", "url": "https://it.wikipedia.org/wiki?curid=539660", "title": "Douglas F-6 Skyray", "text": ""}
{"id": "539662", "revid": "26891", "url": "https://it.wikipedia.org/wiki?curid=539662", "title": "Douglas F-10 Skyknight", "text": ""}
{"id": "539664", "revid": "599013", "url": "https://it.wikipedia.org/wiki?curid=539664", "title": "Chiesa di Santa Caterina d'Alessandria (Patern\u00f2)", "text": "La chiesa di Santa Caterina d'Alessandria occupa l'estremo meridionale di un ampio isolato alla base della collina storica di Patern\u00f2, nei pressi della chiesa di Santa Barbara e dell'ex monastero della Santissima Annunziata.\nStoria.\nL'edificio venne edificato tra il 1725 e il 1730 in sostituzione di un pi\u00f9 antico edificio, risalente alla met\u00e0 del XVI secolo, ma danneggiato dal terremoto del 1693, che era stato sede dell'omonima confraternita sin dalla sua costituzione nel 1574. La nuova costruzione fu realizzata grazie alle somme donate dal sacerdote Giacinto Giglio, governatore pro tempore della confraternita e la nuova sede venne consacrata il 6 ottobre del 1730.\nIntorno alla met\u00e0 del Settecento furono realizzati la facciata e il campanile. Tra il 1774 e il 1792 furono realizzati gli altari in marmo, mentre il pavimento in intarsi marmorei fu realizzato tra il 1803 e il 1804.\nL'edificio sub\u00ec cospicui danneggiamenti dai bombardamenti inglesi dell'estate del 1943. Riparata negli anni seguenti all'evento bellico, la chiesa venne nuovamente danneggiata dai terremoti del 1990 e del 2002. In seguito ai lavori di restauro, finanziati dal dipartimento regionale per la protezione civile, \u00e8 stata riaperta al culto il 10 maggio 2011.\nLa chiesa accoglie anche il culto dei santi Alfio, Filadelfo e Cirino, che vi \u00e8 documentato dal 1632.\nDescrizione.\nLa chiesa presenta un'aula a pianta ottagonale, ma la diversa lunghezza dei lati che danno accesso al vestibolo e al presbiterio conferisce alla pianta un marcato orientamento longitudinale.\nL'aula \u00e8 coperta da una volta a padiglione lunettata, con pronunciata convessit\u00e0 verso l'alto. Il pavimento \u00e8 in intarsio marmoreo.\nLa decorazione interna \u00e8 costituita da lesene tuscaniche che sostengono la trabeazione sulla quale \u00e8 impostato il tamburo. Le lesene proseguono nelle costolature della volta, suddivisa in otto spicchi e con medaglione centrale dove \u00e8 raffigurato l\"'Agnus Dei\".\nNei lati dell'ottagono perpendicolari a quello di ingresso sono sistemati un'uscita laterale e un confessionale ligneo. Gli altri quattro lati dell'ottagono accolgono altrettanti altari; quello principale, notevolmente pi\u00f9 grande degli altri e realizzato con pregiati materiali lapidei, \u00e8 impostato su una piattaforma rialzata dal resto del presbiterio.\nAl centro del vestibolo si trova la doppia lapide che permette l'ingresso alla cripta, dove un tempo avveniva la tumulazione dei confrati.\nLa facciata \u00e8 impostata su un alto basamento in conci squadrati di basalto, risulta suddiviso in tre fasce da quattro lesene tuscaniche che separano la zone centrale dalle due laterali e sorreggono una pronunciata cornice di gronda. Nella fascia centrale \u00e8 presente il semplice portale di ingresso sormontato da una finestra coronata da un timpano triangolare. Nelle fascia sinistra, animata dalle strette feritoie e dalla finestra circolare che danno luce alla scala del campanile, si imposta l'edicola campanaria aperta ai quattro lati da monofore ad arco centrico e sormontata da una cupoletta cuspidata a base ottagonale e dal profilo sinuoso.\nIl piano di ingresso della chiesa \u00e8 raccordato con quello stradale da una serie di gradini di varia pianta che formano una scalinata scenografica."}
{"id": "539668", "revid": "58166", "url": "https://it.wikipedia.org/wiki?curid=539668", "title": "Def Jam", "text": ""}
{"id": "539669", "revid": "474175", "url": "https://it.wikipedia.org/wiki?curid=539669", "title": "Kavaj\u00eb", "text": "Kavaj\u00eb (in albanese: Kavaj\u00eb o Kavaja) \u00e8 un comune albanese situato nella prefettura di Tirana, nella zona occidentale dell'Albania.\nIn seguito alla riforma amministrativa del 2015, sono stati accorpati a Kavaj\u00eb gli ex-comuni di Golem, Helm\u00ebs, Luz i Vog\u00ebl e Synej, portando la popolazione complessiva a abitanti (dati censimento 2011).\nSi trova ad un'altitudine di 8 Vanta una linea costiera di . La sua spiaggia pi\u00f9 vasta \u00e8 Golem, che \u00e8 anche la localit\u00e0 marittima pi\u00f9 frequentata dagli albanesi.\nGeografia.\nKavaj\u00eb sorge ai margini di una pianura costiera a sud della baia di Durazzo. La citt\u00e0 \u00e8 situata a 23 km a sud-est di Durazzo.\nStoria.\nVenne fondata nel 1595, con il nome di Kavaj\u00eb; la probabile origine del nome deriva dalle parole \"ka\", in albanese \"c'\u00e8\", e \"vaj\", \"olio\".\nLa citt\u00e0 si erge nei pressi della vecchia via Egnatia che collegava Durazzo con Elbasan. Durante il XVII e XVIII secolo la citt\u00e0 assunse importanza sia amministrativamente che come crescita della popolazione, infatti divenne per numero di abitanti il doppio di Durazzo. Importante per le sue quattro moschee, distrutte nei combattimenti e nelle guerre del XX secolo. Delle quattro moschee antiche l'unica traccia rimasta \u00e8 la torre dell'orologio che si erge sulla principale piazza cittadina.\nIn epoca comunista la citt\u00e0 divenne un importante centro industriale con le sue fabbriche della lavorazione della carta, della lavorazione del vetro, dei mobili, dei chiodi ecc.\nLa crisi dei primi anni novanta del XX secolo, durante la quale vennero distrutte tutte le fabbriche presenti in citt\u00e0 (ancora oggi non ricostruite), si fece sentire con tutta la sua forza in citt\u00e0.\nFu la prima citt\u00e0 a dare vita alla rivolta contro il regime comunista di Ramiz Alia nell'estate 1988. Infatti \u00e8 a tutt'oggi la circoscrizione elettorale dell'ex presidente ed ex premier albanese, Sali Berisha, espressione del centro-destra.\nHa dato i natali all'attore Aleksander Moisiu e al generale Spiro Moisiu, padre dell'ex presidente della Repubblica, Alfred Moisiu.\nEconomia.\nKavaja \u00e8 una citt\u00e0 in cui il ruolo economico principale \u00e8 svolto dal turismo, soprattutto durante l'estate, in cui si ritiene che sia visitata da circa 400.000 turisti. Altri ricavi provengono prevalentemente dall'agricoltura, fortemente influenzata dal paesaggio (aree Myzeqe e zone dell'Alto Shkumbini). L'industria \u00e8 meno sviluppata e si concentra solo sull'estrazione di gas naturale a Sinaballaj. Importante l'apporto economico proveniente dagli immigrati.\nInfrastrutture e trasporti.\nKavaj\u00eb \u00e8 attraversata dalla strada statale 4 che unisce il porto di Durazzo al sud dell'Albania e alla frontiera con la Grecia.\nSport.\nCalcio.\nLa citt\u00e0 vanta un club calcistico nella seconda divisione albanese, la Kategoria inferiore, il KS Besa Kavaj\u00eb."}
{"id": "539671", "revid": "339392", "url": "https://it.wikipedia.org/wiki?curid=539671", "title": "Lockheed Boeing F-22 Raptor", "text": ""}
{"id": "539672", "revid": "1889177", "url": "https://it.wikipedia.org/wiki?curid=539672", "title": "Istituto superiore di studi in amministrazione pubblica", "text": "L'Istituto superiore di studi in amministrazione pubblica (IDHEAP) \u00e8 l'istituto svizzero di formazione universitaria superiore che prepara i funzionari che occuperanno le posizioni pi\u00f9 importanti all'interno della pubblica amministrazione e degli organi parapubblici del paese. Riconosciuto dalla Confederazione e a livello internazionale (EAPAA), l'IDHEAP \u00e8 anche osservatore indipendente e consulente riconosciuto dalle amministrazioni, dalle autorit\u00e0 politiche e dalla Confederazione. Infine l'IDHEAP \u00e8 un centro di ricerca interdisciplinare, di base e applicata, e partecipa in piena autonomia scientifica alle reti nazionali e internazionali di ricerca sul settore pubblico. Dal 2014 \u00e8 stato integrato all'interno dell'Universit\u00e0 di Losanna."}
{"id": "539673", "revid": "125838195", "url": "https://it.wikipedia.org/wiki?curid=539673", "title": "Rai Cultura", "text": "Rai Cultura (in passato nota come Rai Educational) \u00e8 una struttura della Rai che si occupa delle attivit\u00e0 culturali ed educative, attraverso la realizzazione dei programmi e commissionando l'acquisto o la realizzazione degli stessi. Gestisce le attivit\u00e0 e la programmazione dell'Orchestra sinfonica nazionale della RAI. Presidia l'offerta della musica colta e prosa, costituendone il centro di competenza aziendale.\nDiffusione dei programmi televisivi.\nRai Cultura si occupa della gestione dei canali Rai 5, Rai Scuola (gi\u00e0 Rai Educational 1) e Rai Storia (gi\u00e0 Rai Educational 2). Insieme, i tre canali percorrono vari campi del sapere. I palinsesti dei tre canali sono cos\u00ec differenziati: Rai Scuola \u00e8 dedicato alla didattica per la scuola primaria e secondaria di primo grado con insegnamenti che riguardano le lingue, le scienze e molto altro; Rai Storia \u00e8 dedicato alla divulgazione scientifica e culturale con temi quali la storia, la filosofia, la letteratura, l'arte e la musica; Rai 5, infine, trasmette una programmazione a base culturale specialmente improntata su musica, arte e spettacoli teatrali trasmessi in prima serata.\nAlcuni programmi di Rai Cultura vanno in onda anche sui tre canali generalisti Rai, perlopi\u00f9 nei palinsesti notturni e mattutini delle tre reti: Rai 1, Rai 2 (in misura minore, solo con il \"Divertinglese\" e \"Nautilus\") e Rai 3. Quando ci\u00f2 avviene il logo \"Rai Cultura\" (fino al 2014 \"Rai Educational\") si alterna ripetutamente con quello del canale televisivo in modo da segnalare che la trasmissione \u00e8 prodotta da Rai Cultura. Una piccola sigla introduttiva prima della trasmissione sottolinea ulteriormente questo aspetto.\nDal 2013 su Rai 5 va in onda la replica della trasmissione \"TV Talk\", successivamente sar\u00e0 replicata su Rai Storia. \nRai Scuola \u00e8 presente sul canale 146 del digitale terrestre, sul canale 33 di Tiv\u00f9sat, sul canale 806 della piattaforma satellitare Sky e in diretta streaming su RaiPlay. Rai Storia si trova sul canale 54 del digitale terrestre, sul canale 23 di Tiv\u00f9sat, sul canale 805 della piattaforma satellitare Sky e in diretta streaming su RaiPlay.\nStoria.\nRai Cultura \u00e8 l'erede del \"Dipartimento Scuola Educazione\" (DSE), istituito con la Legge 14 aprile 1975 n. 103, poi ribattezzato \"Videosapere\" (dal 1995 al 1997) e quindi \"Rai Educational\" (dal 1997 al 2014), i quali hanno prodotto varie e numerose trasmissioni per la formazione culturale.\nNel 1997 prende il via il canale satellitare Rai Sat 3, dal 1999 ribattezzato Rai Edu Lab dedicato alla promozione culturale e alla educazione. Su tale canale viene inaugurato il progetto \"Mosaico\": si tratta di una \"mediateca per le scuole\" nata per fornire agli insegnanti la possibilit\u00e0 di richiedre la messa in onda, all'interno di uno specifico spazio del palinsesto del canale, di determinati audiovisivi presenti in un catalogo di pi\u00f9 di cinquemila titoli. Completano il palinsesto ulteriori programmi come \"Babele Magazine\" (dedicato ai libri) e \"La scuola in diretta\".\nIl 10 giugno 2002 Rai Edu Lab si divide in Rai Edu 1 e Rai Edu 2.\nNel 2009 Rai Educational 1 e Rai Educational 2 diventano rispettivamente Rai Scuola e Rai Storia.\nNel 2014, in seguito ad un riassetto dell'offerta e della struttura dirigenziale della Rai, il canale Rai 5 entra a far parte del bouquet dei canali della struttura, che per l'occasione cambier\u00e0 nome da Rai Educational a Rai Cultura.\nNel 2020, per far fronte alle difficolt\u00e0 per la didattica dovute alla pandemia di COVID-19, Rai Cultura in collaborazione con il MIUR lancia l'offerta didattica multimediale de \"La scuola non si ferma\". Tra le offerte il programma \"#maestri\" condotto da Edoardo Camurri per un totale di 43 puntate in onda su Rai 3 a partire dal 27 aprile 2020\".\"\nProgrammi televisivi.\nPrecedentemente in onda.\nRai Educational ha contribuito alla realizzazione di una soap opera italiana, \"Agrodolce\", andata in onda su Rai 3, ideata da Giovanni Minoli.\nAlternanza dei loghi.\nQuando le tre reti generaliste (Rai 1, Rai 2, Rai 3) e dal 2013 anche Rai 5 trasmettevano un programma di Rai Educational il logo di rete cambiava. Il quadratino con la scritta \"Rai\" rimane uguale, ma l'1, il 2, il 3 o il 5 si alternano con la scritta \"Educational\". Da quando Rai 5 \u00e8 entrato a far parte del bouquet di Rai Cultura, il logo \u00e8 diventato statico. Dal 2016 anche sui generalisti l'alternanza dei loghi \u00e8 stata eliminata.\nDal giugno 2014, nel logo la parola \"Cultura\" sostituisce \"Educational\".\nStruttura dirigenziale.\nAttualmente la Direzione Cultura ed Educational vede:\nDirettore: Silvia Calandrelli"}
{"id": "539679", "revid": "80598", "url": "https://it.wikipedia.org/wiki?curid=539679", "title": "Io e Red", "text": "Io e Red \u00e8 il primo album solista realizzato da Red Canzian, pubblicato nel 1986 dalla CGD.\nIl titolo prende spunto dal lavoro di Delia Gualtiero (che l'interprete ha sposato quello stesso anno), album prodotto dallo stesso Canzian che si intitolava semplicemente \"Io\".\nI cori di \"Domandalo al cuore\" sono dei Piccoli Cantori di Milano."}
{"id": "539682", "revid": "484362", "url": "https://it.wikipedia.org/wiki?curid=539682", "title": "Giuseppe Ricciotti", "text": "Biografia.\nRicciotti ricevette una medaglia d'oro al valor militare nella prima guerra mondiale. Questa sua drammatica esperienza di cappellano militare matur\u00f2 in lui una radicale opposizione a ogni tipo di guerra da cui scatur\u00ec, come egli stesso racconta nella presentazione, la sua opera pi\u00f9 significativa: \"Vita di Ges\u00f9 Cristo\". Il testo, pubblicato nel 1941, ebbe in seguito numerose altre edizioni da lui stesso curate.\nAbate dei Canonici regolari della Congregazione del Santissimo Salvatore lateranense, fu anche docente universitario alle universit\u00e0 di Roma, Genova e, per un periodo maggiore, Bari.\nDurante il periodo delle rivendicazioni in ambito di modernismo teologico fu fatto oggetto, insieme al suo collega e amico (sacerdote e storico egli stesso) Ernesto Buonaiuti, di un richiamo da parte della Santa Sede da papa Pio X a cui egli, a differenza del Buonaiuti, immediatamente obbed\u00ec."}
{"id": "539683", "revid": "599013", "url": "https://it.wikipedia.org/wiki?curid=539683", "title": "Eap", "text": ""}
{"id": "539684", "revid": "72708796", "url": "https://it.wikipedia.org/wiki?curid=539684", "title": "Contact ID", "text": "Contact ID \u00e8 un protocollo telefonico di trasmissione di informazioni relative a sistemi antifurto che utilizza la modulazione DTMF per inviare i dati.\nIl protocollo contact ID permette la trasmissione di una serie di allarmi codificati secondo la tabella che segue. Il protocollo Contact ID \u00e8 stato utilizzato nel settore ascensoristico per la trasmissione di allarmi degli impianti di ascensore. Con la pubblicazione della Norma armonizzata en 81.28 ogni ascensore d'installazione successiva al 2004 deve trasmettere ciclicamente (ogni 72 ore) un test di notifica/status ad una centrale. Il protocollo Contact ID \u00e8 stato implementato dalle varie aziende costruttrici di apparati per l'utilizzo e la trasmissione di allarmi nell'ambito di questa norma.\nEsempio di stringa Contact ID: \"ACCT MT QXYZ GG CCC S\"\nGruppo DT"}
{"id": "539687", "revid": "1611357", "url": "https://it.wikipedia.org/wiki?curid=539687", "title": "Toti e Tata", "text": "Toti e Tata \u00e8 un duo comico composto da Emilio Solfrizzi e Antonio Stornaiolo, attivo dal 1985 al 1998 e poi riunitisi nel 2011. Ancora oggi il duo continua a calcare le scene. \nCarriera.\nTelevisione.\nIl duo nasce a Bari nel 1985.\nDopo l'esperienza teatrale, Toti e Tata cominciano una lunga carriera televisiva raggiungendo una notevole popolarit\u00e0 in Puglia e Basilicata.\nIl grande successo ottenuto sulle reti locali Telebari, Telenorba e Teledue \u00e8 dovuto alla loro satira irriverente, in gran parte legata alla collaborazione con l'autore e regista Gennaro Nunziante. Tra le interpretazioni pi\u00f9 apprezzate del duo si ricordano:\nTra le loro produzioni televisive di maggior successo, si ricordano i variet\u00e0 \"Teledurazzo\", \"Extra Tv\", \"Televiscion\" (memorabile parodia dell'offerta televisiva contemporanea) e \"Love Store\" e le situation comedy \"Filomena Coza Depurada\", \"Il Polpo\" e \"Melensa\".\nToti e Tata contano inoltre varie apparizioni nelle TV nazionali (\"Va ora in onda\", \"Qualcuno mi pu\u00f2 giudicare\", oltre al gi\u00e0 citato \"Striscia la notizia\") e sul grande schermo (\"Fratelli coltelli\" nel 1997 e \"Besame mucho\" nel 1998, entrambi diretti da Maurizio Ponzi).\nNel 1998, al termine di Love Store, si separano in via ufficiale e intraprendono ciascuno un diverso percorso artistico.\nNel 1999 \"Telenorba\" realizza la trasmissione \"Magazzini Toti e Tata\", nella quale vengono riproposti i migliori sketch presentati dal duo negli anni di collaborazione con la rete.\nDopo lo scioglimento.\nNel 2005 Solfrizzi \u00e8 ospite di Renzo Arbore e Stornaiolo a \"Speciale per me\". Il duo si ricompone cos\u00ec in televisione dopo sette anni (anche se solo per una serata), interpretando ancora una volta i personaggi partoriti dalla fantasia di Gennaro Nunziante.\nIn occasione del Capodanno a Bari, il 31 dicembre 2007, Toti e Tata sono ancora insieme sul palco, dove ripropongono nuovamente alcuni dei personaggi e sketch del loro vasto repertorio comico, quali \"Mino Pausa\" e \"Matrimonio Metafisico\". La coppia si ripropone al pubblico barese anche la notte di Capodanno 2008 in Piazza Prefettura con lo spettacolo \"Tutto in una notte\", ottenendo un successo straordinario nonostante il lungo periodo di separazione. Oltre 80.000 gli spettatori presenti. Con loro anche Gennaro Nunziante. \nNel film del 2009 di cui Solfrizzi \u00e8 protagonista, \"Piede di Dio\", una commedia amara sul mondo del calcio, nel solco della tradizione della commedia all'italiana (regia di Luigi Sardiello), spicca nel cast la partecipazione dello stesso Stornaiolo.\nAnalogamente, nell'ultima puntata della serie \"Tutti Pazzi Per Amore 2\" trasmessa su Rai Uno il 24 maggio 2010, con Solfrizzi nel ruolo di Paolo Giorgi, Stornaiolo fa parte del cast interpretando un suo smemorato compagno di degenza, che alla fine presenzier\u00e0 al matrimonio di Paolo con Laura Del Fiore (interpretata da Antonia Liskova), facendo loro da testimone di nozze.\nDal 2011 hanno ripreso a lavorare in coppia con spettacoli nei teatri italiani (Manzoni di Milano, Duse di Bologna, Petruzzelli, Piccinni, Kursaal di Bari, Verdi di Brindisi, Arena del Mare di Salerno) e nei luoghi all'aperto allestiti per l'occasione. Due in loro spettacoli pi\u00f9 apprezzati: \"Il cotto e il crudo\" e \"Tutto il mondo \u00e8 un palcoscenico\". \nIn occasione del concertone del 1\u00ba maggio 2019 svoltosi a Taranto, riuniscono il gruppo Oes\u00e0is portando sul palco le migliori canzoni rivisitate in chiave pugliese di fronte a decine di migliaia di persone."}
{"id": "539692", "revid": "1718925", "url": "https://it.wikipedia.org/wiki?curid=539692", "title": "Composti organici volatili", "text": "La classe dei composti organici volatili, (COV) o VOC (dall'inglese \"Volatile Organic Compounds\"), comprende diversi composti chimici le cui molecole contengono gruppi funzionali diversi: tali composti nel loro insieme hanno comportamenti fisici e chimici differenti, ma sono accomunati dal fatto che presentano un'elevata volatilit\u00e0, caratteristica, ad esempio, dei comuni solventi organici aprotici apolari, come i diluenti per vernici e benzine.\nTali composti comprendono gli idrocarburi liquidi in condizioni normali (contenenti, come elementi unici, carbonio e idrogeno, e che si dividono in alifatici e aromatici) e i composti contenenti ossigeno, cloro o altri elementi oltre al carbonio e l'idrogeno (detti \"eteroatomi\", come le aldeidi, gli eteri, gli alcooli, gli esteri, i clorofluorocarburi (CFC) e gli idroclorofluorocarburi (HCFC).\nLa legislazione italiana definisce \"composti organici volatili\" quei composti organici che, alla temperatura di 293,15 K (20\u00a0\u00b0C), abbiano una pressione di vapore di 0,01 kPa o superiore.\nComposti organici volatili, biogenici ed antropogenici.\nI composti organici volatili si suddividono in tre categorie, in relazione alle fonte di provenienza:\nFonti antropiche.\nSi \u00e8 stimato che le fonti antropogeniche emettano complessivamente circa 142 milioni di tonnellate di carbonio all'anno sotto forma di composti organici volatili.\nComponenti specifici.\nPitture e rivestimenti.\nUna delle principali fonti dei COV antropogenici sono sostanze presenti nella formulazione dei rivestimenti, in particolare nelle vernici e nei rivestimenti protettivi. I solventi generalmente vengono emessi da film protettivi o decorativi. I solventi tipici sono gli idrocarburi alifatici, l'etil acetato, gli eteri glicolici, e l'acetone.\nL'impatto ambientale di tali COV \u00e8 considerevole, anche a causa dell'enorme quantitativo di prodotti che contengono tali sostanze: infatti si stima che sul pianeta Terra vengano prodotti, ogni anno, circa 12 miliardi di litri di vernici.\nA causa dei costi, dei rischi ambientali e di regolamentazioni sempre pi\u00f9 stringenti, le industrie di vernici e rivestimenti hanno, nel corso del tempo, adottato soluzioni che comportino l'uso di solventi ad acqua, anche per la produzione di vernici acriliche.\nClorofluorocarburi e clorocarburi.\nI clorofluorocarburi (CFC), il cui utilizzo \u00e8 stato bandito in molti Paesi, sono stati ampiamente utilizzati sia nei prodotti per la pulizia che nei fluidi refrigeranti. Il tetracloroetilene \u00e8 ampiamente utilizzato nel lavaggio a secco e dall'industria.\nBenzene.\nIl benzene \u00e8 un COV antropogenico cancerogeno presente nel fumo di tabacco, nei carburanti stoccati, e nell'evaporazione delle benzine (ad esempio dalle auto in stazionamento). Il benzene viene emesso anche da fonti naturali come i vulcani e gli incendi boschivi spontanei. Spesso viene usato per realizzare altri prodotti chimici per la produzione di materie plastiche, resine e fibre sintetiche. Il composto evapora rapidamente, e il suo vapore, pi\u00f9 pesante dell'aria, si accumula nelle zone basse, aumentandone cos\u00ec il rischio per la salute e la sicurezza. Il consumo di cibo e acqua contaminati da benzene pu\u00f2 indurre vomito, vertigini, eccessiva sonnolenza diurna, tachicardia, e morte.\nCloruro di metilene.\nIl cloruro di metilene \u00e8 un COV molto pericoloso per la salute umana. Si pu\u00f2 trovare in adesivi e vernici spray, e provoca cancro negli animali.\nSecondo la normativa italiana, i prodotti contenenti cloruro di metilene deve essere utilizzato all'esterno. Negli ambienti chiusi, \u00e8 necessaria una ventilazione adeguata.\nPercloroetilene.\nAnche il percloroetilene \u00e8 un COV che si \u00e8 dimostrato generare il cancro negli animali. \u00c8 sospettato inoltre di produrre diversi sintomi respiratori correlati alla sua esposizione. Il percloroetilene \u00e8 usato per lo pi\u00f9 nei lavaggi a secco. Per evitare l'esposizione \u00e8 quindi necessaria una completa asciugatura degli indumenti prima di indossarli.\nMetil-terz-butil etere.\nIl MTBE venne vietato negli Stati Uniti intorno al 2004, al fine di limitare l'ulteriore contaminazione dell'acqua potabile, dovuta principalmente a perdite dei serbatoi di stoccaggio sotterranei di benzina, in cui \u00e8 stato usato per aumentare il numero di ottano o come additivo antidetonante.\nFormaldeide.\nAnche questo \u00e8 un composto cancerogeno. Molti materiali da costruzione, come vernici, adesivi, pannelli da parete e soffitto, piastrelle sintetiche, emettono lentamente formaldeide, in grado di irritare le mucose e possono aumentare l'irritazione e la suscettibilit\u00e0 ad ulteriori aggressioni chimiche. Le emissioni di formaldeide dal legno di produzione industriale e da laminati plastici su legno, sono comprese tra 0,02 e 0,04 ppm. Un'elevata umidit\u00e0 relativa e temperature elevate favoriscono una maggior vaporizzazione della formaldeide dei materiali legnosi.\nAria interna.\nDal momento che le persone trascorrono la maggior parte del loro tempo a casa o in un ufficio, l'esposizione a lungo termine ai COV in un ambiente interno, pu\u00f2 contribuire alla sindrome da edificio malato. Negli uffici e nelle case, nuovi arredi, rivestimenti murali, e apparecchiature per ufficio come fotocopiatrici, e ovviamente le combustioni delle stufe e il fumo del tabacco, possono liberare COV. Una buona ventilazione e il condizionamento dell'aria sono utili a ridurre le emissioni. Gli studi dimostrano anche che leucemia e linfoma possono aumentare in caso di esposizione prolungata a COV nell'ambiente interno.\nRegolamento in interni di emissioni di COV.\nPer definire correttamente i COV, viene usata dalla maggioranza delle nazioni una serie di metodi di misurazione dei composti organici:\nI COV appaiono nel cromatogramma e sono generalmente compresi tra \"n\"-esano e \"n\"-esadecano. Dalle analisi a cui si sottopongono i COV si possono identificare, oltre ai VOC, i VVOC (composti organici molto volatili) e i SVOC (composti organici semivolatili).\nI COV inoltre vengono inquadrati in una serie di standard internazionali e normative, tra cui:\nAlcune panoramiche, oltre a valutare le emissioni di COV, sono state raccolte e sono state comparate. Francia e Germania hanno emanato regole volte a limitare le emissioni di COV dei prodotti commerciali, cos\u00ec sono stati sviluppati nel tempo una serie di marchi ecologici volontari, come:\n Negli Stati Uniti sono utilizzate diverse norme. Ad esempio in California lo standard maggiormente utilizzato \u00e8 il CDPH Sezione 01.350.\nEmissioni biogeniche.\nL'importanza delle emissioni biogeniche, soprattutto in alcune zone, \u00e8 divenuta evidente, quando si sono comparate le stime di BVOC alle stime di emissioni antropogeniche. Negli Stati Uniti, ad esempio, nel 1990 venne stimata un'emissione biogenica di composti organici volatili pari a 30.860 tonnellate all'anno, contro 21.090 tonnellate all'anno di VOC antropogenici. La quantit\u00e0 di emissioni biogeniche \u00e8 maggiore delle emissioni antropogeniche, soprattutto nel periodo estivo e in concomitanza dell'aumento del quantitativo di ozono, in particolare nelle zone rurali. \nLe interazioni con l'atmosfera e il suolo.\nLe emissioni di carattere biogenico sono di particolare importanza per la loro influenza sul bilancio totale del carbonio e sulla capacit\u00e0 di reazione con l'ozono, i radicali OH e NO3, nella prodizione di inquinanti atmosferici come l'ozono, gli aldeidi, i chetoni, i perossidi organici ed il monossido di carbonio. La distribuzione dei VOC \u00e8 dovuto dalla somma tra le sorgenti che li emettono, e le reattivit\u00e0 chimiche proprie di ogni composto.\nNelle aree rurali la concentrazione di idrocarburi insaturi pu\u00f2 aumentare a causa delle emissioni provenienti sia dal suolo che dalla vegetazione. Nelle aree forestali il contributo delle sorgenti naturali diventa notevole, portando ad un significativo effetto sulla chimica e la fotosintesi a scala locale, regionale o globale.\nAnche gli incendi, lontano da aree industrializzate o aree urbane, possono divenire una fonte di idrocarburi insaturi, in grado di alterare la composizione dei gas a livello traccia. La vegetazione \u00e8 la sorgente principale delle emissioni VOC biogeniche. Si calcola che la vegetazione emetta circa la met\u00e0 degli idrocarburi biogenici (THC) non metanici, tra cui isoprene, terpene e emiterpene. Su scala globale si stima che la vegetazione emetta 1,2 1015 gC anno-1, un quantitativo pari alle emissioni globali di metano (CH4).\n\u00c8 inoltre in dubbio che le emissioni di composti organici volatili da parte della vegetazione costituiscano una parte non trascurabile del carbonio rilasciato in atmosfera, anche se la loro alta reattivit\u00e0 e grandi variazioni spaziali e temporali dei tassi di emissione, conducono ad un'estrema variabilit\u00e0 della concentrazione. I BVOC sono spesso suddivisi in 4 classi: isoprene (C5H8), monoterpeni (C10Hx), VOC reattivi (ORVOC) (CxHyOz) ed altri (OVOC).\nLe prime stime del numero di composti organici rilasciati dalla vegetazione hanno individuato oltre 300 composti differenti, compresi idrocarburi ed isoprenoidi. Tale numero venne successivamente aumentato per comprendere alcoli, aldeidi, chetoni ed esteri, fino a contare pi\u00f9 di 1.000 composti. La sola famiglia dei monoterpeni include pi\u00f9 di mille strutture, tra volatili e semivolatili. Il potenziale produttivo di composti organici volatili dalle piante \u00e8 ben illustrato nella figura seguente, che evidenzia, inoltre, come i VOC siano prodotti da molti diversi compartimenti della pianta e come essi siano il prodotto di differenti processi fisiologici:\nDescrizione del potenziale metabolico delle piante di produzione ed emissione di differenti tipologie di composti organici volatili:\nI VOC biogenici.\nI composti organici di origine biogenica sono suddivisi in tre categorie: isoprene, monoterpeni ed altri, che contribuiscono con quote del 44%, 11% e del 45%, rispettivamente, alle emissioni totali annuali di VOC biogenici\nL'isoprene viene classificato come un prodotto secondario ed \u00e8 l'unit\u00e0 chimica base dei monoterpeni e degli altri composti terpenoidi. Prodotti secondari erano considerati tutte quelle sostanze come ad esempio gli alcaloidi, i tannini e i terpeni, che, prima di studi sul significato fisio-ecologico di questi metaboliti, si riteneva non fossero coinvolte nei processi metabolici essenziali per le piante.\nTra i metaboliti secondari i terpenoidi costituiscono il pi\u00f9 vasto gruppo di composti vegetali. Queste sostanze sono caratterizzate da una comune unit\u00e0 strutturale, l'isoprene, e comprendono sia gli ormoni che altre sostanze aventi un ruolo fondamentale nel metabolismo della pianta.\nI monoterpeni hanno una struttura di 2 unit\u00e0 con 5 atomi di carbonio (C5) e comprendono strutture (C10) mono-, bi-, e tricicliche. L'emissione di monoterpeni \u00e8 indipendente dalla luce, tranne che nelle querce sclerofille Mediterranee, come la \"Quercia ilex\" e la \"Quercia coccifera\". Mentre \u00e8 nota la modalit\u00e0 di formazione ed emissione dei monoterpeni in molte piante, come ad esempio per le conifere, non sono ancora certi i meccanismi enzimatici della formazione dei monoterpeni nelle querce mediterranee. Il \"Quercus ilex\", ad esempio, produce vari composti, prevalentemente \u03b1-pinene e \u03b2-pinene. Il marcamento isotopico di questi composti con 13CO2 ha suggerito come la sintesi sia localizzata prevalentemente nei cloroplasti fogliari.\nIl ruolo ecologico dei terpenoidi.\nDei metaboliti secondari si conosce il ruolo nell'allelopatia, nella protezione termica, della difesa chimica, come attrattori per l'impollinazione, e come agenti fitopatici. Molti terpeni o composti derivati sono tossici per la cellula vegetale, in quanto determinano una drastica riduzione del numero di mitocondri, alterano la respirazione e l'attivit\u00e0 fotosintetica, e diminuiscono la permeabilit\u00e0 della membrana cellulare. Tale tossicit\u00e0 costituisce un vero e proprio schermo biochimico contro l'attacco di insetti, funghi e microbi. Si sta infine indagando sul ruolo svolto dai terpenoidi anche nei meccanismi di difesa attiva della pianta.\n\u00c8 stato ipotizzato che alcuni terpenoidi, in particolare l'isoprene, abbiano una funzione protettiva nei confronti di stress termici tipici in ambienti desertici, evitando la denaturazione delle membrane esposte ad elevate temperature. I metaboliti secondari si accumulano solitamente in condizioni di stress ed \u00e8 stato notato come, in alcune condizioni, le emissioni di isoprene vengano aumentate da condizioni di stress. Inoltre il grado di termo-tolleranza dipende dal quantitativo di isoprene contenuto nelle piante. I terpeni rivestono un ruolo non solo nella repulsione e attrazione di insetti fitofagi ma anche nell'attrazione di insetti impollinatori.\nL'interazione con la chimica della troposfera.\nI composti organici volatili svolgono un ruolo chiave nella chimica a breve termine della troposfera e determinano un importante impatto sui cambiamenti globali, inclusi i cambiamenti climatici. Questi possono:\nAi fini di una valutazione dell'impatto dei composti organici volatili sulla formazione di ozono a livello locale, regionale e globale, e il possibile impatto sull'aumento della temperatura, sono necessarie stime accurate delle emissioni di VOC biogenici. I due composti pi\u00f9 abbondanti e largamente studiati sono l'isoprene ed i monoterpeni, a causa della loro alta reattivit\u00e0 e della loro importanza nel determinare la quantit\u00e0 di rimescolamento degli OH.\nTra i composti volatili pi\u00f9 reattivi, per quanto riguarda la produzione di O3, c'\u00e8 l'isoprene, con un tempo di vita in atmosfera di sole 1\u00b12 h. I composti organici volatili reagiscono rapidamente con radicali ossidrili (\u00b7OH), ozono (O3) e nitrato (NO3-). Tali reazioni portano alla formazione di specie chimiche secondarie che possono accrescere i livelli di ozono e altri ossidanti in ambienti ricchi di ossidi di azoto.\nLa reazione tra i VOC e gli OH pu\u00f2 aumentare il livello di metano, essendo gli OH il maggior pozzo di assorbimento atmosferico (sink) per il metano. \u00c8 stato stimato che le emissioni di VOC hanno l'effetto globale di aumentare il tempo di vita del metano del 15% e di incrementare il livello di ozono del 18% (Baldocchi et al. 2001).\nL'ozono si forma dall'ossidazione fotochimica dei composti organici volatili in presenza di ossidi di azoto (NOx = NO + NO2). I processi di ossidazione che conducono alla produzione di ozono iniziano con la fotolisi di diverse molecole. La produzione di ozono dipende in modo non lineare dalla presenza di ossidi di azoto e dalle emissioni di composti organici. La figura seguente mostra la produzione di ozono come funzione degli ossidi di azoto a vali livelli di concentrazione di VOC, entrambi fattori limitanti per la produzione di ozono.\nTassi produzione di ozono come funzione degli ossidi di azoto a vali livelli di concentrazione di VOC:"}
{"id": "539695", "revid": "438678", "url": "https://it.wikipedia.org/wiki?curid=539695", "title": "Trivium (gruppo musicale)", "text": "I Trivium sono un gruppo musicale statunitense formatosi a Orlando, Florida, nel 1999.\nSono componenti del gruppo il cantante e chitarrista Matt Heafy, presente sin dagli esordi, e dal 2004 il chitarrista Cory Beaulieu e il bassista Paolo Gregoletto. Completa la formazione il batterista Alex Bent, subentrato nel 2017 dopo diversi altri musicisti.\nIl loro stile incorpora vari elementi dell'heavy metal, principalmente thrash, metalcore e progressive metal, con le influenze pi\u00f9 disparate sino anche al black e al technical death metal, ed \u00e8 stato accostato alla new wave of American heavy metal. A partire dal 2003, il gruppo ha pubblicato un totale di dieci album in studio, per la maggior parte acclamati dalla critica internazionale, e nel 2019 il loro singolo \"Betrayer\" \u00e8 stato nominato al Grammy Award alla miglior interpretazione metal.\nStoria del gruppo.\nEsordi (1999-2002).\nI Trivium furono fondati nel 1999 a Orlando dal giovane batterista Travis Smith. I componenti originali dei Trivium scelsero di chiamare in questo modo il gruppo perch\u00e9 ritenevano che il termine latino \"trivium\", che indica le tre principali discipline che un buon oratore doveva conoscere (grammatica, retorica e dialettica), fosse il migliore per indicare lo scopo e lo stile che essi si erano prefissati per il loro ideale musicale. Riguardo all'origine del nome del gruppo, Travis Smith rilasci\u00f2 un'intervista dicendo:\nLa prima formazione della band a esibirsi in un concerto a Orlando, in Florida, verso la fine del 1999 present\u00f2 Brad Lewter come cantante, Brent Young e Matt Schuler come chitarristi, Jarred Bonaparte come bassista e Travis Smith alla batteria. I Trivium si caratterizzarono subito per una formazione giovanissima, dall'et\u00e0 media che si aggirava intorno ai vent'anni, e si dedicarono nei primi anni di attivit\u00e0 alla riproduzione di cover di canzoni di Pantera, Iron Maiden, Metallica, dei Megadeth e Testament, gruppi che furono importanti per la nascita del futuro sound della band.\nNel 2000, dopo circa un anno dalla fondazione del gruppo e alcune piccole apparizioni dal vivo, Brad Lewter lasci\u00f2 la band e al suo posto fu ingaggiato l'esordiente giovane cantante e chitarrista Matt Heafy. Con tale aggiunta nella formazione, Matt Schuler, ormai privo di un vero ruolo nel gruppo, lasci\u00f2 i Trivium lasciando cos\u00ec maggiore spazio al neoentrato Matt anche nelle parti di chitarra. Nel 2001 la formazione del gruppo sub\u00ec ulteriori cambi, che videro Brent Young passare al basso in seguito all'abbandono di Jarred Bonaparte e l'aggiunta di George Moore come nuovo chitarrista. Con questa nuova formazione i Trivium abbandonarono lo studio delle reinterpretazioni per iniziare a comporre le prime canzoni. Le prime tracce esibite riscossero un buon successo e riuscirono a mettere in luce il talento di Matt Heafy, che si aggiudic\u00f2 il premio \"Best Metal Guitarist\" degli Orlando Metal Awards del 2002.\n\"Ember to Inferno\" e \"Ascendancy\" (2003-2005).\nNel 2003, dopo l'uscita dalla formazione di George Moore, i restanti componenti Heafy, Young e Smith iniziarono a comporre un discreto numero di canzoni, poi pubblicate in varie demo, tra le quali l'omonimo \"Trivium\", pubblicato nell'estate 2003, con cui la band pot\u00e9 per la prima volta mostrarsi al pubblico, che rispose in modo estremamente positivo e inizi\u00f2 a frequentare in modo pi\u00f9 continuo le esibizioni live della band. Grazie anche a questa pubblicazione, i Trivium furono notati dall'etichetta tedesca Lifeforce Records, che gli offr\u00ec un contratto e li sollecit\u00f2 a comporre nuovi testi. Il 14 ottobre 2003, dopo alcuni mesi di registrazione, fu pubblicato il primo album ufficiale della band, intitolato \"Ember to Inferno\". Questo lavoro \u00e8 formato da pezzi duri e potenti alternati per\u00f2 da parti pi\u00f9 melodiche con un sound in pieno stile metalcore. Il disco ottenne un imprevisto e immediato successo specialmente in Europa, dove \"Ember to Inferno\" riusc\u00ec a vendere un notevole numero di copie e ad entrare in alcune classifiche musicali britanniche. Alla fine del 2003 i Trivium accolsero nella formazione Corey Beaulieu, un giovane chitarrista di Brunswick grande appassionato di death metal.\nLa buona resa in numero di vendite del disco assicur\u00f2 alla band la partecipazione ad un primo tour da headliner della durata di circa un mese negli Stati Uniti ma, soprattutto, un nuovo sostanzioso contratto con la rinomata etichetta discografica Roadrunner Records, firmato ufficialmente nel 2004. Dopo l'uscita del primo singolo \"Like Light to the Flies\" e della produzione del relativo video ufficiale, Brent Young, stanco dei continui e sempre crescenti impegni e spostamenti del gruppo, decise di lasciare i Trivium, venendo definitivamente sostituito dal bassista italo-statunitense Paolo Gregoletto.\nNei primi mesi del 2005 i Trivium furono inseriti in un tour con gruppi del calibro dei Machine Head, degli Iced Earth, dei Killswitch Engage e dei Fear Factory, attraverso il quale la band si trov\u00f2 a contatto con nuovi stili musicali che influenzeranno i futuri progetti del gruppo. Matt Heafy, durante la tourn\u00e9e, rilasci\u00f2 un'intervista dicendo:\nTerminata la tourn\u00e9e, la band ritorn\u00f2 in studio di registrazione nei primi mesi del 2005 e il 15 marzo fu pubblicato il secondo album dei Trivium, il primo con la Roadrunner Records, denominato \"Ascendancy\". Il disco, dopo poche settimane dall'uscita, raggiunse la posizione numero 151 nella classifica Billboard 200 e la posizione numero 4 nella Billboard Top Heatseekers. Dal disco furono estratti i primi singoli ufficiali della band per le tracce \"Like Light to the Flies\", \"Pull Harder on the Strings of Your Martyr\", \"A Gunshot to the Head of Trepidation\" e \"Dying in Your Arms\".\nQuesto successo assicur\u00f2 alla band un posto nell'importante tour mondiale \"Roadrage 2005\" al fianco di gruppi come gli The Agony Scene, i Still Remains e i 3 Inches of Blood di cui fece sosta anche in Italia per la prima volta. Il gruppo ottenne anche notevoli elogi dei critici di riviste come \"Kerrang!\" e \"Metal Hammer\", che assicurarono ai Trivium la partecipazione al celebre \"Download Festival\" e all\"'Ozzfest 2005\". Dopo tali tourn\u00e9e, la band si un\u00ec anche al tour inglese degli All That Remains, con i quali vol\u00f2 per la prima volta in Giappone. Alla fine del 2005 i Trivium furono inseriti come gruppo spalla anche nel tour dei Children of Bodom e degli Amon Amarth.\n\"The Crusade\" e \"Shogun\" (2006-2010).\nI primi mesi del 2006 videro i Trivium proseguire la lunga serie di tourn\u00e9e che ormai da un anno teneva lontano da casa i componenti del gruppo, partecipando ad un nuovo tour al fianco degli In Flames lungo tutto il Nord America. La band apparve anche nell'album dedicato ai vent'anni dell'uscita di \"Master of Puppets\" dei Metallica pubblicizzato dalla rivista \"Kerrang!\", suonando per esso proprio l'omonima canzone \"Master of Puppets\". Nel giugno 2006 la band si esib\u00ec anche al \"Download Festival\" al fianco dei Korn e proprio dei Metallica.\nTerminata definitivamente la serie di concerti, i Trivium tornarono dopo un anno in uno studio di registrazione e il 10 ottobre pubblicarono un nuovo album composto da tredici tracce, tutte scritte durante i dodici mesi di tour ininterrotto, e denominato \"The Crusade\". Il disco present\u00f2 un ulteriore cambio di genere del gruppo, gi\u00e0 avvertito con l'uscita di \"Ascendancy\", il quale abbandon\u00f2 le sonorit\u00e0 metalcore e le parti cantante in growl, capisaldi dei precedenti progetti, per un suono pi\u00f9 pulito e ricercato, vicinissimo a quello espresso dal thrash metal.\n\"The Crusade\" scal\u00f2 immediatamente le classifiche, giungendo alla posizione numero 25 della classifica Billboard 200 e alla posizione numero 7 della UK Chart Peak, vendendo un totale di 60\u00a0000 copie nei soli due mesi dalla pubblicazione e piazzandosi anche alla posizione numero 6 della classifica della rivista \"Metal Hammer\" dei migliori album del 2006. Da \"The Crusade\" sono stati fino ad oggi estratti tre singoli per i brani \"Entrance of the Conflagration\", \"Anthem (We Are the Fire)\" e \"The Rising\".\nTali risultati fecero s\u00ec che i Trivium iniziassero il loro primo tour promozionale da headliner, che fu denominato \"The Crusade III: Ascend Above the Ashes\". In questa tourn\u00e9e furono accompagnati da numerose band di supporto, tra cui i God Forbid, i Bloodsimple e i Mendeed. Intanto la band aveva conquistato anche il premio \"Best Live Band Award\" ai Metal Hammer Golden God Awards 2006, mentre Travis Smith e Matt Heafy furono eletti nella stessa manifestazione rispettivamente \"Best Drummer\" e \"Golden God Award\".\nNegli ultimi mesi del 2006 la band prese parte al tour europeo degli Iron Maiden, l\"'Iron Maiden's European leg\", che present\u00f2 numerose tappe europee e fece sosta anche in Italia. Successivamente nei primi mesi del 2007 i Trivium annunciarono l'inizio del loro primo tour mondiale come artisti principali della durata di circa tre mesi. La tourn\u00e9e si rivel\u00f2 un grande successo ed ebbe tappe molto importanti che assicurarono alla band l'esordio musicale in Australia durante il festival \"Big Day Out\". Terminata questa serie di concerti i Trivium sono recentemente partiti per una tourn\u00e9e europea da \"headliner\" accompagnati dagli Annihilator, dai Sanctity e dai Gojira come gruppi di supporto. La band statunitense ha inoltre gi\u00e0 annunciato la sua partecipazione al \"Family Values Tour\" insieme ai Korn, agli Atreyu, agli Hellyeah, ai Flyleaf e agli Evanescence.\nIl 30 settembre 2008 \u00e8 uscito il quarto album in studio \"Shogun\" che ha segnato un parziale ritorno alle sonorit\u00e0 metalcore espresse in \"Ember to Inferno\" e \"Ascendancy\", ma anche un'evoluzione tecnica e stilistica che \u00e8 sembrata pi\u00f9 vicina a sonorit\u00e0 heavy metal piuttosto che thrash metal, allontanandosi quindi dallo stile simile a quello dei Metallica espresso in \"The Crusade\".\nNella sua prima settimana di uscita, l'album ha venduto 24.000 copie solo negli Stati Uniti d'America, e ha debuttato alla posizione numero 23 della classifica Billboard 200, nonch\u00e9 al numero 1 nella classifica rock britannica.\nNel 2009 inizia la tourn\u00e9e mondiale a sostegno dell'album \"Shogun\". Attraverso le varie date del tour la band \u00e8 stata supportata da diversi gruppi, come i Chimaira, i Darkest Hour, i Whitechapel, i Rise to Remain e i Black Tide.\nTravis Smith, poco prima dell'inizio dell\"'Into the Mouth of Hell We Tour\", lasci\u00f2 la band. Questo abbandono venne poi ufficializzato dal gruppo il 4 febbraio 2010 che, in quell'occasione, annunci\u00f2 il nuovo batterista della band, Nick Augusto.\nUn paio di giorni dopo la pubblicazione del singolo \"Shattering the Skies Above\", il primo della band senza il batterista Travis Smith, il frontman Matthew Heafy ha introdotto cos\u00ec il nuovo batterista:\nIl rapporto tra i Trivium e Smith era peggiorato sempre pi\u00f9 nel corso degli anni e quando Travis decise di abbandonare la band non ci furono subito veri progetti per la sua sostituzione. Nell'ottobre 2009 la band cominci\u00f2 a suonare con Nick Augusto.\nHeafy insiste comunque nel dire che non ha ancora idea di che cosa esattamente ha impedito a Smith di suonare al tour \"Into the Mouth of Hell\", ma \u00e8 comunque molto felice dell'opportunit\u00e0 di poter suonare con Augusto.\nNel novembre 2009 il gruppo ha pubblicato il brano inedito \"Shattering the Skies Above\", presente nell'EP \"\". Questa canzone sar\u00e0 comunque un interessante indicatore rispetto alla direzione sonora che la band prender\u00e0 nel nuovo disco. Il bassista Paolo Gregoletto ha inoltre annunciato che la band ha intenzione di registrare una non meglio precisata cover e di registrare anche una nuova versione di una loro vecchia canzone.\n\"Shattering the Skies Above\" \u00e8 stata pubblicata sul loro fanclub il 12 febbraio 2010 e al pubblico il 15 febbraio. Il giorno dopo, la loro cover \"Slave New World\" \u00e8 stata pubblicata come download gratuito per i membri del Regno Unito attraverso \"Metal Hammer\".\n\"In Waves\" e \"Vengeance Falls\" (2011-2014).\nIl 17 maggio 2011, tramite la loro pagina Facebook, il gruppo ha presentato il video del singolo \"In Waves\". seguita da \"Dusk Dismantled\" il 29 giugno.\nIl 30 agosto 2011 \u00e8 stato pubblicato il loro quinto album, \"In Waves\", che gi\u00e0 al suo debutto supera in classifica entrambi gli ultimi due album del gruppo, debuttando alla tredicesima posizione della Billboard 200. Il disco marca un ritorno alle sonorit\u00e0 metalcore di \"Ascendancy\", discostandosi da quelle pi\u00f9 heavy metal classico delle produzioni pi\u00f9 recenti.\nLa band ha annunciato che sar\u00e0 in tour per \"In Waves\" fino alla fine dell'anno. Matt Heafy ha inoltre dichiarato che inizier\u00e0 a registrare un nuovo album a febbraio 2013 e hanno gi\u00e0 fatto circa 13 demo. Nel mese di marzo 2012, il bassista Paolo Gregoletto ha dichiarato alla rivista australiana \"Loud\": \u00abPenso che sar\u00e0 pi\u00f9 pesante. Abbiamo parlato molto, solo un sacco di cose, come dove vogliamo andare con il record successivo. Penso che abbiamo sicuramente imparato a scrivere meglio sulla strada e stiamo imparando che scrivere con una visione pi\u00f9 mirata \u00e8 musicalmente la strada da percorrere. Non solo tutti noi solo scrivendo le canzoni che possiamo. [...] Voglio dire, l'ultimo album, abbiamo avuto cos\u00ec tanto tempo, abbiamo avuto come due anni e abbiamo scritto un album nel corso di due batteristi, quindi era come, quando abbiamo iniziato a scrivere eravamo in uno spazio di testa diverso rispetto a quando abbiamo effettivamente registrata. Quindi abbiamo avuto un sacco di materiale, che era fantastico. Ma penso che ora che le cose si sono appianate sul lato personale delle cose per la band, penso che possiamo concentrarsi esclusivamente su un solo la visione musicale di ci\u00f2 che Trivium \u00e8 e in realt\u00e0 non hanno, al di fuori del materiale musicale che abbiamo nulla in corso che \u00e8 un po' come disegnare da questo\u00bb. Il 14 gennaio 2013, Matt Heafy ha annunciato via Twitter che la band \u00e8 entrata in studio. In seguito rivelarono di aver assunto come produttore David Draiman, membro della band heavy metal Disturbed. Da questa collaborazione nasce \"Vengeance Falls\", sesto album di inediti che vede la luce nell'ottobre 2013. Anticipato da tre singoli tutti pubblicati in estate (\"Brave This Storm\", \"Strife\" e \"Villainy Thrives\"), anch'esso riscuote discreto successo di vendite in tutto il mondo, pur non raggiungendo le cifre di \"In Waves\".\nNel maggio 2014 il gruppo annuncia l'uscita dal gruppo di Nick Augusto, a cui subentra Mathew Madiro, gi\u00e0 tecnico della batteria per la band.\n\"Silence in the Snow\" (2015-2016).\nNell'ottobre 2014 Corey Beaulieu dichiara che il gruppo sarebbe ritornato in studio per registrare un nuovo album, la cui pubblicazione sarebbe dovuta avvenire alla fine del 2015.\nIl 30 luglio 2015 il gruppo pubblica il singolo \"Silence in the Snow\", e il giorno seguente annuncia la data di pubblicazione dell'album, anch'esso intitolato \"Silence in the Snow\", prevista per il 2 ottobre 2015. A differenza delle loro precedenti produzioni, il disco non presenta alcuna traccia con growl del cantante Matthew Heafey, che fa utilizzo del solo cantato melodico. Nella copertina del nuovo album \u00e8 raffigurato il teschio dell'oni Ibaraki, che diverr\u00e0 da quel momento in poi il simbolo principale dei Trivium anche nelle successivi produzioni. Da \"Silence in the Snow\" verranno successivamente estratti i singoli \"Blind Leading the Blind\", \"Until the World Goes Cold\" e \"Dead and Gone\". \"Until the World Goes Cold\", in particolare, ottiene la decima posizione nella Mainstream Rock Songs di \"Billboard\", diventando il singolo di maggior successo commerciale del gruppo.\nIl 5 dicembre 2015 Paul Wandtke prende il posto del batterista Mat Madiro. Un anno dopo, il 22 dicembre 2016, Wandtke viene rimpiazzato da Alex Bent, ex batterista del gruppo thrash/death Battlecross.\n\"The Sin and the Sentence\" (2017-2019).\nIl 1\u00ba agosto 2017 il gruppo pubblica il singolo \"The Sin and the Sentence\", primo estratto dall'ottavo album in studio, e il primo in cui appare alla batteria Alex Bent. Il 24 agosto viene pubblicato il secondo singolo \"The Heart from Your Hate\" e, il 15 ottobre, il terzo singolo, \"Betrayer\". L'album, intitolato \"The Sin and the Sentence\", viene pubblicato il 20 ottobre 2017, accompagnato da un grande successo di vendite e di critica, e segna il ritorno del gruppo a sonorit\u00e0 pi\u00f9 aggressive dopo il pi\u00f9 melodico \"Silence in the Snow\". Il brano \"Betrayer\" varr\u00e0 al gruppo la sua prima nomination ai Grammy Award, nella categoria \"miglior interpretazione metal\".\n\"What the Dead Men Say\" (2020).\nIl 27 febbraio 2020, anticipato da una serie di video pubblicati nella settimana precedente, esce il singolo \"Catastrophist\", che va ad anticipare il nono album del gruppo, \"What the Dead Men Say\", in uscita in aprile. Successivamente viene presentato il brano omonimo, anch'esso pubblicato come singolo durante l'ultima settimana di marzo. Sempre a marzo, il brano inedito \"Scattering the Ashes\" viene utilizzato, insieme alla traccia strumentale e brano d'apertura dell'album \"IX\", per la realizzazione del trailer di Spawn del videogioco \"Mortal Kombat 11\".\nA causa della pandemia di COVID-19 scatenatasi in quel periodo, tutte le date del tour asiatico in supporto all'album vengono cancellate; l'inconvenienza viene parzialmente arginata con il rimborso dei biglietti e con l'iniziativa del cantante Matt Heafy di suonare i set che avrebbe realizzato la band in diretta in streaming sul suo canale Twitch. Il gruppo organizza inoltre, durante l'anno, tre concerti in livestream intitolati \"A Light or a Distant Mirror\", nel quale presentano dal vivo i brani del nuovo album e altri celebri pezzi del loro repertorio, e \"The Deepest Cuts\" e \"The Deepest Cuts II\", dove invece suonano i loro brani meno conosciuti o comunque mai suonati prima dal vivo o che non sono stati pi\u00f9 suonati nei concerti pi\u00f9 recenti.\nAltri due singoli estratti dal nuovo album \"What the Dead Men Say\", intitolati \"Amongst the Shadows &amp; the Stones\" e \"Bleed into Me\", escono poco prima della sua pubblicazione ufficiale.\nInizialmente programmato per l'estate 2020, il \"Metal Tour of the Year\", organizzato dai Megadeth e i Lamb of God con il supporto dei Trivium e gli In Flames, viene svolto tra agosto e settembre 2021 negli Stati Uniti d'America con gli Hatebreed in sostituzione degli In Flames, ottenendo un grande seguito da parte del pubblico con 26 date e diversi sold out. Le ultime due date canadesi, come era successo in precedenza per l'intero tour, vengono posticipate a causa delle restrizioni imposte dall'emergenza pandemica.\n\"In the Court of the Dragon\" (2021-presente).\nIl 7 luglio 2021 viene pubblicato un criptico video trailer accompagnato dalla frase \"The ritual begins 09.07.21\". Il 9 luglio, difatti, viene pubblicato un singolo inedito intitolato \"In the Court of the Dragon\", accompagnato da un cortometraggio diretto da Ryan Mackfall e scritto da Lachlan Marks. Il 12 agosto viene pubblicato un altro singolo, \"Feast of Fire\", accompagnato da un video ufficiale e l'annuncio che il decimo album dei Trivium, intitolato \"In the Court of the Dragon\", verr\u00e0 pubblicato l'8 ottobre. Nel frattempo, nel numero di settembre 2021 della rivista tedesca \"Metal Hammer\", viene pubblicato l'EP \"Deadmen and Dragons\" contenente gli ultimi due singoli pubblicati dal gruppo e alcuni estratti dal loro concerto in livestream \"A Light or a Distant Mirror\". Il 1\u00ba ottobre viene pubblicato il terzo singolo estratto dal nuovo album, \"The Phalanx\", accompagnato da un video ufficiale realizzato in collaborazione con la casa di sviluppo Bethesda Softworks, in promozione al nuovo DLC del videogioco \"The Elder Scrolls Online\", del quale i componenti del gruppo sono affiatati fan.\nInfluenze musicali.\nIl suono prodotto dai Trivium viene definito come un misto di metalcore, thrash metal e progressive metal, con influenze technical e melodic death metal, black metal e punk rock. Al loro esordio sono stati definiti dalla critica come \u00abi Metallica del nuovo millennio\u00bb, e l'album \"Ascendancy\" \u00e8 stato a sua volta definito \u00abil \"Master of Puppets\" del nuovo millennio\u00bb, album che alcuni hanno anche criticato ed imputato di scarsa qualit\u00e0 e fantasia. L'album \"The Sin and the Sentence\", del 2017, \u00e8 giudicato da \"AllMusic\" come il loro album definitivo, con un sound ispirato a Metallica, System of a Down e Iron Maiden, ma che \u00abriesce finalmente a suonare come \"loro\", nonostante le tante influenze\u00bb.\nOltre ai Metallica, i membri del gruppo hanno dichiarato di essersi ispirati, tra i tantissimi, anche a Opeth, Dream Theater, Machine Head, Guns N' Roses, Megadeth, Ozzy Osbourne, Mercyful Fate, Hellhammer, Emperor, Celtic Frost, Slayer, Pantera, Dio, Black Sabbath, Judas Priest, Testament, Cannibal Corpse, Obituary, Killswitch Engage, Skid Row, Death e soprattutto Iron Maiden, senza i quali secondo Heafy \u00abi Trivium non esisterebbero\u00bb. Lo stesso Heafy ha dichiarato in pi\u00f9 occasioni di dovere ai Metallica e in particolare al frontman James Hetfield la sua passione per l'heavy metal."}
{"id": "539701", "revid": "24823", "url": "https://it.wikipedia.org/wiki?curid=539701", "title": "Partita dei 4 Cavalli", "text": ""}
{"id": "539705", "revid": "3535", "url": "https://it.wikipedia.org/wiki?curid=539705", "title": "Indigeni", "text": ""}
{"id": "539706", "revid": "3535", "url": "https://it.wikipedia.org/wiki?curid=539706", "title": "Indigeno", "text": ""}
{"id": "539708", "revid": "111005941", "url": "https://it.wikipedia.org/wiki?curid=539708", "title": "Antonio Tozzi", "text": "Biografia.\nTozzi ricevette la sua formazione musicale dapprima dal celebre Giovanni Battista Martini e in seguito presso l'Accademia Filarmonica di Bologna. Nel 1762 rappresent\u00f2 a Venezia le sue prime opere, tra le quali l'opera semiseria \"La morte di Dimone\", la prima messa in musica di un libretto di Giovanni Bertati, con un grande dispendio di macchinari, coro e balletto. Nel 1774 fu nominato maestro di cappella di corte a Monaco, dove rappresent\u00f2 l'opera \"Orfeo ed Euridice\". Per\u00f2 presto dovette lasciare la citt\u00e0 e tornare in Italia, in quanto venne alla luce la relazione tra il compositore e la contessa Seefeld. Circa questo scandalo Leopold Mozart scrisse una lettera a sua moglie commentando: \"Tu devi raccontare a tutti la storia tra Tozzi e la contessa Seefeld, cos\u00ec che la gente capisca che gli italiani sono ovunque furfanti\".\nDopo aver composto e rappresentato la sua successiva opera a Venezia, ossia \"Rinaldo\" (il quale libretto fu tratto dall\"'Armida\" di Franz Joseph Haydn), nel 1776 il suo campo d'azione si spost\u00f2 in Spagna. Presso Madrid e Barcellona, oltre a opere proprie (come \"I gemelli Castore e Polluce\"), mise in scena lavori di altri noti compositori dell'epoca, come Vicente Mart\u00edn y Soler, Giovanni Paisiello, Domenico Cimarosa, Pietro Alessandro Guglielmi e Pasquale Anfossi. Nel 1783 divent\u00f2 direttore del Teatro Santa Cruz a Barcellona. Tozzi rimase in Spagna fino al 1805 circa, per poi tornare definitivamente a Bologna.\nDi Tozzi circa una ventina di opere sono drammi giocosi, ma con il dramma, il dramma serio, la tragedia e l'opera seria era chiaramente prevalente nella sua produzione l'elemento eroico-mitologico. La sua opera \u00e8 caratterizzata da un grande talento drammatico e melodico e da uno stile d'orchestrazione compatto, nella quale spesso a tutti gli archi viene assegnato un compito principale, come ad esempio il ritmo marcato, il raddoppiamento delle voci, lo stabilimento di una contromelodia. Nel coevo \"Diario de Barcelona\" fu spesso nominato tra i principali compositori di Barcellona."}
{"id": "539712", "revid": "287204", "url": "https://it.wikipedia.org/wiki?curid=539712", "title": "Sean Marks", "text": "Carriera.\nDopo la high school in Nuova Zelanda, nel 1995 part\u00ec alla volta degli USA per frequentare, ma anche giocare a basket, l'Universit\u00e0 della California. Qui oltre ad iniziare la sua carriera cestistica, prese la laurea in scienze politiche.\nDal 1998 ha iniziato, in pianta stabile, ad essere convocato nella nazionale neozelandese.\nNel 1999 (stagione iniziata successivamente a causa del lockout) inizia la sua carriera nella NBA dopo essere stato chiamato alla 44\u00aa scelta del Draft NBA 1998 dai New York Knicks che la sera stessa lo cedettero ai Toronto Raptors; Marks diventa cos\u00ec il primo cestista neozelandese nella Lega Professionistica americana. Nel 2005, durante la militanza con i San Antonio Spurs, ha vinto il suo primo anello NBA, diventando il primo cestista neozelandese ad aver vinto tale premio.\nHa partecipato, con la nazionale neozelandese, a due Tornei Olimpici (2000 e 2004).\n\u00c8 sposato con Jennifer e ha due figli, Aidan e Lucas.\nPalmar\u00e8s.\nSan Antonio Spurs: 2005"}
{"id": "539713", "revid": "38120", "url": "https://it.wikipedia.org/wiki?curid=539713", "title": "Non Morti", "text": ""}
{"id": "539726", "revid": "521028", "url": "https://it.wikipedia.org/wiki?curid=539726", "title": "Leucade (isola)", "text": "L\u00e8ucade o Leuca (, \"Lefk\u00e0da\", in greco antico \u039b\u03b5\u03c5\u03ba\u03ac\u03c2, \"Leuk\u00e0s\") o ancora, secondo l'antica denominazione veneziana, Santa Maura, \u00e8 una delle Isole Ionie che si trovano a ovest della Grecia continentale, l'unica ad essere raggiungibile anche senza nave-traghetti, perch\u00e9 collegata alla terraferma da una lunga strada rialzata e da un ponte mobile di circa 50 metri. Applicazione ufficiale : Lefkada Official\nGeografia fisica.\nNel sud dell'isola, vicino alla famosa spiaggia di Porto Katsiki, vi \u00e8 il luogo dove, la leggenda vuole, si sarebbe suicidata la poetessa Saffo, gettandosi nel vuoto.\nIl nome \"Leuc\u00e0s\", secondo Strabone, deriverebbe dalla scogliera bianca volta verso l'alto mare e Cefalonia. Su quello scoglio fu innalzato il tempio di Apollo Leucate e dalla rupe, secondo un'antica tradizione, usavano gettarsi in mare gli amanti infelici. Secondo Menandro, Saffo ne fu la vittima pi\u00f9 illustre.\nAltra localit\u00e0 da non perdere \u00e8 il piccolo villaggio sul mare chiamato Agios Nikitas. Trovi tutte le spiagge di Lefkada nell' app Lefkada official\nLa baia di Vassiliki, a sud dell'isola, \u00e8 famosa per le condizioni estremamente favorevoli al windsurf. La pratica di tale sport infatti \u00e8 garantita dalla regolarit\u00e0 del termico proveniente dalle montagne dell'isola. Inoltre la lunga penisola montuosa che delimita a ovest la baia ferma le onde del mare e garantisce condizioni di acqua piatta che favoriscono la pratica del windsurf anche ai meno esperti. Nella spiaggia a nord-ovest, Agios Ioannis, \u00e8 praticato anche il kitesurf, con vento termico che si leva tutti i pomeriggi da maggio a settembre..\nStoria.\nGi\u00e0 possedimento siceliota al tempo del re Agatocle, dopo la conquista siculo-normanna del XII-XIII secolo entr\u00f2 a far parte stabilmente della Repubblica di Venezia. Occupata dai francesi per breve periodo, fece parte della Repubblica delle Sette Isole Unite, sotto protettorato russo-ottomano ma a guida veneto-greca. Fu questa la prima esperienza di autogoverno greco (durata 1800-1807), in cui ebbero un ruolo principale i greco-veneti, tra i quali Giovanni Capodistria. Pass\u00f2 quindi al Regno Unito e poi definitivamente alla Grecia (1864).\nGeografia antropica.\nComuni e comunit\u00e0 rurali.\nDal 1997, con l'attuazione della \"riforma Kapodistrias\", Leucade costituiva una prefettura della Regione Isole Ionie, suddivisa in 6 comuni e 2 comunit\u00e0. \u00c8 stata abolita a seguito dell'entrata in vigore della riforma amministrativa detta Programma Callicrate dal 1\u00ba gennaio 2011. Sotto la giurisdizione della prefettura rientrava anche un piccolo arcipelago noto come le \"isole Tilevoides\", esteso tra l'isola e la terraferma di cui fanno parte Meganisi, Kalamos, Kastos, Skorpios, Skorpidi, Madouni, Sparti, Thilia e Kithiro.\nL\u00e9ukade \u00e8 nota nella letteratura greca per essere stata teatro di un suicidio d'amore, a met\u00e0 tra storia e leggenda, da una roccia pare si sia gettata, nel 570 a.C. circa, la poetessa di Lesbo, Saffo."}
{"id": "539731", "revid": "2039709", "url": "https://it.wikipedia.org/wiki?curid=539731", "title": "Sorcio", "text": ""}
{"id": "539732", "revid": "36426", "url": "https://it.wikipedia.org/wiki?curid=539732", "title": "Eugenio IV", "text": ""}
{"id": "539739", "revid": "37401", "url": "https://it.wikipedia.org/wiki?curid=539739", "title": "Quantit\u00e0", "text": "Il termine quantit\u00e0 (dal latino \"quant\u012dtas\", -\"atis\", da \"quantus\", 'quanto', 'quanto grande') indica in genere la propriet\u00e0, per un ente individuale o una massa, di avere misurata, di norma in numeri, la propria grandezza. Esso pu\u00f2 assumere diversi significati:"}
{"id": "539742", "revid": "298229", "url": "https://it.wikipedia.org/wiki?curid=539742", "title": "Campionati italiani di ciclismo", "text": "I Campionati italiani di ciclismo sono delle competizioni che si svolgono in Italia ogni anno per assegnare il titolo di campione d'Italia nelle diverse discipline del ciclismo, strada, pista, ciclocross, mountain bike e BMX.\nLa maglia tricolore \u00e8 la maglia distintiva indossata dal \"Campione d'Italia\" in carica di una disciplina del ciclismo. \u00c8 composta da tre bande orizzontali colorate intorno al torace; dall'alto in basso i colori sono quelli della bandiera italiana: il verde, il bianco e il rosso.\nAnalogamente a quanto avviene con la maglia iridata dei campioni del mondo, il campione d'Italia ha il diritto di indossare la maglia tricolore nelle corse ufficiali che si disputano prima della successiva edizione dello stesso campionato nazionale, di norma un periodo di un anno. Nelle discipline che prevedono pi\u00f9 specialit\u00e0, come ad esempio il ciclismo su strada, la maglia di campione italiano di una precisa specialit\u00e0 pu\u00f2 essere indossata solo nelle prove di quel medesimo tipo."}
{"id": "539744", "revid": "436907", "url": "https://it.wikipedia.org/wiki?curid=539744", "title": "Underground V2.0", "text": "Underground V2.0 \u00e8 il secondo EP del gruppo musicale statunitense Linkin Park, pubblicato il 18 novembre 2002 dalla Machine Shop Recordings.\nDescrizione.\nSecondo EP pubblicato dal fan club ufficiale del gruppo, LP Underground, \"Underground V2.0\" contiene sei tracce tra cui la strumentale \"A.06\", realizzata nel 2002 durante le sessioni di registrazione per il secondo album in studio \"Meteora\", \"Dedicated\", una demo realizzata nel 1999, e \"My December\", originariamente pubblicato come b-side del singolo \"One Step Closer\". Sono presenti inoltre due versioni dal vivo di \"With You\" e \"High Voltage\" tratti dal concerto tenuto dal gruppo il 16 settembre 2001 presso il Docklands Arena di Londra.\nIl 13 dicembre 2021, in occasione del lancio della ventunesima edizione del fan club, il gruppo ha reso disponibile l'EP nel formato audiocassetta."}
{"id": "539746", "revid": "987147", "url": "https://it.wikipedia.org/wiki?curid=539746", "title": "Mirca Viola", "text": "Biografia.\nAppena diciannovenne, nel 1987 diventa \"Miss Italia\", ma il titolo le viene revocato e, dopo ripetizione della finale, assegnato a Michela Rocco di Torrepadula (inizialmente classificatasi seconda). La revoca arriva perch\u00e9, contrariamente a quanto prevedeva allora il regolamento del concorso (poi in seguito modificato), Mirca Viola era sposata (con il produttore Enzo Gallo, dal quale si separer\u00e0 dopo ventun anni di matrimonio, per poi tornare con lui dopo quattro anni dalla separazione senza pi\u00f9 risposarlo), e madre di Nicholas. Quattro anni dopo ha la figlia Angelica.\nInizia la carriera nel mondo dello spettacolo come modella e attrice di fotoromanzi; partecipa quindi a diversi programmi televisivi, fra cui \"Villaggio Party\", al fianco di Paolo Villaggio, su Odeon TV, e \"Di che vizio sei?\", con Gigi Proietti, su Rai Uno.\nNel 1994 proclamata da Fabrizio Frizzi Miss Italia ad onorem . Nel 1995 debutta come protagonista nel film \"Banditi\" al fianco di Ben Gazzara e Marco Leonardi; nel 1997 \u00e8 ancora protagonista, insieme a Marco Leonardi e Giancarlo Giannini, in \"Una vacanza all'inferno\", per la regia di Tonino Valerii; nello stesso anno \u00e8 aiuto regista del film \"Figurine\", diretto da Giovanni Robbiano.\nNel 2000 partecipa a un episodio della serie TV \"Tequila &amp; Bonetti\" e diventa il volto della campagna pubblicitaria di una nota casa cosmetica.\nNel 2002-2003 \u00e8 una delle conduttrici di \"Sipario\", la rivista di spettacolo del TG4 (viene chiamata da Emilio Fede), e nel 2003 \u00e8 una delle protagoniste del film \"Cattive inclinazioni\". Nel 2004 partecipa a un episodio della serie TV \"Don Matteo\" e alla settima stagione di \"Incantesimo 7\".\nDal 2005 al 2007 fa parte della cast di \"CentoVetrine\" nel ruolo di Asia Ricci. I media le attribuiscono un flirt con il collega Alessandro Mario. Nel 2007 torna nuovamente a essere una delle conduttrici di \"Sipario\". Fa parte del cast degli ultimi due episodi di \"Fuoriclasse\", trasmessi il 21 febbraio 2011 su Rai Uno. Posa, assieme ad altre attrici e showgirls, per il lunario 2011-2012 del fotografo Enrico Ricciardi nei panni di Gloria Swanson. Il ricavato \u00e8 andato in beneficenza.\nNel 2011 esordisce alla regia con il film \"L'amore fa male\", dirigendo Stefania Rocca, Nicole Grimaudo, Stefano Dionisi.\nNel 2014 esce \"Cam Girl\", il suo secondo film da regista."}
{"id": "539754", "revid": "122500337", "url": "https://it.wikipedia.org/wiki?curid=539754", "title": "Nazionale di pallacanestro della Grecia", "text": "La nazionale di pallacanestro greca (\u0395\u03b8\u03bd\u03b9\u03ba\u03ae \u03bf\u03bc\u03ac\u03b4\u03b1 \u03ba\u03b1\u03bb\u03b1\u03b8\u03bf\u03c3\u03c6\u03b1\u03af\u03c1\u03b9\u03c3\u03b7\u03c2 \u0395\u03bb\u03bb\u03ac\u03b4\u03b1\u03c2), rappresenta la selezione dei migliori giocatori di pallacanestro di nazionalit\u00e0 greca, \u00e8 gestita dalla EOK, e partecipa ai tornei internazionali di pallacanestro per nazioni gestiti dalla FIBA.\nStoria.\nLa selezione maschile della nazionale greca, ai Campionati Europei, ha vinto due medaglie d'oro, nel 1987 e nel 2005, una d'argento, nel 1989 e due di bronzo, nel 1949 e nel 2009.\nHa partecipato tre volte al Torneo Olimpico, nel 1952, nel 1996 e nel 2004.\nIl miglior risultato della sua storia sportiva \u00e8 rappresentato dalla medaglia d'argento al Campionato Mondiale 2006, dopo una clamorosa vittoria sul \"dream team\" USA in semifinale. Precedentemente, in questa competizione, aveva conseguito anche due quarti posti, nel 1994 e nel 1998."}
{"id": "539756", "revid": "287204", "url": "https://it.wikipedia.org/wiki?curid=539756", "title": "Disir", "text": ""}
{"id": "539759", "revid": "287204", "url": "https://it.wikipedia.org/wiki?curid=539759", "title": "Gerdr", "text": ""}
{"id": "539760", "revid": "6340", "url": "https://it.wikipedia.org/wiki?curid=539760", "title": "Gi\u00f6ll", "text": ""}
{"id": "539761", "revid": "287204", "url": "https://it.wikipedia.org/wiki?curid=539761", "title": "Gjoll", "text": ""}
{"id": "539763", "revid": "6340", "url": "https://it.wikipedia.org/wiki?curid=539763", "title": "Helgi Hj\u00f6rvar\u00f0sson", "text": ""}
{"id": "539765", "revid": "729019", "url": "https://it.wikipedia.org/wiki?curid=539765", "title": "Martha's Vineyard", "text": "Martha's Vineyard (compresa la vicina isola di Chappaquiddick), \u00e8 un'isola degli Stati Uniti d'America, nel Massachusetts, vicino alla costa meridionale di Capo Cod. La superficie \u00e8 di 231,75\u00a0km\u00b2. Viene anche indicata come \"the Vineyard\".\nDescrizione.\nL'isola \u00e8 la parte maggiore della contea di Dukes (costituita, per il resto, da Cuttyhunk, dalle altre Elizabeth Islands e dall'isola di Nomans Land). L'isola \u00e8 nota soprattutto come luogo di villeggiatura estiva, anche se la popolazione stanziale \u00e8 aumentata molto, a partire dagli anni sessanta. Nel cimitero della citt\u00e0, l'Abel's Hill Cemetery, \u00e8 sepolto il famoso attore comico John Belushi.\nMartha's Vineyard \u00e8 nota anche per essere stata il set del celebre film di Steven Spielberg, \"Lo squalo\" (1975), con il nome di Isola di Amity, ed \u00e8 stata ambientazione del film di Roman Pola\u0144ski, \"L'uomo nell'ombra\" (2010). L'isola \u00e8 stata inoltre il set di un episodio della serie TV \"Una mamma per amica\", in quanto sede della seconda casa di Logan, il fidanzato di Rory, oltre ad essere apparsa in una puntata de I Griffin. La cittadina \u00e8 stata anche teatro dell'incidente aereo che, nel 1999, port\u00f2 alla morte di John Fitzgerald Kennedy Jr., figlio di John Fitzgerald Kennedy, e di sua moglie Carolyn.\nL'isola, vista la complessit\u00e0 sociale e geografica sufficiente a fornire ampio spazio per la differenziazione del comportamento linguistico, e data la sua lontananza di circa tre miglia dalla terraferma, fu scelta da William Labov come laboratorio di inchiesta preliminare sui modelli sociali nel mutamento linguistico.\nL'isola dei sordi.\nMartha's Vineyard \u00e8 inoltre famosa perch\u00e9 nel corso dell'Ottocento circa lo 0,7% della popolazione era affetta da sordit\u00e0, una percentuale di circa 20 volte superiore la media nazionale dell'epoca. La cosa rimase del tutto inspiegabile per molto tempo, poich\u00e9 il responsabile della malattia era l'allele recessivo di un gene per l'udito, allele che determinava la sordit\u00e0.\nQuesto allele si era diffuso nella popolazione dell'isola a causa del cosiddetto \"effetto del fondatore\": l'isola era stata colonizzata da pochissime famiglie, i cui membri in breve tempo si erano uniti fra loro procreando una popolazione con un'anomala prevalenza dell'allele recessivo. Per l'abitudine dei protestanti di sposarsi fra consaguinei, la popolazione sorda aument\u00f2 considerevolmente. Inoltre l'isola era del tutto indipendente, e i collegamenti con la madrepatria erano molto difficoltosi a causa delle cattive condizioni del mare.\nLa patologia era cos\u00ec diffusa che a Martha's Vineyard essere sordi non era un handicap: moltissimi abitanti conoscevano la lingua dei segni di Martha's Vineyard, un dialetto della lingua dei segni americana, sviluppatosi proprio sull'isola, e lo usavano regolarmente anche fra persone udenti cosicch\u00e9 anche i sordi potevano lavorare regolarmente, si sposavano e avevano figli.\nQuando le leggi di Mendel vennero alla luce, alla fine dell'Ottocento, e con esse la correlazione fra malattia e allele recessivo, la comunit\u00e0 scientifica riusc\u00ec finalmente a dare una spiegazione alla diffusione della sordit\u00e0 nell'isola e a trovare una soluzione: se le leggi di Mendel erano vere, sarebbe bastato favorire nuovi flussi migratori verso l'isola, in maniera tale da permettere l'ingresso di persone che, unendosi agli abitanti, avrebbero generato bambini non sordi. Gi\u00e0 a met\u00e0 del Novecento a Martha's Vineyard la percentuale della popolazione sorda era simile alla media nazionale."}
{"id": "539766", "revid": "599013", "url": "https://it.wikipedia.org/wiki?curid=539766", "title": "Ho\u00f0r", "text": ""}
{"id": "539767", "revid": "287204", "url": "https://it.wikipedia.org/wiki?curid=539767", "title": "Hoenir", "text": ""}
{"id": "539769", "revid": "287204", "url": "https://it.wikipedia.org/wiki?curid=539769", "title": "Hrimthursar", "text": ""}
{"id": "539770", "revid": "287204", "url": "https://it.wikipedia.org/wiki?curid=539770", "title": "Jotunheimr", "text": ""}
{"id": "539771", "revid": "436907", "url": "https://it.wikipedia.org/wiki?curid=539771", "title": "Underground 3", "text": "Underground 3 \u00e8 il terzo EP del gruppo musicale statunitense Linkin Park, pubblicato il 17 novembre 2003 dalla Machine Shop Recordings.\nDescrizione.\nTerzo EP pubblicato dal fan club ufficiale del gruppo, LP Underground, \"Underground 3\" contiene i cinque brani esclusi dalla versione audio dall'album dal vivo \"Live in Texas\" con l'aggiunta dei video dal vivo di \"Don't Stay\" e \"Faint\" e il videoclip di \"From the Inside\"."}
{"id": "539772", "revid": "292162", "url": "https://it.wikipedia.org/wiki?curid=539772", "title": "Coppa Intertoto UEFA 1995", "text": "La Coppa Intertoto UEFA 1995 vede vincitori il Bordeaux e lo Strasburgo, i quali accedono alla Coppa UEFA. La formula in vigore in questa edizione inaugurale prevedeva che le semifinali valessero come turno preliminare della Coppa UEFA 1995-1996. In seguito l'UEFA decise di non far svolgere la finale e, di conseguenza, assegnare il titolo a entrambe le squadre finaliste. La squadra bordolese arriver\u00e0 in finale di Coppa UEFA, poi persa contro il Bayern Monaco, stabilendo il miglior risultato per una squadra proveniente dall'Intertoto.\nDi seguito sono riportati i risultati della competizione:\nFase a gruppi.\nLe squadre che si assicurano un posto agli ottavi di finale sono indicate in grassetto.\nOttavi di finale.\n\"Le partite si sono svolte il 29 e 30 luglio.\"\nQuarti di finale.\n\"Le partite si sono svolte il 2 agosto.\"\nSemifinali (turno preliminare di Coppa UEFA 1995-1996).\n\"Andata 8 agosto, ritorno 22 agosto.\"\nFinale.\n\"Non disputata.\""}
{"id": "539774", "revid": "287204", "url": "https://it.wikipedia.org/wiki?curid=539774", "title": "Lytir", "text": ""}
{"id": "539775", "revid": "615299", "url": "https://it.wikipedia.org/wiki?curid=539775", "title": "Trascrittomica", "text": "La trascrittomica \u00e8 la disciplina che studia l'insieme degli RNA messaggeri di una cellula chiamato anche trascrittoma. Dagli RNA messaggeri, attraverso il processo di traduzione, derivano le proteine di cui sono costituiti gli organismi viventi."}
{"id": "539776", "revid": "287204", "url": "https://it.wikipedia.org/wiki?curid=539776", "title": "Modgudr", "text": ""}
{"id": "539777", "revid": "1544245", "url": "https://it.wikipedia.org/wiki?curid=539777", "title": "ECM Records", "text": "ECM Records (acronimo di Editions of Contemporary Music) \u00e8 un'etichetta discografica fondata nel 1969 da Manfred Eicher a Monaco di Baviera, in Germania. \u00c8 divenuta un punto di riferimento per una generazione di jazzisti a partire dai tardi anni sessanta.\nLa ECM ha scritturato numerosi musicisti nordici e britannici come Jan Garbarek e John Surman, oltre ad aver dato impulso alle carriere soliste di artisti post-fusion come Pat Metheny, Bill Frisell e Keith Jarrett.\nNaturale prosecutrice ed erede del jazz da camera di Jimmy Giuffre e Paul Bley, nel catalogo della ECM si trova un variegato di atmosfere evocative, presentate spesso con confezioni dall'alta qualit\u00e0 di \"design\"."}
{"id": "539778", "revid": "287204", "url": "https://it.wikipedia.org/wiki?curid=539778", "title": "Managarmr", "text": ""}
{"id": "539779", "revid": "767487", "url": "https://it.wikipedia.org/wiki?curid=539779", "title": "Flashdance", "text": "Flashdance \u00e8 un film del 1983 diretto da Adrian Lyne.\nLa pellicola, scritta da Tom Hedley e Joe Eszterhas, lanci\u00f2 la protagonista Jennifer Beals, all'epoca ventenne, e fece conoscere al grande pubblico il regista britannico.\nTrama.\nLa diciottenne Alex Owens lavora come saldatrice di giorno e come ballerina in un locale notturno, coltivando il sogno di entrare all'Accademia di Danza di Pittsburgh. Si allena senza sosta, ma quando si reca alla scuola per iscriversi a un'audizione, si fa prendere dallo scoraggiamento e rinuncia. Una notte, nel locale dove si esibisce incontra Nick Hurley, suo capo in fabbrica. I due si piacciono, ma Alex non ritiene corretto iniziare una relazione col proprio capo. Nei giorni successivi un equivoco personaggio, Carlos, cerca di convincere Alex e la sua amica Jeanie ad andare a lavorare nel suo night club. Le ragazze rifiutano, ma solo l'intervento di Nick far\u00e0 desistere Carlos, ormai passato alle minacce. Cos\u00ec Alex inizia a frequentare Nick e di l\u00ec a breve i due si trovano legati in un'appassionata storia d'amore. Nel frattempo, Alex apprende di essere stata ammessa a un'audizione dell'Accademia di Danza grazie a una raccomandazione di Nick. Tra mille dubbi si presenta al provino. E anche se l'emozione le fa sbagliare il primo passo, con coraggio ricomincia e si lancia nella sua trascinante coreografia: un insieme di danza classica, moderna e breakdance che le permette di conseguire l'ammissione.\nProduzione.\nLa protagonista Jennifer Beals aveva ben quattro controfigure che la sostituivano durante le scene di ballo; una di queste controfigure (nella breve scena di breakdance del balletto d'audizione) era in realt\u00e0 un uomo, il ballerino di origine portoricana Richard Col\u00f2n, pi\u00f9 noto col nome d'arte Crazy Legs. La notizia \u00e8 stata confermata da Michael Sembello durante una puntata di \"Matricole &amp; Meteore\". La sua controfigura principale per le scene di ballo \u00e8 stata l'attrice e ballerina francese Marine Jahan. L'inquadratura in cui Alex si slancia al rallentatore attraverso l'aria, durante la sequenza dell'audizione, \u00e8 stata interpretata da Sharon Shapiro, una ginnasta.\nAdrian Lyne non fu il primo regista contattato per il film. Prima di lui la direzione di \"Flashdance\" fu offerta addirittura a David Cronenberg, che rifiut\u00f2, e a Brian De Palma, che per\u00f2 era gi\u00e0 impegnato nelle riprese di \"Scarface\".\nNella scena della gara di pattinaggio sul ghiaccio dell'amica di Alex, Jeanie, il brano che accompagna questa sequenza \u00e8 \"Gloria\", successo di Umberto Tozzi, interpretata da Laura Branigan.\nColonna sonora.\nIl brano portante della pellicola, \"Flashdance... What a Feeling\", vinse l'Oscar come miglior canzone del 1983. Composta da Giorgio Moroder (musiche) e Keith Forsey (parole) e interpretata da Irene Cara, non tard\u00f2 nemmeno a diventare una hit rastrellando anche altri premi tra i quali il Golden Globe.\nUn altro successo tratto dal film, \"Maniac\" di Michael Sembello, ispirata al film horror omonimo, fu pure candidata all'Oscar.\nFra le altre canzoni incluse nella colonna sonora, anche \"Lady, Lady, Lady\" di Joe Esposito, \"I'll Be Here Where The Heart Is\" di Kim Carnes e \"Love Theme from Flashdance\" di Helen St. John.\nEcco la track list completa:\nDistribuzione.\nLa pellicola \u00e8 stata distribuita nelle sale cinematografiche statunitensi a partire dall'aprile del 1983. In Italia \u00e8 stata presentata in anteprima, il 1\u00ba settembre dello stesso anno, alla 40\u00aa Mostra internazionale d'arte cinematografica di Venezia nella sezione \"Venezia Notte\".\nData di uscita.\nAlcune date di uscita internazionali nel corso degli anni sono state:\nAccoglienza.\nIncassi.\nIl film ha avuto un enorme successo al botteghino, ha incassato circa 90 milioni di dollari nel solo mercato statunitense per poi arrivare, a livello mondiale, ad un totale di 201 milioni di dollari.. In Italia \u00e8 stata la pellicola di maggior successo della stagione cinematografica 1983-1984.\nCritica.\nAll'uscita nelle sale, \"Flashdance\" fu stroncato da molti critici. Roger Ebert lo mise nella sua lista dei \"film pi\u00f9 odiati\", commentando: \"\"Flashdance\" \u00e8 come un film che ha vinto 90 minuti di shopping gratis al supermercato di Hollywood. Il regista e i suoi collaboratori hanno corso all'impazzata lungo le corsie prendendo un pezzo di \"La febbre del sabato sera\", una fetta di \"Urban Cowboy\", un quarto di \"Marty\" e un kilo di \"Archie Bunker's Place\". Il risultato \u00e8 grandi musiche e balli, senza alcun significato\". Ebert evidenzia anche come il percorso di vita di Jennifer Beals fosse pi\u00f9 interessante di quello del personaggio che interpretava.\nLa \"Haliwell's Film Guide\" gli assegn\u00f2 una sola stella su quattro. Il settimanale \"The New Yorker\" critic\u00f2 il film come \u00abUna serie di videoclip rock\u00bb, mentre \"The Guardian\" lo liquid\u00f2 come \u00abUn successo ridicolo\u00bb. La sceneggiatura del film fu candidata al Razzie Award. Si critic\u00f2 anche il fatto che Michael Nouri, avendo 38 anni, fosse troppo grande per avere una relazione sentimentale con Jennifer Beals, di diciotto anni pi\u00f9 giovane.\nSu Rotten Tomatoes, \"Flashdance\" detiene un rating del 36% basato su 44 recensioni. Il consenso del sito recita: \"Tutto stile e pochissima sostanza, \"Flashdance\" vanta sequenze di danza accattivanti - e beneficia di una affascinante performance di Jennifer Beals - ma la sua narrativa \u00e8 piatta\".\nIn Italia, Morando Morandini e Pino Farinotti hanno assegnato nei loro dizionari di cinema rispettivamente due e tre stelle (su cinque) al film.\nSequel.\nA lungo si pens\u00f2 ad un possibile sequel del film e nel 2001 ne venne annunciata la rappresentazione teatrale con nuove canzoni di Giorgio Moroder, ma il progetto venne poi abbandonato anche per il rifiuto della stessa Jennifer Beals contraria al progetto nonostante i molti soldi che le vennero offerti.\nMusical.\nNella stagione teatrale 2010 - 2011 la Stage Entertainment ha prodotto la versione italiana teatrale del musical Flashdance in tour in Italia. Il ruolo di Alex Owens \u00e8 stato interpretato da Simona Samarelli, poi sostituita da Marta Belloni a causa di un infortunio, e il ruolo di Nick Hurley \u00e8 stato affidato a Filippo Strocchi. Tra gli altri attori presenti nel musical Giada D'auria (Gloria), Massimiliano Pironti (Jimmy), Barbara Corradini (Hanna), Chiara Vecchi (Jazmin), Daniela Pobega (Keisha), Mirko Ran\u00f9 (CC La Drue)."}
{"id": "539780", "revid": "287204", "url": "https://it.wikipedia.org/wiki?curid=539780", "title": "Muspellsmegir", "text": ""}
{"id": "539781", "revid": "438678", "url": "https://it.wikipedia.org/wiki?curid=539781", "title": "Spettacolo di variet\u00e0", "text": "Spettacolo di variet\u00e0 (\"The Band Wagon\") \u00e8 un film del 1953 diretto da Vincente Minnelli, con Fred Astaire e Cyd Charisse.\nNel 1995 \u00e8 stato scelto per essere conservato nel National Film Registry della Biblioteca del Congresso degli Stati Uniti.\nTrama.\nUn ballerino ed attore, un tempo rinomato, Tony Hunter, che da qualche anno non prende parte a spettacoli, si trova in ristrettezze economiche. Va New York a trovare Lester e Lily Marton, suoi buoni amici, che gli propongono di essere l'interprete di una loro rivista. Il produttore-regista sar\u00e0 un uomo di talento, che gode di ottima fama, Jeffrey Cordova. Questi ingaggia come ballerina un'artista assai nota, Gabrielle Gerard e trasforma il copione, facendo della rivista musicale quasi una versione moderna del Faust. Bench\u00e9 non approvi le idee di Cordova, Tony partecipa, come interprete, alla rivista, che alla prima rappresentazione a New York si rivela un insuccesso. Cordova deve riconoscere che Tony aveva ragione. La rivista sar\u00e0 rifatta secondo le idee di Marton e realizzata con la direzione di Tony. Per procurarsi il denaro necessario, Tony vende alcuni quadri, ultimo avanzo della sua passata agiatezza. Rappresentata in provincia, la nuova rivista \u00e8 accolta favorevolmente: a New York il successo \u00e8 trionfale. Tony \u00e8 felice: oltre al successo artistico, ha conquistato il cuore di Gabrielle.\nProduzione.\nIl film, che fu prodotto dalla Metro-Goldwyn-Mayer (MGM) (Loew's Imcorporated) usando i titoli di lavorazione \"Strategy of Love\" e \"I Love Louisa\", fu girato negli studios della casa di produzione al 10202 di W. Washington Blvd., a Culver City. Le riprese durarono dal 9 ottobre 1952 fino a met\u00e0 gennaio 1953.\nLa MGM aveva acquistato in origine un racconto di Peter Viertel dal titolo \"Strategy of Love\" consegnandolo a Betty Comden e Adolph Green perch\u00e9 lo adattassero per lo schermo. Alla fine, il testo di Viertel fu messo da parte a favore di un soggetto originale degli stessi Comden e Green.\nDistribuzione.\nIl copyright del film, richiesto dalla Loew's Inc., fu registrato il 3 luglio 1953 con il numero LP2715.\nDistribuito dalla Metro Goldwyn Mayer, il film fu presentato in prima a New York il 9 luglio 1953, uscendo poi nelle sale USA il 7 agosto. Il 9 ottobre, fu distribuito in Australia e il 26 dicembre, in Giappone. Nel 1954, fu distribuito in Francia (3 febbraio), in Italia (27 febbraio), Svezia (12 aprile), Portogallo (15 aprile), Danimarca (26 aprile), Austria (7 maggio), Germania Ovest (21 maggio), Hong Kong (24 giugno), Argentina (13 luglio), Finlandia (27 agosto), Turchia (in dicembre)."}
{"id": "539783", "revid": "287204", "url": "https://it.wikipedia.org/wiki?curid=539783", "title": "Sjofn", "text": ""}
{"id": "539785", "revid": "729019", "url": "https://it.wikipedia.org/wiki?curid=539785", "title": "SEAT Fura", "text": "La SEAT Fura \u00e8 un'automobile di segmento B della casa automobilistica spagnola SEAT nata nel 1981 dopo lo scadere dell'accordo Fiat-SEAT. Era simile alla sua progenitrice, la SEAT 127 (che a sua volta era la versione spagnola della Fiat 127), a parte qualche piccola modifica estetica utile per evitare problemi di copyright.\nLa sua produzione \u00e8 cessata nel 1986.\nStoria.\nIl progetto Fura inizi\u00f2 a prendere corpo con l'introduzione sul mercato italiano della SEAT Ronda nel 1983, quando la casa automobilistica era appena stata ceduta dalla Fiat (che possedeva il 51% di SEAT dagli anni cinquanta).\nIl rinnovamento SEAT fu facilitato dall'ingresso della Volkswagen; infatti negli stabilimenti di Pamplona venivano gi\u00e0 assemblate le nuove Polo.\nCon l'avvento della Fiat Uno e la cessata produzione della Fiat 127 III serie (venduta in Spagna col nome di \"Seat 127 Fura\"), l'utilitaria italo/spagnola viene aggiornata per essere venduta anche in Italia, in attesa di una vettura tutta nuova di sola progettazione SEAT.\nNasce cos\u00ec la SEAT Fura (in Spagna venduta col nome di Fura Dos) e nei primi mesi del 1984 \u00e8 sui mercati italiani, diventando in poco tempo la vettura trainante del marchio spagnolo in Italia.\nRispetto alla 127 III serie, la Fura aveva il frontale completamente ridisegnato con nuovi gruppi ottici, inedita mascherina e indicatori di direzione, cofano motore con un piccolo rialzo aerodinamico, paraurti anteriori di diverso disegno, portiere senza deflettori, portellone posteriore leggermente diverso con una incavatura al di sotto del lunotto e leggere nervature laterali sul tetto e cerchi inediti con coppette coprimozzo.\nInternamente cambia soprattutto nel cruscotto, adottando anche un cassettino portaoggetti e nuovo disegno della strumentazione, pi\u00f9 moderno. Meccanicamente era uguale alla Fiat 127 III serie 900.\nIl modello era equipaggiato con un unico motore Fiat: il 903 cm\u00b3 aste e bilancieri della 127\u00a0900, depotenziato a 40 CV rispetto ai 45 CV originari per migliorare i consumi; c'era poi un 1438\u00a0cm\u00b3 da 75\u00a0CV, di derivazione Fiat 124, riservato alla sportiva Crono (mai venduta in Italia). Gli allestimenti erano 2 (L e GL) e la carrozzeria a 3 o 5 porte. Assolutamente competitivi i prezzi: per acquistare la Fura meglio rifinita e accessoriata, servivano poco pi\u00f9 di 8.500.000 lire contro lo stesso prezzo della concorrente pi\u00f9 diretta ovvero la Nuova Fiat 127\u00a01050\u00a0cm\u00b3 berlina prodotta in Brasile (con motore pi\u00f9 moderno, ma finiture e accessori decisamente pi\u00f9 economici) e i quasi 9.000.000 di lire per la Fiat Uno 45 Base.\nI modelli in vendita nel 1981 fino alla fine produzione, nel 1986 furono:\nLa Fura fu la prima vettura della sua categoria ad essere equipaggiata con l\"'Econotronic\": un econometro elettronico a LED luminosi a 7 segmenti, fino a quel momento prerogativa di auto pi\u00f9 potenti e lussuose.\nInfatti le altre utilitarie montavano solo un semplice vacuometro analogico (Fiat Uno ES) o al pi\u00f9 a 3 segmenti con luce a led (Citro\u00ebn Visa).\nNel solo anno 1984 la conveniente utilitaria spagnola vendette oltre 20.000 unita e la versione 3 porte GL fu quella pi\u00f9 venduta. \nIntanto era gi\u00e0 pronto il progetto per una nuova vettura totalmente \"made in Seat\", l'Ibiza, realizzata da Giugiaro (gi\u00e0 pap\u00e0 della Uno) sul pianale della Ronda.\nTale vettura, debuttante verso la fine del 1984, sostitu\u00ec progressivamente la Fura con l'introduzione delle versioni pi\u00f9 economiche, infatti nel 1986 la nuova Seat Ibiza Junior 900 sostituisce nei listini Seat la Fura L e GL ereditandone la meccanica.\nL'ultimo esemplare fu prodotto dagli stabilimenti spagnoli il 25 settembre 1985, uscendo dai listini nel marzo del 1986.\nIn Spagna fu costruita anche in versione Crono (solo a 3 porte) con motore 1.4\u00a0cm\u00b3 da 75\u00a0CV mai importata in Italia. Questa sportiva fu allestita per\u00f2 solo nella prima versione identica alla 127 III serie, rivisitazione spagnola della 127 Sport 75 HP."}
{"id": "539786", "revid": "287204", "url": "https://it.wikipedia.org/wiki?curid=539786", "title": "Starkadr", "text": ""}
{"id": "539787", "revid": "287204", "url": "https://it.wikipedia.org/wiki?curid=539787", "title": "Americana (romanzo)", "text": "Americana \u00e8 il primo romanzo di Don DeLillo, pubblicato nel 1971 e revisionato dallo stesso autore nel 1989.\nTrama.\nIl narratore del romanzo \u00e8 David Bell, ex dirigente televisivo, successivamente regista d'avanguardia. La storia comincia con un'indagine sul malessere esistenziale dell'uomo moderno aziendale. Poi il romanzo si trasforma, cominciando ad interrogarsi sul potere del cinema di travisare la realt\u00e0. Bell d\u00e0 vita a un road-movie autobiografico. La storia affronta le radici delle patologie sociali americane, introducendo i temi che DeLillo approfondir\u00e0 in \"I nomi\", \"Rumore bianco\" e \"Libra\". La prima met\u00e0 del romanzo pu\u00f2 essere interpretata come una critica al mondo delle imprese corporative, mentre il resto si concentra sulle paure ed i dilemmi della vita americana contemporanea."}
{"id": "539789", "revid": "287204", "url": "https://it.wikipedia.org/wiki?curid=539789", "title": "Svipdagsmal", "text": ""}
{"id": "539791", "revid": "290351", "url": "https://it.wikipedia.org/wiki?curid=539791", "title": "Vali", "text": ""}
{"id": "539792", "revid": "56620", "url": "https://it.wikipedia.org/wiki?curid=539792", "title": "Americana", "text": ""}
{"id": "539793", "revid": "767487", "url": "https://it.wikipedia.org/wiki?curid=539793", "title": "Underground 4.0", "text": "Underground 4.0 \u00e8 il quarto EP del gruppo musicale statunitense Linkin Park, pubblicato il 22 novembre 2004 dalla Machine Shop Recordings.\nDescrizione.\nQuarto EP pubblicato dal fan club ufficiale del gruppo, LP Underground, \"Underground 4.0\" contiene sei tracce tra cui la strumentale \"Sold My Soul to Yo Mama\", una reinterpretazione dal vivo di \"Wish\" dei Nine Inch Nails e l'inedito \"Standing in the Middle\", brano composto da Mike Shinoda nel 2002 insieme a Motion Man e KutMasta Kurt (gli stessi che presero parte alla realizzazione di \"Enth e Nd\" presente in \"Reanimation\").\nL'EP contiene inoltre quattro tracce multimediali, tra cui i dal vivo di \"Easier to Run\" e \"Figure.09\"."}
{"id": "539794", "revid": "287204", "url": "https://it.wikipedia.org/wiki?curid=539794", "title": "Vidopnir", "text": ""}
{"id": "539797", "revid": "2032913", "url": "https://it.wikipedia.org/wiki?curid=539797", "title": "Money", "text": "Money (\"denaro\" in inglese) pu\u00f2 riferirsi a:"}
{"id": "539798", "revid": "287204", "url": "https://it.wikipedia.org/wiki?curid=539798", "title": "Alfheimr", "text": ""}
{"id": "539799", "revid": "287204", "url": "https://it.wikipedia.org/wiki?curid=539799", "title": "Asgardr", "text": ""}
{"id": "539800", "revid": "287204", "url": "https://it.wikipedia.org/wiki?curid=539800", "title": "Eljudnir", "text": ""}
{"id": "539801", "revid": "6340", "url": "https://it.wikipedia.org/wiki?curid=539801", "title": "Eliudnir", "text": ""}
{"id": "539802", "revid": "34119", "url": "https://it.wikipedia.org/wiki?curid=539802", "title": "Odr", "text": ""}
{"id": "539803", "revid": "6340", "url": "https://it.wikipedia.org/wiki?curid=539803", "title": "N\u00edo Heimar", "text": ""}
{"id": "539804", "revid": "287204", "url": "https://it.wikipedia.org/wiki?curid=539804", "title": "Nio Heimar", "text": ""}
{"id": "539807", "revid": "6923", "url": "https://it.wikipedia.org/wiki?curid=539807", "title": "Nantucket", "text": "Nantucket (pronuncia: ) \u00e8 un'isola degli Stati Uniti d'America, a sud di capo Cod, nello Stato del Massachusetts. Assieme alle piccole isole di Tuckernuck e Muskeget, costituisce la \"town\" e la contea di Nantucket. La zona di Surfside a Nantucket \u00e8 l'insediamento pi\u00f9 a sud del Massachusetts.\nStoria.\nNantucket \u00e8 rinomata come destinazione turistica e luogo di residenza estiva. La popolazione, durante i mesi estivi, aumenta da fino a circa persone. Sull'isola si trovano alcune delle propriet\u00e0 di maggior valore dello Stato.\nGrazie soprattutto alle citt\u00e0 di Nantucket e Siasconset, l'isola \u00e8 stata indicata come National Historic District. A Nantucket si trova una delle maggiori concentrazioni di precedenti alla Guerra civile di tutti gli Stati Uniti.\nDi Nantucket era la baleniera \"Essex\", affondata nel 1820, nonch\u00e9 una parte dei suoi sopravvissuti. Inoltre al largo dell'isola naufrag\u00f2, il 26 luglio 1956, il transatlantico italiano \"Andrea Doria\"."}
{"id": "539811", "revid": "436907", "url": "https://it.wikipedia.org/wiki?curid=539811", "title": "Underground 5.0", "text": "Underground 5.0 \u00e8 il sesto EP del gruppo musicale statunitense Linkin Park, pubblicato il 21 novembre 2005 dalla Machine Shop Recordings.\nDescrizione.\nQuinto EP pubblicato dal fan club ufficiale del gruppo, LP Underground, \"Underground 5.0\" contiene sei brani estratti dalla performance dal vivo tenuta dal gruppo il 2 luglio dello stesso anno al Live 8 di Filadelfia. Dall'album sono state escluse \"Crawling\", \"In the End\" e \"Numb/Encore\" (queste ultime due inserite nel DVD ufficiale del Live 8). Al concerto ha partecipato il rapper Jay-Z."}
{"id": "539812", "revid": "17126", "url": "https://it.wikipedia.org/wiki?curid=539812", "title": "Nantucket County (Massachusetts)", "text": ""}
{"id": "539813", "revid": "26630", "url": "https://it.wikipedia.org/wiki?curid=539813", "title": "SEAT Ronda", "text": "La SEAT Ronda \u00e8 un'automobile prodotta dalla casa automobilistica spagnola SEAT dal 1983 al 1986 in contemporanea allo scadere dell'accordo Fiat-SEAT. In realt\u00e0 \u00e8 un riciclaggio della SEAT Ritmo uguale a sua volta alla Fiat Ritmo prima serie.\nContesto.\nEsternamente era quasi uguale alla Ritmo (differiva solo per la griglia anteriore con fanali squadrati e non rotondi come sulla Ritmo, per la fanaleria posteriore e per le maniglie laterali che erano di forma differente rispetto a quelle della Fiat Ritmo). Internamente era diversa: aveva un cruscotto pi\u00f9 elegante e con una percezione qualitativa dell'abitacolo migliore. Non ebbe eredi anche se la nuova SEAT Ibiza fu progettata sul pianale della Ronda.\nLa Ronda fu la prima vettura tutta SEAT ad essere importata in Italia, verso la fine del 1983; meglio rifinita e accessoriata della Ritmo da cui derivava, fu la prima a montare il motore \"System-Porsche\" 1.2 63 CV montato poi con successo sulle altre vetture SEAT tranne che sulla SEAT Fura.\nEra venduta in 4 allestimenti e 4 motorizzazioni, tre a benzina e uno diesel:"}
{"id": "539815", "revid": "1991289", "url": "https://it.wikipedia.org/wiki?curid=539815", "title": "Egaleo", "text": "Egaleo o Aigaleo () \u00e8 un comune della Grecia situato nella periferia dell'Attica (unit\u00e0 periferica di Atene Occidentale) con 81.607 abitanti secondo i dati del censimento 2001.\nSport.\nLa maggiore squadra di calcio locale \u00e8 l'Egaleo FC."}
{"id": "539817", "revid": "38120", "url": "https://it.wikipedia.org/wiki?curid=539817", "title": "Non morti", "text": ""}
{"id": "539820", "revid": "38120", "url": "https://it.wikipedia.org/wiki?curid=539820", "title": "Non Morto", "text": ""}
{"id": "539821", "revid": "38120", "url": "https://it.wikipedia.org/wiki?curid=539821", "title": "Non-Morto", "text": ""}
{"id": "539822", "revid": "38120", "url": "https://it.wikipedia.org/wiki?curid=539822", "title": "Non-Morti", "text": ""}
{"id": "539825", "revid": "339392", "url": "https://it.wikipedia.org/wiki?curid=539825", "title": "Designazione degli aerei USAF", "text": ""}
{"id": "539827", "revid": "339392", "url": "https://it.wikipedia.org/wiki?curid=539827", "title": "Rodney Anoai", "text": ""}
{"id": "539839", "revid": "1305772", "url": "https://it.wikipedia.org/wiki?curid=539839", "title": "\u0116ngel's", "text": "\u0116ngel's () \u00e8 una citt\u00e0 della Russia sudoccidentale, nell'Oblast' di Saratov; \u00e8 situata sulla sinistra del Volga, di fronte alla citt\u00e0 di Saratov, alla quale \u00e8 collegata per mezzo del ponte Saratovskij.\nStoria.\nFondata nel 1747 dai cosacchi ucraini con il nome di Pokrovsk, venne ribattezzata nel 1931 con il nome di Engels in onore di Friedrich Engels, filosofo comunista, compagno di Marx e coautore del \"Manifesto del Partito Comunista\". Nel 1918, quando si costitu\u00ec in Unione Sovietica la Repubblica Socialista Sovietica Autonoma Tedesca del Volga, Engels ne divent\u00f2 capitale; la sua popolazione, cos\u00ec come quella di Saratov, era formata all'epoca prevalentemente da tedeschi del Volga. Nel 1941, dopo l'invasione tedesca dell'Unione Sovietica, la repubblica autonoma della quale era capitale fu abolita e la maggioranza tedesca di Engels fu deportata in Siberia e nell'Asia centrale.\nNel 1961, nei pressi di \u0116ngel's, atterr\u00f2 il cosmonauta Jurij Gagarin dopo aver compiuto il primo volo umano nello spazio; il 12 aprile 2021, nel 60\u00b0 anniversario di questo evento, nel luogo dell'atterraggio fu inaugurato il \"Parco dei conquistatori del Cosmo\". \nEconomia.\nEngels \u00e8 collegata per via ferroviaria ad Astrachan' a sud; vanta un porto fluviale che svolge una consistente attivit\u00e0 commerciale di grano, legname e bestiame. L'industria \u00e8 specializzata nel settore meccanico, tessile, conserviero e chimico."}
{"id": "539850", "revid": "6340", "url": "https://it.wikipedia.org/wiki?curid=539850", "title": "G\u00edsl", "text": ""}
{"id": "539856", "revid": "109131318", "url": "https://it.wikipedia.org/wiki?curid=539856", "title": "Sergio Badilla Castillo", "text": "\u00c8 il fondatore del movimento transrealista nella poesia moderna.\nBiografia.\nBadilla Castillo \u00e8 nato a Valpara\u00edso, il porto pi\u00f9 importante del Cile, il 30 novembre 1947. \u00c8 laureato in giornalismo all'universit\u00e0 del Cile nel 1972. Ha studiato all'universit\u00e0 di Stoccolma, dove ha ricevuto un diploma in metodologia dell'antropologia sociale.\nBadilla Castillo lavor\u00f2 tredici anni nella Radio Nazionale della Svezia, come giornalista nel settore della cultura, cosa che lo indurr\u00e0 a essere traduttore di poesia svedese, scandinava, inglese ed americana.\nDi suo padre che era marinaio, Badilla Castillo ha ricevuto il suo essere nomade. Durante i venti anni trascorsi in esilio, Badilla Castillo ha viaggiato in tutta Europa, l'Africa del Nord ed il Medio Oriente. Si \u00e8 stabilito per un breve periodo anche in Romania nel 1975, interessato dalla mitologia di questa regione. Rientrato in Cile nel 1993, Badilla Castillo ha lavorato come giornalista e professore d'universit\u00e0.\nIn Svezia, paese che lo ha accolto per un lungo periodo, le sue poesie sono state incluse nella prima Antologia di Poesia Cilena (\"Bevingade Lejon\") pubblicata dalle edizioni Bonniers, nel 1991.\nOpere.\nIl primo libro di poesia di Badilla, 1973: \"Fra il Calcestruzzo ed l'Erba\", \u00e8 stato stampato, da lui stesso, a Valparaiso, in un'edizione personale. Pi\u00f9 tardi, nel 1980 ha pubblicato il suo secondo libro: Abbassate del mio Ramo, una raccolta di narrazioni brevi. Questa opera \u00e8 stato accolta favorevolmente dalla la critica svedese, considerandola eccellente.\nTra 1981 e 1987 pubblicher\u00e0 tre dei suoi libri influenzati dall'atmosfera scandinava: \"L'alloggio del Segno\", \"Canzone Onirica \"e\" Riverberazioni delle Pietre Acquatica\". Non tralasciando la sua vena poetica, in questo periodo \u00e8 diventato anche un traduttore esperto di diverse lingue nordiche: svedese, finlandese, inglese, francese e poesia latina.\nLa materia iniziale di Badilla fa spesso riferimento ad argomenti mitologici o favolosi, mentre molte delle sue poesie sono ispirate da leggende. Il rientro in Cile di Badilla Castillo coincide con una modifica della sua opera, cominciando a scrivere in un modo molto pi\u00f9 auto biografico. Nel suo libro \"Saga Nordica\" rivoluziona il suo linguaggio e la sua scrittura.\n\u00c8 un periodo di provocazione, di sperimentazione di argomenti leggendari derivati dalle saghe mitologiche dei vichinghi. Di fatto, Badilla Castillo si avvicina con il transrealismo di Rudy Rucker per esplorare eccessivamente nuove dimensioni e la condizione di tempo.\nNei volumi posteriori di Badilla Castillo, come \"Lo Sguardo Apprensivo del Bastardo\" (2003), e \"Poesie Transreale ed Alcuni Vangeli\" (2005)), ci si osserva la conversione delle sfere della realt\u00e0, la volont\u00e0 di aprirsi a nuove dimensioni temporali e spaziali che creano una trasformazione quasi illusoria, dando alle parole, un nuovo senso, che ne amplificano il senso ed il comune significato.\nLa sua poesia attuale \u00e8 fortemente immaginaria. Ci si trovano molti smembramenti del tempo e delle percezioni immediate di una certa realt\u00e0 descritta, rivalutando ed ammirando il mondo ordinario. Sergio Badilla Castillo, risiede a Santiago del Cile. Le sue ultime opere evocano l'ambiente e gli straordinari ritmi ed effetti del paesaggio del Sud Pacifico, rispettando un'autonomia ed un pensiero unico e molto personale."}
{"id": "539858", "revid": "4123499", "url": "https://it.wikipedia.org/wiki?curid=539858", "title": "John Philip Botha", "text": ""}
{"id": "539871", "revid": "1522502", "url": "https://it.wikipedia.org/wiki?curid=539871", "title": "Extensible Authentication Protocol", "text": "Extensible Authentication Protocol (EAP) \u00e8 un framework di autenticazione utilizzato spesso sugli access point e nelle connessioni PPP. L'utilizzo di EAP all'interno di una rete wireless, ad esempio, prevede che non sia l'access point ad autenticare il client: esso redirige la richiesta di autenticazione avanzata dal client ad uno specifico server, configurato per questo scopo come un RADIUS.\nDefinito nella Request for Comments (RFC) 2284 e aggiornato nella RFC 3748 e nella RFC 4017, \u00e8 uno standard altamente flessibile che pu\u00f2 essere implementato in numerose differenti modalit\u00e0; 802.1x ha ereditato tale flessibilit\u00e0 per raggiungere svariati obiettivi di sicurezza.\n802.1x racchiude un range di metodi di autenticazione EAP, inclusi MD5, TLS, TTLS, LEAP, PEAP, SecurID, SIM, AKA e AKA' . Ciascuno di questi metodi EAP ha vantaggi e svantaggi a seconda dell'ambiente.\nMetodi di autenticazione.\nEAP-MD5.\nMD5 \u00e8 l'equivalente del CHAP in cui un algoritmo di hash a senso unico \u00e8 utilizzato in combinazione con un segreto condiviso e una richiesta di identificazione per verificare che il richiedente sia a conoscenza del segreto condiviso. MD5 \u00e8 considerato un metodo di autenticazione di livello base e generalmente non appropriato in caso sia necessario un alto livello di sicurezza per la protezione di beni di grande valore.\nQuesto accade per diverse ragioni. Come ogni metodo che utilizza richieste random e un algoritmo hash, \u00e8 vulnerabile agli attacchi basati su dizionario. Se un attaccante riesce ad ottenere la richiesta e la risposta hash, \u00e8 in seguito possibile eseguire un programma off-line con lo stesso algoritmo del richiedente, inserendo parole contenute in un dizionario fino a quando la risposta hash coincide con quella del richiedente. A questo punto l'attaccante conoscer\u00e0 la password del richiedente e potr\u00e0 sottrarne l'identit\u00e0 per ottenere l'accesso alla rete. Questo procedimento risulta ancora pi\u00f9 semplice nelle wireless LAN, dove la richiesta e la risposta \"viaggiano\" nell'etere. Questo \u00e8 il motivo per cui \u00e8 importante scegliere password che non siano parole di senso compiuto.\nIn aggiunta, EAP-MD5 offre soltanto l'autenticazione lato client (ovvero, il client viene autenticato alla rete). Altri metodi EAP offrono mutua autenticazione per cui il client \u00e8 autenticato alla rete e la rete \u00e8 autenticata al client.\nEAP-TLS.\nIl Transport Layer Security (TLS) offre un processo di autenticazione particolarmente sicuro, che sostituisce le semplici password con certificati lato client e lato server tramite l'utilizzo della infrastruttura a chiave pubblica (\"Public Key Infrastructure\" o PKI). Un certificato \u00e8 un record di informazioni relative ad un'entit\u00e0 (ad esempio una persona, un'azienda, ecc.) verificato tramite un algoritmo matematico asimmetrico. \u00c8 supportata la mutua autenticazione, e le chiavi di sessione dinamiche. TLS \u00e8 una buona scelta quando si richiede un elevato livello di autenticazione e sicurezza ed \u00e8 presente una infrastruttura a chiave pubblica. Comunque, l'utilizzo di una PKI, in cui ciascun client ha il suo proprio certificato, \u00e8 oneroso se comparato ai sistemi basati su password. Tale onere deriva dagli strumenti software richiesti affinch\u00e9 il sistema sia efficace.\nEAP-TTLS.\n\"Tunnelled Transport Layer Security\" (TTLS) \u00e8 un'estensione del TLS ed \u00e8 stato sviluppato per superare la necessit\u00e0, generata dal TLS, di certificati lato client (sono invece richiesti certificati lato server). Cos\u00ec come l'altro dei due metodi attualmente disponibili di autenticazione tramite tunnel (l'altro \u00e8 il PEAP), TTLS \u00e8 un metodo a due passaggi. Nel primo, un algoritmo asimmetrico basato sulle chiavi del server \u00e8 utilizzato per verificare l'identit\u00e0 del server e per creare il tunnel di crittazione simmetrica. Il secondo passaggio riguarda la verifica dell'identit\u00e0 del client utilizzando un secondo metodo di autenticazione tramite il tunnel di crittazione simmetrica per l'attuale negoziazione dell'autenticazione. Questo secondo metodo di autenticazione utilizzato con il tunnel pu\u00f2 essere un tipo di EAP (spesso MD5) o un metodo di vecchio tipo come PAP, CHAP, MS-CHAP, o MS-CHAP V2.\nIl tunnel a crittazione simmetrica del TTLS \u00e8 utilizzato solo per proteggere il metodo di autenticazione del client. Una volta verificato, il tunnel collassa.\nEAP-LEAP.\n\"Lightweight Extensible Authentication Protocol\" sviluppato dalla Cisco, deriva da EAP. LEAP si basa su un protocollo di autenticazione chiamato \"reciproco consenso\" che in poche parole significa che sia il client sia l'access point a cui il client richiede la connessione devono autenticarsi prima di avere accesso all'interno della rete. In questo modo si previene l'accesso non autorizzato di access point estranei alla rete.\nEAP Authentication and Key Agreement (EAP-AKA).\nExtensible Authentication Protocol Method per Universal Mobile Telecommunications System (UMTS) Authentication and Key Agreement (EAP-AKA), \u00e8 un meccanismo EAP per l' autenticazione e la distribuzione delle chiavi usando la sim UMTS (USIM). EAP-AKA \u00e8 definita nella RFC 4187.\nEAP Authentication and Key Agreement prime (EAP-AKA').\nil protocollo EAP-AKA' \u00e8 una variante del protocollo EAP-AKA, definito nella RFC 5448, \u00e8 usato per l' accesso via mezzi di trasporto non-3GPP ad una rete 3GPP. Per esempio via EVDO, WiFi, o WiMax."}
{"id": "539877", "revid": "287204", "url": "https://it.wikipedia.org/wiki?curid=539877", "title": "Citroen C15", "text": ""}
{"id": "539883", "revid": "767487", "url": "https://it.wikipedia.org/wiki?curid=539883", "title": "Peugeot Lion V2C2-V2Y2-V2C3-V2Y3", "text": "Nel 1910 un grave fatto sconvolse la Peugeot e la \"Lion-Peugeot\": La morte di Eugene Peugeot, cugino di Armand e patron della Lion-Peugeot, spinse la piccola Casa francese ad unirsi alla Peugeot, ma nonostante la fusione, i due marchi continuarono a produrre separatamente, almeno fino allo scoppio della Prima guerra mondiale.\nIn questi anni poco prima del conflitto nacquero molti modelli marchiati Lion-Peugeot.\nLion-Peugeot Type V2C2 e Type V2Y2.\nErano due vetture simili, ma che si proponevano l'una come la variante dell'altra. Furono prodotte tra il 1910 ed il 1912 in poco meno di 1000 esemplari. Montavano un bicilindrico da 1325 cm\u00b3 ed erano di dimensioni contenute, intorno ai 3,20 metri.\nLion-Peugeot Type V2C3 e Type V2Y3.\nAffiancavano le V2C2 e le V2Y2, proponendosi come ulteriori alternative, ma le prime due suscitarono maggiori consensi, mentre di queste vetture furono prodotti solo circa 200 esemplari."}
{"id": "539885", "revid": "438678", "url": "https://it.wikipedia.org/wiki?curid=539885", "title": "Philosophy in the Boudoir", "text": "Philosophy in the Boudoir (noto anche con i titoli Eugenie... the Story of her Journey into Perversion oppure anche come La filosofia nel boudoir o De Sade 70) \u00e8 un film del 1969 diretto da Jes\u00fas Franco.\n\u00c8 una libera trasposizione cinematografica in tempi moderni del romanzo del Marchese de Sade, \"La filosofia nel boudoir\".\nGenesi e fortuna.\nDopo \"Justine and Juliet\", il produttore londinese Harry Alan Towers propose a Jes\u00fas Franco di girare un secondo film tratto dall'opera del Marchese de Sade. La scelta cadde questa volta su \"La filosofia nel boudoir\".\nSe \"Justine and Juliet\" era un film in costume, relativamente fedele all'originale e girato con un \"budget\" considerevole, \"Philosophy in the Boudoir\" fu pensato come film in abiti moderni e a costo contenuto.\nLa sceneggiatura prevedeva scenari naturali e pochi interni, cosicch\u00e9 il film, girato sulle coste della Spagna, non risent\u00ec in alcun modo dei limiti economici. Anzi, gran parte della critica lo considera il pi\u00f9 esteticamente equilibrato tra i film che Franco gir\u00f2 per Towers fra il 1968 e il 1970.\nCiononostante, \"Philosophy in the Boudoir\" ebbe una distribuzione assai limitata. A New York usc\u00ec il 26 agosto 1970, ma in Gran Bretagna, il paese del produttore e dell'attore di maggior richiamo, Christopher Lee, scomparve quasi subito dalle sale. A ci\u00f2 si aggiunga che, fatto ancora pi\u00f9 sorprendente, non fu mai edito in videocassetta.\nDi fatto, fu solo nel 2002 che i fan del regista spagnolo e dell'attore britannico ebbero modo di vedere il film, grazie all'edizione in DVD uscita negli USA.\nLa spiegazione pi\u00f9 plausibile di questa duplice anomalia risiede nel fatto che Franco non inform\u00f2 Christopher Lee del tipo di film che stava girando. L'attore, che in realt\u00e0 appare solo per poche scene nelle vesti di un fine dicitore che legge alcune pagine del romanzo (quanto a dire di s\u00e9 stesso), ebbe pertanto la brutta sorpresa di trovare il proprio nome sulle locandine di un film proiettato nel quartiere di Soho, in un cinema specializzato nel genere erotico. Oggi gli studiosi ritengono che il ritiro di \"Philosophy in the Boudoir\" dal circuito inglese sia stato dunque provocato da un diretto intervento del celebre attore.\nTrama.\nMadame de Saint-Ange, una giovane e avvenente signora, trascorre il tempo immergendosi nella lettura della \"Filosofia nel boudoir\" del Marchese de Sade. All'improvviso squilla il telefono: \u00e8 la giovanissima Eug\u00e9nie, che presto dovr\u00e0 incontrare per il week-end.\nAd un appuntamento clandestino, Madame de Saint-Ange si concede a Monsieur de Mistival, il padre di Eug\u00e9nie, a patto che consenta alla figlia di farle visita nella sua isola privata.\nNell'isola, Madame de Saint-Ange attende trepidante Eug\u00e9nie insieme al fratellastro, e amante, Mirvel. L'ospite \u00e8 accolta con ogni premura, ma la dolcezza dei luoghi e della compagnia si trasforma presto in un'esperienza allucinante.\nEug\u00e9nie vive, o crede di vivere, tre riti di iniziazione sadico-erotica. Prima viene sverginata da Mirvel. Quindi \u00e8 frustata da un gruppo di bizzarri ospiti in costume (gli stessi che apparivano a Madame de Saint-Ange durante la lettura del romanzo), capitanati da Dolmanc\u00e9. Infine uccide Mirvel e, sotto la guida di Dolmanc\u00e9 e degli altri ospiti, la stessa Madame de Saint-Ange, estraendone il cuore dal petto.\nFugge quindi tra le dune, nuda e in lacrime. Il telefono squilla: Madame de Saint-Ange va a rispondere. \u00c8 Eug\u00e9nie. La storia ricomincia...\nIl film.\nPochi film di Jes\u00fas Franco hanno ricevuto negli ultimi anni l'attenzione di \"Philosophy in the Boudoir\" (oggi pi\u00f9 noto col titolo statunitense \"Eugenie... the Story of her Journey into Perversion\"). Le recensioni all'uscita del DVD sono state largamente positive e hanno sottolineato in particolare la presenza di una fattura costantemente elegante e una cura del dettaglio che non sempre si riscontrano nella produzione del regista spagnolo.\nIl titolo originale, \"De Sade 70\", inquadra bene l'idea di fondo del film: trasportare l'universo del Marchese De Sade nella cultura e nell'estetica contemporanea. La villa di Madame Saint-Ange \u00e8 arredata con aristocratica essenzialit\u00e0, nello stile degli ultimi anni sessanta, con colori chiari e tocchi preziosi. Altrettanto alla moda sono gli abiti. Tutto concorre a creare l'immagine del contesto alto borghese in cui agisce la coppia sadica e incestuosa di Madame Saint-Ange e Mirvel, che nella dolcezza solare e insieme malinconica di un paesaggio naturale dominato dal mare e dalle distese di sabbia attende la sua giovane vittima per sottoporla ad una sorta di rito di iniziazione. La storia di Eug\u00e9nie \u00e8 infatti una dolorosa metafora della crescita come perdita di ogni innocenza.\nIl ruolo della giovane protagonista fu affidato ad un'attrice svedese, Marie Liljedahl, non ancora ventenne, reduce da alcuni successi nel cinema erotico soft. Il regista punt\u00f2 sul suo aspetto di bambolina dal volto di porcellana rigorosamente inespressivo, facendone una vittima ideale. Accanto a lei, Maria Rohm dimostr\u00f2 di essere ben di pi\u00f9 della compagna del produttore, tratteggiando un personaggio al tempo stesso algido e sensuale, crudele e triste. Come spesso accade nei film di Franco, \u00e8 la donna a condurre il gioco, mettendo in ombra la figura maschile, qui interpretata dall'attore americano Jack Taylor, la cui omosessualit\u00e0 aggiunge un ulteriore elemento di ambiguit\u00e0 delle scene erotiche.\nLa colonna sonora di Bruno Nicolai, pubblicata su CD da Digitmovies, ha un'importanza fondamentale nel definire l'atmosfera del film. L'eclettico e colto compositore di musica dodecafonica attinge qui al repertorio leggero, mescolando registri stilistici quanto mai eterogenei: dalla vacanziera spensieratezza delle danze sudamericane alla leggerezza aristocratica di un valzer francese, dalle sonorit\u00e0 elettroniche che accompagnano i riti satanici al languore melanconico della canzone \"Voice in the Night\", accompagnata solo dalla chitarra e intonata da Augustin, il servo nero che, come noi spettatori, contempla l'intera vicenda dall'esterno, frustrato in ogni tentativo di avvicinarsi agli oggetti del suo desiderio.\nIl tutto nel luogo irreale e mentale rappresentato dall'isola, vero \"leitmotiv\" del cinema di Franco, in un'inscindibile sovrapposizione tra realt\u00e0 e sogno sottolineato dall'uso di filtri rossi in alcune scene chiave e da frequenti effetti di fuori fuoco.\nTitoli alternativi.\nIl film fu girato con il titolo \"De Sade 70\".\nNegli USA e in Francia fu distribuito come\nIn Germania, da alcune \"lobby cards\", sappiamo che doveva essere distribuito prima con il titolo originale\ne poi come\nIn entrambi i casi tuttavia la censura lo viet\u00f2 e alla fine il film fu distribuito come \"Wildkatzen\", nel 1972 (la prima proiezione di cui si ha notizia risale al 2 giugno).\nAlcuni testi parlano di una versione spagnola intitolata \"La isla de la muerte\", ma si tratta di un errore.\nEdizioni in DVD.\nIl film \u00e8 stato pubblicato in DVD per la prima volta nel 2002 da Blue Underground con il titolo con cui fu distribuito negli USA: \"Eugenie... the Story of her Journey into Perversion\". Si tratta di un'edizione esemplare, che rispetta il formato originale del film, che include il doppiaggio inglese e francese e, tra gli extra, interviste al regista, al produttore, a Marie Liljedahl e Christopher Lee.\nQuesta edizione \u00e8 stata ristampata in Gran Bretagna dalla Anchor Bay Entertainment nel 2003.\nNel 2006 il film \u00e8 uscito su DVD anche in Germania (\"Die Jungfrau und die Peitsche\") edito della Epix Films, con in pi\u00f9 la traccia tedesca."}
{"id": "539886", "revid": "125752450", "url": "https://it.wikipedia.org/wiki?curid=539886", "title": "Alla ricerca di Nemo", "text": "Alla ricerca di Nemo (\"Finding Nemo\") \u00e8 un film d'animazione del 2003 scritto e diretto da Andrew Stanton e co-diretto da Lee Unkrich, prodotto dai Pixar Animation Studios e distribuito da Buena Vista International (Walt Disney Pictures).\nLa sceneggiatura \u00e8 stata scritta dallo stesso regista, insieme a Bob Peterson e David Reynolds. Il cast vocale \u00e8 composto da Albert Brooks, Ellen DeGeneres, Willem Dafoe ed Alexander Gould, con la partecipazione del regista A. Stanton e lo sceneggiatore B. Peterson.\nIl film, quinto lungometraggio Pixar, \u00e8 dedicato all'animatore Glenn McQueen, morto di melanoma prima della fine della realizzazione nell'ottobre 2002, a 41 anni.\nNel 2016 \u00e8 stato rilasciato un sequel/spin-off dedicato a Dory dal titolo \"Alla ricerca di Dory\".\nAcclamato dalla critica e dal pubblico, la pellicola ha ottenuto diversi riconoscimenti, tra cui il premio Oscar per il miglior film d'animazione (su 4 candidature).\nTrama.\nMarlin e Coral sono due pesci pagliaccio che vivono dentro un anemone sulla grande barriera corallina e stanno per diventare genitori: Coral ha deposto pi\u00f9 di 400 uova in una grotta ed entrambi stanno aspettando che si schiudano. Un giorno un barracuda affamato li attacca: Marlin tenta di intervenire, ma viene colpito e sviene nell'anemone. Al suo risveglio scopre che Coral \u00e8 stata divorata e che un solo uovo si \u00e8 salvato. Rimasto vedovo e disperato, decide di chiamare quell'unico figlio rimastogli Nemo, come desiderava sua moglie, e si promette di non fargli succedere mai nulla.\nNemo nasce e cresce, con Marlin sempre preoccupato che possa capitargli anche il minimo incidente. Tra l'altro Nemo \u00e8 nato con una pinna atrofica, fatto che aumenta l'ansia del padre. Il primo giorno di scuola, come atto di sfida nei confronti del padre, Nemo si addentra da solo in mare aperto per toccare con la pinna un motoscafo fermo in superficie. Mentre sta tornando indietro, viene per\u00f2 catturato da un subacqueo, che poi sale sul motoscafo e si allontana. Marlin disperato tenta l'inseguimento, ma la barca \u00e8 troppo veloce. Al subacqueo, per\u00f2, cade la maschera in mare.\nMentre vaga alla ricerca del motoscafo, Marlin incontra Dory, un pesce chirurgo femmina che soffre di perdite di memoria a breve termine. Lei dice di aver visto la barca e di seguirla per trovarla, ma dopo poco, non ricordandosi, gli urla innervosita di smettere di seguirla. Mentre i due stanno per separarsi, vengono avvicinati da un enorme squalo bianco di nome Bruto: Marlin \u00e8 terrorizzato, mentre Dory non sembra preoccuparsi ed acconsente a seguire lo squalo a una festa, che in realt\u00e0 \u00e8 una riunione di un gruppo di auto-aiuto di squali \"buoni\" che vorrebbero smettere di mangiare pesci. La riunione ha sede nel relitto di un sottomarino in bilico negli abissi e circondato da numerose mine attive. In quel frangente Marlin vede la maschera del sub che ha catturato suo figlio; Dory cerca di aiutarlo a recuperarla, ma si procura una lieve epistassi con l'elastico. L'odore del sangue scatena Bruto, che dimentica la promessa fatta e si mette a inseguire Dory e Marlin per divorarli. I due riescono a salvarsi infilando un siluro in bocca a Bruto, che lo sputa lanciandolo contro una mina e provocando un'enorme esplosione.\nNemo intanto si ritrova nell'acquario dello studio dentistico del dottor Philip Sherman, il subacqueo che lo aveva catturato, e fa amicizia con gli altri pesci e con un pellicano bruno di nome Amilcare. Il capo dei pesci dell'acquario \u00e8 Branchia, un idolo moresco anche lui proveniente dall'oceano, che sogna la fuga da anni. Vedendo il piccolo Nemo, Branchia organizza un piano: il piccolo pesce pagliaccio dovr\u00e0 provare a bloccare il filtro dell'acquario con un sassolino, in modo che la vasca si riempia di alghe; a questo punto il dentista, per pulire l'acquario, dovr\u00e0 tirare fuori i pesci e metterli in dei sacchetti di plastica, attraverso i quali, secondo Branchia, potranno rotolare gi\u00f9 dal davanzale e tuffarsi nell'oceano. Se il piano dovesse fallire, Nemo sarebbe destinato a diventare il regalo di Darla, la terribile nipotina del dentista. Il giorno dopo Nemo tenta di mettere in atto il piano, ma, oltre a fallire, rischia la vita.\nNel frattempo, nell'oceano, la maschera del sub cade e finisce nella fossa sottostante, e Dory e Marlin la inseguono. Immersi nel buio totale, i due vengono attirati da una luce, che si rivela essere l'illicio di un feroce melanoceto. Mentre Marlin cerca di tenere a bada il pesce, Dory usa la luce per leggere la scritta sulla maschera: \u00ab\"P. Sherman, 42 Wallaby Way, Sydney\"\u00bb. Alla fine i due amici riescono a immobilizzare il melanoceto, imprigionandolo nella maschera, e a fuggire. Poi Marlin e Dory chiedono indicazioni a un gruppo di pesci argentati: essi dicono che per arrivare a Sydney bisogna imboccare la Corrente Orientale Australiana (la C.O.A.) e avvertono Dory che prima di entrare nella corrente c'\u00e8 un crepaccio che \u00e8 meglio attraversare sul fondo. Arrivati al crepaccio, Marlin si ostina a voler passare in superficie per impiegare meno tempo; i due, dopo aver avvistato la corrente, si ritrovano in mezzo a un gigantesco banco di meduse di specie \"Chrysaora fuscescens\". Marlin e Dory riescono ad uscirne, ma ricevono cos\u00ec tante punture da perdere conoscenza e svenire.\nSi risvegliano poi sul dorso di un banco di tartarughe carette, che, dopo averli salvati, sta viaggiando con loro dentro la corrente. Qui Marlin ha un esempio di padre diverso da lui, in quanto Scorza, la tartaruga che lo trasporta e con cui ha fatto amicizia, ha un figlio molto spericolato, di nome Guizzo, che non richiama assolutamente, sostenendo che debba imparare a cavarsela da solo. Marlin racconta ai piccoli di tartaruga il viaggio che sta affrontando, la cui notizia si diffonde in tutto l'oceano e arriva anche ad Amilcare, che a sua volta la racconta ai pesci dell'acquario. Nemo decide quindi di provare a bloccare il filtro una seconda volta, stavolta riuscendoci. Con il filtro bloccato l'acquario si riempie di alghe, ma il dentista, anzich\u00e9 pulirlo personalmente, vi installa un nuovo filtro elettronico proprio nel giorno dell'arrivo di Darla. Usciti dalla corrente, Dory e Marlin cercano qualcuno a cui chiedere indicazioni e vedono in lontananza una balena: Dory afferma di saper parlare il \"balenese\", ma i versi che emette non sembrano avere conseguenze positive, in quanto la balena si avvicina e li aspira nella sua grande bocca insieme a un banco di krill. Tuttavia, anzich\u00e9 inghiottire i due pesci, il cetaceo li espelle dallo sfiatatoio proprio nel porto di Sydney, dimostrando quindi di aver capito ci\u00f2 che Dory aveva detto. Qui i due incontrano Amilcare, che li trasporta nel suo becco riempito d'acqua fino allo studio del dentista, aiutandoli anche a sfuggire ad uno stormo di gabbiani affamati che vorrebbero mangiarseli.\nNel frattempo il dentista sta per catturare Nemo con un retino; gli altri pesci entrano nel retino e nuotano verso il basso spingendo, per liberarlo. Il dentista riesce per\u00f2 a catturare Nemo con un sacchetto di plastica, che poi mette in un vassoio, impedendogli di fuggire. Quando Darla arriva, Nemo si finge morto nella speranza di essere buttato nel gabinetto e di poter cos\u00ec raggiungere il mare, ma il dottor Sherman si dirige verso la pattumiera. In quel momento entra nello studio Amilcare con Dory e Marlin; quest'ultimo crede che il figlio sia morto veramente e, dopo essersi fatto riportare al porto, abbandona Dory. Nel frattempo Branchia si fa sparare fuori dall'acquario e riesce a far rompere a Darla il sacchetto con dentro Nemo e a catapultare il pesciolino nel lavandino della poltrona del dentista. Percorrendo le fogne, Nemo riesce a raggiungere l'oceano, dove incontra Dory, disorientata e smemorata, e si offre di aiutarla. Lei all'inizio non capisce chi sia, ma improvvisamente tutto le torna alla memoria leggendo la scritta \"Sydney\" su un tubo e conduce Nemo da suo padre. Dopo che padre e figlio si sono ricongiunti, Dory, insieme ad altri pesci, rischia di venire catturata dalla rete di un peschereccio. Nemo, ricordando quello che gli era successo nell'acquario, dice a tutti i pesci nella rete di nuotare verso il fondo, distruggendo la carrucola della barca e riuscendo cos\u00ec a liberare Dory e gli altri. Dopo il salvataggio dalla rete, Marlin si scusa con suo figlio per averlo trattato in maniera troppo protettiva, quindi tornano, insieme a Dory, a casa nella barriera corallina.\nIntanto il nuovo filtro dell'acquario del dentista si rompe ed egli, per pulire la vasca, tira fuori i pesci mettendoli nei sacchetti di plastica. I pesci attuano dunque il piano di Branchia, rendendosi conto solo una volta arrivati in mare di non sapere come uscire dai sacchetti.\nProduzione.\nL'idea iniziale del film venne ad Andrew Stanton in giovane et\u00e0, quando si divertiva ad osservare i pesci presenti nell'acquario del suo dentista, i quali credeva provenissero direttamente dall'oceano e che desiderassero tornare a casa. Poi, nel 1997, dopo essere diventato padre, il regista port\u00f2 suo figlio al parco, ma per paura che si facesse male gli imped\u00ec di giocare con gli altri bambini: ci\u00f2 influenz\u00f2 l'atteggiamento di Marlin nei confronti di suo figlio Nemo nella pellicola. Infine, grazie ad una fotografia nella quale erano ritratti due pesci-pagliaccio che si affacciavano da un anemone, Stanton si convinse a utilizzare tale specie come protagonista del film.\nLa pre-produzione inizi\u00f2 nel 1997, subito dopo la post-produzione di \"A Bug's Life - Megaminimondo\", con la stesura della bozza iniziale per la sceneggiatura. Per il casting dei protagonisti, fu scelto Albert Brooks per il ruolo di Marlin, a cui piacque molto l'idea che il padre fosse un pesce-pagliaccio le cui barzellette non facessero ridere. Per ottenere tale effetto, l'attore registr\u00f2 alcune performance in cui racconta battute davvero squallide e poco divertenti; inizialmente il personaggio di Dory venne immaginato come di sesso maschile, ma Stanton decise di affidare il ruolo ad Ellen DeGeneres, il cui carattere e modo di parlare si avvicina a quello di Dory nel film; di conseguenza, il co-protagonista fu mutato in una femmina. Per quanto riguarda il personaggio della tartaruga \"Scorza\", il regista stesso prest\u00f2 la propria voce, la cui interpretazione doveva essere solo provvisoria in vista di un casting ufficiale per il personaggio, ma durante le proiezioni di prova, la sua voce piacque cos\u00ec tanto al pubblico che si rinunci\u00f2 all'idea di sostituirlo e Stanton venne accreditato come doppiatore nei titoli di coda.\nLa troupe segu\u00ec un corso accelerato di biologia marina e uno di oceanografia (per poi visitare acquari, effettuare immersioni alle Hawaii e frequentare diverse lezioni da parte di ittiologi professionisti) per poter capire meglio come unire le animazioni delle creature acquatiche a quelle umane e alle movenze facciali di ogni singolo personaggio per rendere l'effetto finale il pi\u00f9 verosimile possibile.\nDal film \u00e8 stato tratto un videogioco per la PS2.\nIl budget complessivo del film ammonta a circa 94 milioni di dollari.\nDistribuzione.\nIl film \u00e8 stato distribuito negli Stati Uniti d'America dal 30 maggio 2003, mentre in Italia \u00e8 uscito il 3 dicembre dello stesso anno.\nDoppiaggio italiano.\nLa direzione del doppiaggio e la traduzione/adattamento dei dialoghi italiani sono a cura di Carlo Valli, per conto della Cast Doppiaggio Srl. La sonorizzazione, invece, venne affidata alla SEFIT-CDC di Via dei Villini. Il doppiatore francese di Jacques, Jacques Peyrac, doppia il personaggio sia nell'edizione francese che in quella italiana del film.\nAttualmente la pellicola \u00e8 disponibile sulla piattaforma \"streaming\" Disney+.\nAccoglienza.\nBotteghino.\nDurante la sua corsa originale, \"Alla ricerca di Nemo\" ha incassato $ 339,7 milioni in Nord America e $ 531,3 milioni in altri paesi, per un totale mondiale di $ 871,0 milioni. \u00c8 il secondo film con il maggior incasso del 2003, dietro \"Il Signore degli Anelli - Il ritorno del re\". In tutto il mondo, \u00e8 stato il film Pixar con il maggior incasso, fino al 2010, quando \"Toy Story 3\" lo ha superato. Il film ha venduto circa 56,4 milioni di biglietti negli Stati Uniti nella sua corsa iniziale nelle sale.\nIn Nord America, \"Alla ricerca di Nemo\" ha stabilito un record nel weekend di apertura per un film d'animazione, guadagnando 70,3 milioni di dollari (superato per la prima volta da \"Shrek 2\") e ha finito per trascorrere 11 settimane nella top 10 nazionale (incluse 7 settimane nella top 5), rimanendo l\u00ec fino al 14 agosto. Al di fuori del Nord America, \u00e8 il quinto film d'animazione con il maggior incasso. A livello mondiale, \u00e8 ora al quarto posto tra i film d'animazione.\nCritica.\nRotten Tomatoes ha riportato un punteggio di approvazione del 99%, con una valutazione media di 8,69/10, basata su 265 recensioni. Il consenso del sito recita: \"Mozzafiato adorabile e fondato sugli sforzi stellari di un cast ben scelto, \"Alla ricerca di Nemo\" aggiunge un'altra gemma splendidamente realizzata alla corona della Pixar.\" Metacritic assegna una valutazione normalizzata sulle 100 recensioni migliori da parte della critica mainstream, avendo calcolato un punteggio di 90 su 100, sulla base di 38 recensioni, indicando \"un plauso universale\". Il pubblico intervistato da CinemaScore ha assegnato al film un raro voto medio \"A+\" in una scala da A+ a F.\nRoger Ebert ha dato al film quattro stelle su quattro, definendolo \"uno di quei rari film in cui volevo sedermi in prima fila e lasciare che le immagini sbiadissero fino ai bordi del mio campo visivo\". Mark Caro del \"Chicago Tribune\" ha dato al film quattro stelle su quattro, dicendo \"Ti connetti a queste creature marine come raramente fai con gli umani nelle avventure sul grande schermo. Il risultato: un vero tesoro sommerso\". Rene Rodriguez del \"Miami Herald\" ha dato al film quattro stelle su quattro, dicendo: \"L'ansia dei genitori potrebbe non essere il genere di cose di cui sono fatti di solito i film per bambini, ma questo film perfettamente incantevole sa come soddisfare il suo pubblico di bambini senza condiscendente nei loro confronti.\" Claudia Puig di \"USA Today\" ha assegnato al film tre e mezzo su quattro, affermando: \"\"Alla ricerca di Nemo\" \u00e8 un tesoro sottomarino. Il pi\u00f9 bello di tutti i film Pixar, tra cui \"Toy Story 1\" e \"2\", \"A Bug's Life\" e \"Monsters &amp; Co.\". \u2014 Nemo regala al pubblico familiare una storia dolce e risonante e immagini mozzafiato. Potrebbe mancare l'umorismo intelligente di \"Monsters &amp; Co.\", ma i bambini si identificheranno con il pesce di mare coraggioso Nemo e gli adulti si identificheranno con Marlin, il devoto padre di Nemo. Bruce Westbrook dello \"Houston Chronicle\" ha dato al film una A-, dicendo \"\"Alla ricerca di Nemo\" \u00e8 all'altezza degli elevati standard della Pixar per immagini estremamente creative, commedia intelligente, personaggi solidi e una storia coinvolgente.\"\nVersione 3D.\n\"Alla ricerca di Nemo\" \u00e8 uscito nuovamente nei cinema statunitensi il 14 settembre 2012 e i cinema italiani il 26 ottobre dello stesso anno nella riedizione in 3D: si tratta di un progetto che vede molti successi Disney ritornare sul grande schermo in versione tridimensionale o digitalizzata. Proprio in occasione della campagna promozionale, \u00e8 stato pubblicato un nuovo trailer del film che ripropone alcune delle scene pi\u00f9 divertenti della storia di Nemo.\nAltri media.\nManga.\n\"Alla ricerca di Nemo\" \u00e8 un manga \"sh\u014dnen\" creato da Ryuichi Hoshino e pubblicato in Giappone nel 2006, che segue la trama del film. La serie consta di un \"tank\u014dbon\" ed \u00e8 giunto in Italia a partire dal 10 settembre 2008 nella collana \"Disney Manga\".\nSequel/spin-off.\nNell'aprile del 2013 \u00e8 stato annunciato un sequel dal titolo \"Alla ricerca di Dory\" (\"Finding Dory\") che \u00e8 uscito nelle sale americane il 17 giugno 2016 e in quelle italiane il 15 settembre 2016. Il film \u00e8 anche spin-off in quanto incentrato su Dory e non pi\u00f9 su Marlin e Nemo."}
{"id": "539889", "revid": "17654", "url": "https://it.wikipedia.org/wiki?curid=539889", "title": "Eugenie... the Story of her Journey into Perversion", "text": ""}
{"id": "539890", "revid": "2215673", "url": "https://it.wikipedia.org/wiki?curid=539890", "title": "Pietro Chiarini", "text": "Sulla vita del Chiarini si conosce poco. Dal 1738 al 1744 fu a Venezia dove music\u00f2 quattro opere e un oratorio. Fu in rapporti di amicizia con Carlo Goldoni, legame da cui ebbe origine un fecondo sodalizio artistico. Successivamente si rec\u00f2 a Cremona, dove nel 1754 scrisse e fece rappresentare l'intermezzo \"La donna dottoressa\". Fu nominato in seguito maestro di cappella della citt\u00e0 di Cremona da J.U.Haffner nel 1756. Della sua produzione operistica ci sono giunti solo i libretti e la commedia musicale \"Il Geloso Schernito\", erroneamente attribuita a Pergolesi\nOpere.\nLa data e la citt\u00e0 si riferiscono alla prima rappresentazione."}
{"id": "539892", "revid": "287204", "url": "https://it.wikipedia.org/wiki?curid=539892", "title": "Kavaje", "text": ""}
{"id": "539893", "revid": "73843", "url": "https://it.wikipedia.org/wiki?curid=539893", "title": "Cavalcature degli \u00c6sir", "text": "Nella mitologia norrena, ognuno degli \u00c6sir aveva una cavalcatura, solitamente un cavallo, che usava per recarsi ogni giorno al frassino Yggdrasill per tenere consiglio con gli altri d\u00e8i. Queste cavalcature sono citate sia nel \"Gr\u00edmnism\u00e1l\" che nel \"Gylfaginning\". Tuttavia in entrambi i poemi, non \u00e8 specificato a quale divinit\u00e0 appartenga ogni singolo animale:\nLa prima parte dell'Edda in prosa di Snorri Sturluson, il Gylfaginning recita:\nLe cavalcature.\nSleipnir.\nSleipnir \u00e8 il cavallo di Odino.\nDi color grigio, dotato di otto zampe, \u00e8 il migliore cavallo che esista, il pi\u00f9 veloce, in grado di cavalcare il cielo e le acque, e anche lungo gli altri mondi. Il suo nome significa \"colui che scivola rapidamente\".\nSecondo alcune fonti Sleipnir porta delle rune incise sui denti.\nSk\u00ednfaxi e Hr\u00edmfaxi.\n\"Sk\u00ednfaxi e Hr\u00edmfaxi\" sono i cavalli di Dagr (giorno) e N\u00f3tt (notte), il primo illumina la terra con la sua criniera, mentre il secondo con la sua bava forma la rugiada.\n\u00c1rvakr e Alsvi\u00f0r.\n\"\u00c1rvakr e Alsvi\u00f0r\" sono i cavalli che tirano il carro di S\u00f3l, la dea del Sole.\nBl\u00f3\u00f0ugh\u00f3fi.\nBl\u00f3\u00f0ugh\u00f3fi era il cavallo di Freyr.\nNello Sk\u00edrnism\u00e1l, Freyr d\u00e0 a Sk\u00edrnir un cavallo capace di correre attraverso il fuoco per andare nello J\u01ebtunheimr per fare la corte a Ger\u00f0r. Non viene detto il nome del cavallo ma \u00e8 presumibile che si tratti di Bl\u00f3\u00f0ugh\u00f3fi."}
{"id": "539894", "revid": "6340", "url": "https://it.wikipedia.org/wiki?curid=539894", "title": "Gla\u00f0r", "text": ""}
{"id": "539895", "revid": "6340", "url": "https://it.wikipedia.org/wiki?curid=539895", "title": "Gyllir", "text": ""}
{"id": "539896", "revid": "111433", "url": "https://it.wikipedia.org/wiki?curid=539896", "title": "Glenr", "text": "Glenr (in norreno , \"apertura nelle nuvole\"), nella mitologia norrena \u00e8 il marito di S\u00f3l, la dea che conduce il carro solare per il cielo.\nGlenr \u00e8 anche un nome alternativo per Gl\u00e6r, uno dei cavalli elencati dal \"Gylfaginning\" tra quelli cavalcati dagli \u00c6sir."}
{"id": "539897", "revid": "6340", "url": "https://it.wikipedia.org/wiki?curid=539897", "title": "Skei\u00f0brimir", "text": ""}
{"id": "539898", "revid": "6340", "url": "https://it.wikipedia.org/wiki?curid=539898", "title": "Silfrintoppr", "text": ""}
{"id": "539899", "revid": "6340", "url": "https://it.wikipedia.org/wiki?curid=539899", "title": "Sinir", "text": ""}
{"id": "539900", "revid": "6340", "url": "https://it.wikipedia.org/wiki?curid=539900", "title": "Falh\u00f3fnir", "text": ""}
{"id": "539901", "revid": "54193", "url": "https://it.wikipedia.org/wiki?curid=539901", "title": "Gulltoppr", "text": "Nella mitologia norrena, Gulltoppr (\"Criniera dorata\", anglicizzato Gulltopp) \u00e8 un cavallo con una rilucente criniera di esili filamenti aurei; appartienente a Heimdalir, della mitologia norrena.\nGulltoppr \u00e8 menzionato nel \"Gr\u00edmnism\u00e1l\" e nel \"Nafna\u00feulur\". Secondo l'Edda in prosa dello storico islandese Snorri Sturluson \u00e8 il cavallo di Heimdallr. \u00c8 stato ipotizzato che Snorri abbia assegnato Gulltoppr al dio come tentativo di sistematizzare la mitologia."}
{"id": "539902", "revid": "6340", "url": "https://it.wikipedia.org/wiki?curid=539902", "title": "L\u00e9ttfeti", "text": ""}
{"id": "539905", "revid": "6340", "url": "https://it.wikipedia.org/wiki?curid=539905", "title": "Lettfeti", "text": ""}
{"id": "539906", "revid": "287204", "url": "https://it.wikipedia.org/wiki?curid=539906", "title": "Falhofnir", "text": ""}
{"id": "539907", "revid": "6340", "url": "https://it.wikipedia.org/wiki?curid=539907", "title": "Skeidbrimir", "text": ""}
{"id": "539908", "revid": "438678", "url": "https://it.wikipedia.org/wiki?curid=539908", "title": "Pink", "text": ""}
{"id": "539909", "revid": "339392", "url": "https://it.wikipedia.org/wiki?curid=539909", "title": "Alecia Beth Moore", "text": ""}
{"id": "539911", "revid": "400694", "url": "https://it.wikipedia.org/wiki?curid=539911", "title": "Ve\u00f0rf\u00f6lnir", "text": "Ve\u00f0rf\u00f6lnir, Vedfolnir o Ve\u00f0rlaufnir (in norreno \"colui che \u00e8 sbiancato dal tempo\") \u00e8 un falco seduto fra gli occhi di un'aquila che si trova nella chioma del frassino Yggdrasill, proprio della mitologia norrena.\nDescrizione.\nIl nome dell'aquila non \u00e8 riportato da nessuna delle fonti della mitologia norrena, invece il falco \u00e8 citato nella prima parte dell'Edda in prosa di Snorri Sturluson, il \"Gylfaginning\" in questo modo:\n che quest'aquila potrebbe essere identica a Hr\u00e6svelgr, il gigante a forma di aquila che, secondo il \"Vaf\u00fer\u00fa\u00f0nism\u00e1l\", \u00e8 seduto al termine del cielo e genera il vento con le sue ali. Tuttavia, nessuna fonte conferma questa ipotesi."}
{"id": "539912", "revid": "6340", "url": "https://it.wikipedia.org/wiki?curid=539912", "title": "Gladr", "text": ""}
{"id": "539917", "revid": "399", "url": "https://it.wikipedia.org/wiki?curid=539917", "title": "Long Now Foundation", "text": "La Long Now Foundation, che in italiano si pu\u00f2 tradurre come Fondazione del Lungo Presente, \u00e8 stata fondata nel 1996 ed \u00e8 un'organizzazione privata che vuole essere il seme di un'istituzione culturale a lunghissimo termine. Intende confrontarsi con l'odierna mentalit\u00e0 \u201cpi\u00f9 veloce/meno costoso\u201d e di promuovere il pensiero \u201cpi\u00f9 lento/migliore\u201d. La Long Now Foundation vuole promuovere creativamente la responsabilit\u00e0 nel quadro dei prossimi 10.000 anni. Per sottolineare questo orizzonte, il gruppo scrive gli anni utilizzando cinque cifre invece di quattro: 0 invece di .\nProgetti.\nLa Fondazione ha in corso diversi progetti, incluso l'orologio dei diecimila anni conosciuto come Orologio del Lungo Presente o Orologio Long Now, il Rosetta Project, il Long Bets Project, i software open source Longviewer/Timeline Tool (noto anche come Longviewer) ed il Long Server.\nL'idea dell'Orologio del Lungo Presente \u00e8 quello di costruire una macchina che funzioni con un minimo intervento umano per dieci millenni. Deve essere costruito con materiali resistenti, deve essere facile da riparare ed essere costruito con materiali a basso costo, per evitare che l'orologio venga rubato o smembrato. Dovrebbe essere alimentato da una o pi\u00f9 fonti rinnovabili ed impossibili da rubare. Un possibile prototipo dell'orologio finale \u00e8 stato attivato con successo il 31 dicembre 1999 ed \u00e8 oggi in mostra al Science Museum di Londra. La Fondazione spera di costruire l'orologio definitivo in una zona vicina ad Ely, in Nevada.\nIl Rosetta Project vuole conservare tutti i linguaggi che hanno alta probabilit\u00e0 di estinguersi nel periodo tra il 2000 e il 2100. Tra questi soprattutto le lingue parlate nativamente da migliaia di persone, o meno. Altri linguaggi parlati da un numero maggiore di persone sono considerati a rischio a causa della crescita di importanza del linguaggio inglese come lingua standard per il commercio e la cultura internazionale. Alcuni esempi di questi linguaggi saranno impressi su un disco di lega di nichel di due pollici (5.08 centimetri). Una \u201cVersione 1.0\u201d del disco \u00e8 stata completata nell'autunno 2002.\nI Seminari sul pensiero a lungo termine (Seminars About Long Term Thinking) sono una serie di letture mensili tenute a San Francisco, California, realizzati dalla Fondazione. L'intento \u00e8 \u201cattirare l'attenzione della civilt\u00e0 e rendere il pensiero a lungo termine automatico e comune. Gli argomenti hanno incluso la preservazione delle risorse naturali, l'aumento dell'aspettativa di vita, la possibilit\u00e0 della caduta di asteroidi sulla terra, il SETI (progetto pionieristico di studio delle forme di intelligenza extraterrestri) e la natura del tempo.\nMembri.\nSono membri della Long Now Foundation Danny Hillis (inventore della Connection Machine), Stewart Brand, Brian Eno, Esther Dyson, Doug Carlston, Chris Anderson, Mitchell Kapor, Kevin Kelly, Roger Kennedy, Kim Polese, David Rumsey, Paul Saffo, Peter Schwartz."}
{"id": "539922", "revid": "767487", "url": "https://it.wikipedia.org/wiki?curid=539922", "title": "C'\u00e8 posta per te (film)", "text": "C'\u00e8 posta per te (\"You've Got Mail\") \u00e8 un film del 1998 diretto da Nora Ephron con protagonisti Tom Hanks e Meg Ryan.\nCostituisce un \"remake\" del classico di Ernst Lubitsch, \"Scrivimi fermo posta\" (1940), con la variante che i protagonisti si innamorano scrivendosi via e-mail anzich\u00e9 fermoposta.\nLa pellicola \u00e8 stata successivamente distribuita in Italia in home video anche col titolo C'\u00e8 post@ per te.\nTrama.\nNew York: Joe Fox e Kathleen Kelly vivono e lavorano a pochi isolati di distanza nell'Upper West Side. I negozi che frequentano sono gli stessi e passeggiano per le stesse strade. I due si incontrano in una \"chatroom\" e da ci\u00f2 ne nasce un'amicizia, sebbene anonima. Nella vita reale lei, solare e piena di passione, gestisce una piccola libreria per bambini ereditata dalla madre; lui \u00e8 invece il proprietario della pi\u00f9 importante catena di librerie di Manhattan, la Fox, vista nient'affatto di buon grado dalle librerie indipendenti della zona causa l'aggressiva concorrenza attuata verso di loro. Joe sta per aprire un altro dei suoi numerosi negozi proprio accanto alla libreria di Kathleen. Entrambi hanno una relazione, ma nessuno dei due \u00e8 veramente innamorato.\nIl primo incontro fra i due avviene per caso nella libreria di Kathleen, dove lei legge le fiabe ai bambini e Joe accompagna due bambini suoi parenti: il fratellino e la zia. Ovviamente lui non le dice chi \u00e8, ossia la concorrenza, ma le dice semplicemente di chiamarsi Joe, nonostante il fratellino sillabi ripetutamente il cognome F-o-x. In seguito si ritrovano a una festa di beneficenza in cui finalmente Kathleen viene a sapere che \u00e8 lui il famoso Fox che probabilmente le roviner\u00e0 tutti gli affari e capiscono di non avere simpatia l'uno per l'altra. Mentre sono ignari delle loro vere identit\u00e0, mantenute anonime attraverso un fitto scambio di e-mail, giungono a raccontarsi e a conoscersi e nasce una bella intesa. Parlano di tutto, discutono liberamente dei pi\u00f9 svariati argomenti scoprendo ogni volta aspirazioni, sogni e interessi in comune.\nOgni sera si ripete lo stesso rito: \u00e8 un appuntamento al quale forse non saprebbero pi\u00f9 rinunciare. L'affinit\u00e0 di cuore e di mente cresce di giorno in giorno fino a quando la curiosit\u00e0 non spinge i due librai a prendere una decisione: devono incontrarsi perch\u00e9 questo rapporto virtuale \u00e8 quanto di pi\u00f9 bello potesse loro capitare. Joe, vedendola seduta al caff\u00e8 dell'incontro con il libro e il fiore che l'avrebbero fatta riconoscere da lui, \u00e8 stupefatto; le si avvicina non rivelandole che \u00e8 lui il \"NY152\" che lei stava aspettando, ma finge di trovarsi l\u00ec per caso. Purtroppo litigano e l'incontro finisce con lui che se ne va offeso. Per e-mail lei si mostra pentita di aver insultato Joe e chiede al suo amico come mai non fosse venuto all'incontro. Inizialmente indeciso se continuare a scriverle, Joe riprende il fitto dialogo via mail con Kathleen. A causa dell'apertura delle librerie Fox, lei \u00e8 costretta a chiudere il suo piccolo negozio e si ritira in casa a pensare al futuro.\nNel frattempo entrambi si lasciano con i rispettivi compagni e un giorno, sapendola malata, Joe la va a trovare a casa portandole delle margherite, i suoi fiori preferiti, e iniziano a frequentarsi. Lei gli racconta del suo amico anonimo di cui \u00e8 molto presa. Piano piano si avvicinano e i loro incontri, cene e passeggiate riscuotono lo stesso successo in termini di sensazioni e affinit\u00e0 intellettuale. Finalmente a Riverside Park i due amici di mail si danno un secondo appuntamento ed \u00e8 l\u00ec che Kathleen ha la bella sorpresa, quando fra le lacrime gli dice: \u00abVolevo tanto che fossi tu. Volevo che fossi tu con tutta me stessa\u00bb e si scambiano un tenero bacio mentre il cane di Joe, Brinkley, fa loro le feste.\nDistribuzione italiana.\nDopo la distribuzione cinematografica, la pellicola \u00e8 stata successivamente pubblicata in Italia in home video anche col titolo \"C'\u00e8 post@ per te\".\nAccoglienza.\nIncassi.\nCon circa $ 65.000.000 di budget, l'incasso al botteghino \u00e8 stato di circa $ 250.000.000.\nCritica.\nSu Rotten Tomatoes il film ottiene un indice di gradimento del 70% basato su 89 recensioni, con un voto medio di 6,30/10. \nMetacritic d\u00e0 un punteggio medio di 57 su 100, basato sulle recensioni di 19 critici (recensioni miste o medie)."}
{"id": "539926", "revid": "765341", "url": "https://it.wikipedia.org/wiki?curid=539926", "title": "Op\u00e9ra national de Paris", "text": "LOp\u00e9ra national de Paris \u00e8 un'istituzione teatrale pubblica francese posta sotto la tutela del Ministero della cultura francese. \nEssa ha come scopo di rendere accessibile il patrimonio lirico e coreografico al maggior numero di persone e di favorire la creazione e la rappresentazione delle opere contemporanee. \nA questo titolo, l'Op\u00e9ra dispone di due sale: l'Op\u00e9ra Garnier (che ospita la compagnia di balletto stabile del teatro) e l'Op\u00e9ra Bastille.\nL'Op\u00e9ra national de Paris contribuisce inoltre alla formazione professionale e al perfezionamento dei cantanti e dei ballerini, con il suo centro di formazione d'arte lirica e con la celebre scuola di danza, nella vicina Nanterre. Il settore animazione e giovani elabora ogni stagione un programma pedagogico.\nStoria.\nL\"Acad\u00e9mie royale de musique\" fu fondata nel 1669 per volere di Colbert in risposta all\"Acad\u00e9mie royale de danse\", con cui si fuse pochi anni dopo. Incaricata di diffondere l'opera francese in tutto il Paese, \u00e8 indicata abitualmente solo come \"l'Op\u00e9ra\".\n, il Teatro del\u013eOp\u00e9ra ottenne il privilegio di rappresentare dei brani teatrali in musica, con il divieto per altri di fare lo stesso senza autorizzazione.\nL'Ancien R\u00e9gime.\nLa prima opera che \u00e8 andata in scena per l'inaugurazione dell'Acad\u00e9mie Royale de Musique et de Danse nella Salle du Jeu de paume de la Bouteille (nel III \"arrondissement\") \u00e8 stata la prima assoluta di \"Pomone\" di Robert Cambert il 3 marzo 1671 ed ha avuto 146 recite. \"Pomone\" \u00e8 stata il primo lavoro creato sotto l'egida dell'Op\u00e9ra ed \u00e8 tuttora considerata come la prima opera francese.\nNel 1672 avviene la prima assoluta di \"Les f\u00eates de l'Amour et de Bacchus\" di Jean-Baptiste Lully per l'inaugurazione della Salle du Bel-Air (architetto Carlo Vigarani) in Rue de Vaugirard, il 27 aprile 1673 la prima di Cadmus et Hermione di Lully, nel 1674 del successo di \"Alceste, ou Le triomphe d'Alcide\" di Lully per l'inaugurazione della Salle du Th\u00e9\u00e2tre du Palais-Royal (rue Saint-Honor\u00e9) di posti.\nNel 1752 avviene la ripresa de La serva padrona di Pergolesi con grande successo che scaten\u00f2 una disputa, nota come la Querelle des bouffons, fra i sostenitori dell'opera tradizionale francese, incarnata dallo stile di Lully e Rameau, e i sostenitori della nuova opera buffa italiana fra cui alcuni enciclopedisti (in particolare Jean Jacques Rousseau, anch'egli compositore). La disputa divise la comunit\u00e0 musicale francese e la stessa corte (con la regina che si schier\u00f2 a fianco degli \"italiani\"), per due anni, e port\u00f2 ad una rapida evoluzione del gusto musicale del paese transalpino verso modelli meno schematici e pi\u00f9 moderni.\nSempre nello stesso anno avviene la prima assoluta di \"Il maestro di musica\" di Pietro Auletta e di \"La donna superba\" di Rinaldo di Capua e nel 1753 di \"Titon et l'Aurore\" di Jean-Joseph de Mondonville, di \"La zingara\" di Rinaldo di Capua, di \"Gli artigiani arricchiti\" di Gaetano Latilla e di \"Bertoldo in corte\" di Vincenzo Legrenzio Ciampi.\nIl 13 dicembre 1753 Joseph-Nicolas-Pancrace Royer diventa il direttore d'orchestra e nel 1757 Fran\u00e7ois Rebel diventa direttore artistico fino al 1767. Nel 1770 avviene l'inaugurazione della seconda Salle du Th\u00e9\u00e2tre du Palais-Royal da 2.500 posti. Il 24 gennaio 1764 venne inaugurata la \"Salle des Machines\" del Palazzo delle Tuileries da posti con \"Castor et Pollux\" di Rameau (alla presenza di Leopold Mozart e Wolfgang Amadeus Mozart).\nDopo l'incendio della sede il 14 agosto 1781, avviene l'inaugurazione della Salle des Menus-Plaisirs de la rue Berg\u00e8re (nel IX \"arrondissement\" di Parigi) da posti ed il 27 ottobre successivo della Salle du Th\u00e9\u00e2tre de la Porte Saint-Martin (in Boulevard Saint-Martin di Parigi) da posti con la prima assoluta di \"Ad\u00e8le de Ponthieu\" di Piccinni.\nDopo la Rivoluzione.\nL\"Acad\u00e9mie royale de musique\" cambi\u00f2 quattorici volte il luogo delle sue rappresentazioni durante il XVIII secolo, fino alla trasformazione, con la Rivoluzione francese, nel Teatro delle arti, oggi chiamato \"Op\u00e9ra national de Paris\".\nCaduta la monarchia, nel 1793 avviene la prima assoluta di \"Le si\u00e8ge de Thionville\" di Jadin all'Acad\u00e9mie de Musique, nel 1802 di \"Tamerlan\" di Peter Winter nel Th\u00e9\u00e2tre des Arts (Op\u00e9ra, Salle Montansier de la rue Richelieu nel II \"arrondissement\" di Parigi). Durante il periodo napoleonico, continuano le rappresentazioni, vi \u00e8 la prima nel 1811 di \"Les amazones ou La fondation de Th\u00e8bes\" di \u00c9tienne-Nicolas M\u00e9hul alla presenza dell'imperatore Napoleone. Nel 1813 vengono rappresentati Gli Abenceragi di Cherubini, alla presenza di Napoleone e Maria Luisa. L'Op\u00e9ra national de Paris marcher\u00e0 anche il cambiamento di regime, con nel 1814 di \"La princesse de Babylone\" di Spontini, rappresentato nell'Acad\u00e9mie Royale de Musique per il ritorno di Luigi XVIII di Francia.\nIl XIX secolo \u00e8 uno dei pi\u00f9 prolifici per l'Op\u00e9ra, grazie al ruolo centrale di Parigi nel regno della musica e delle arti. Nel 1817 il compositore Louis-Luc Loiseau de Persuis \u00e8 il nuovo direttore musicale ed avviene il successo della ripresa di \"Fernando Cortez\" diretta da Kreutzer con Lays e Nicolas-Prosper Levasseur. Gli succede nel 1819 Giovanni Battista Viotti, inaugurando il suo mandato con la prima assoluta di \"Olympie\" di Spontini. \nNel 1820 a causa dell'Assassinio del duca di Berry, la Salle du Th\u00e9\u00e2tre Montansier venne distrutta e la compagnia si trasferisce alla 1\u00aa Salle Favart del Th\u00e9\u00e2tre national de l'Op\u00e9ra-Comique di Parigi. L\u00ec si tiene nel 1821 la prima de \"La mort du Tasse\" di Manuel Garc\u00eda (padre) ed in seguito la compagnia si trasferisce temporaneamente nella Salle du Th\u00e9\u00e2tre-Louvois (IX \"arrondissement\" di Parigi) per arrivare infine nella Salle de rue Le Peletier (IX \"arrondissement\") da posti.\nNel 1816 avviene la prima assoluta di \"L'enfant prodigue\" di Pierre Gardel con Auguste Vestris. Nel 1822 viene inaugurata l'illuminazione a gas ed avviene la prima assoluta di \"Florestan ou Le conseil des dix\" di Garc\u00eda e nel 1823 di \"Lasth\u00e9nie\" di Ferdinand H\u00e9rold con Adolphe Nourrit e di \"Vend\u00f4me en Espagne\" di Daniel Auber.\nNel 1824, Gioachino Rossini diventa \"directeur de la musique et de la sc\u00e8ne du Th\u00e9\u00e2tre-Italien\" con l'obbligo di scrivere opere anche per il Th\u00e9\u00e2tre de l'Acad\u00e9mie Royale de Musique. Comporr\u00e0 \"Le si\u00e8ge de Corinthe\" (1826), \"Mo\u00efse et Pharaon\" (1827), \"Guillaume Tell\" (1829); il 20 agosto 1828 avviene la prima assoluta di Il Conte Ory con Levasseur e Nourrit, che avevano recitato anche nel \"Guglielmo Tell\". Il 1831 \u00e8 contrassegnato dal successo del concerto di Niccol\u00f2 Paganini (alla presenza di Liszt).\nL'Op\u00e9ra si fa forte della schiera di cantanti famosi che ospita. Cos\u00ec, nel 1838 avviene la prima assoluta di \"Guido et Ginevra ou La peste de Florence\" di Hal\u00e9vy con Rosina Stoltz e Gilbert-Louis Duprez, mentre il 13 novembre 1843 avviene la prima assoluta di Dom S\u00e9bastien di Gaetano Donizetti con Gilbert-Louis Duprez, Rosina Stoltz, Nicolas Levasseur e Paul Barroilhet. Nel 1849 avviene la prima assoluta di \"Le violon du diable\" di Cesare Pugni con Arthur Saint-L\u00e9on per il Th\u00e9\u00e2tre de l'Op\u00e9ra National, e l'attivazione dell'illuminazione elettrica viene inaugurata dal successo di Le proph\u00e8te di Meyerbeer. Nel 1857, la prima di \"Le trouv\u00e8re\" di Verdi con Adelaide Borghi-Mamo e Louis M\u00e9rante alla presenza dell'imperatore Napoleone III di Francia e dell'imperatrice Eugenia de Montijo.\nDurante la Terza e Quarta Repubblica Francese, l'Op\u00e9ra de Paris si stabilisce all'Op\u00e9ra Garnier, edificio sito in fondo all'avenue de l'Op\u00e9ra a Parigi e costruito dall'architetto Charles Garnier per volere di Napoleone III. La decisione avviene nel gennaio 1858, a seguito dell'attentato commesso da Felice Orsini all'ingresso di Napoleone III e l'imperatrice Eugenia subiscono al teatro a rue Le Peletier. Il 28 ottobre 1873 un incendio distrugge la Salle de la rue Le Peletier ed il Th\u00e9\u00e2tre de l'Op\u00e9ra si trasferisce temporaneamente il 19 gennaio 1874 al Th\u00e9\u00e2tre de la com\u00e9die italienne fino al 30 dicembre quando passa al Palais Garnier da 2.156 posti che viene inaugurato come Th\u00e9\u00e2tre National de l'Op\u00e9ra il 5 gennaio 1875 alla presenza del Presidente della Repubblica Mac Mahon, di Alfonso XII di Spagna, di Isabella II di Spagna, di Luigi Filippo Alberto d'Orl\u00e9ans, di Ambroise Thomas e L\u00e9o Delibes.\nIl primo dicembre 1884 Pedro Gailhard \u00e8 nominato direttore del Th\u00e9\u00e2tre de l'Op\u00e9ra.\nIl 30 ottobre 1913 viene nominato sovrintendente del Th\u00e9\u00e2tre de l'Op\u00e9ra Jacques Rouch\u00e9. Durante la Prima guerra mondiale non si interrompono le recite: nel 1914 avviene la prima assoluta di \"La l\u00e8gende de Joseph\" di Richard Strauss con L\u00e9onide Massine e Maria Nikolaevna Kuznetsova e di Le rossignol di Stravinsky\".\" Nel 1939 viene nominato sovrintendente ancora Rouch\u00e9 creando la \"R\u00e9union des Th\u00e9\u00e2tres Lyriques Nationaux\" con l'Op\u00e9ra-Comique. Nel 1940, con l'occupazione tedesca, il Governo di Vichy conferma Rouch\u00e9 come sovrintendente, nel 1941 dopo le sue dimissioni avviene la centesima di Le Spectre de la rose di Michel Fokine e la seicentesima di \"Copp\u00e9lia\" con Roland Petit e la prima assoluta di \"Les animaux mod\u00e8les\" di Francis Poulenc e anche di \"Guignol et Pandore\" di Andr\u00e9 Jolivet.\nIl Dopoguerra.\nNel 1945, Maurice Lehmann diventa l'amministratore della \"R\u00e9union des th\u00e9\u00e2tres lyriques nationaux\", che riunisce sotto un'unica tutela l'Op\u00e9ra Garnier e l'Op\u00e9ra-Comique. Nello stesso anno, Reynaldo Hahn \u00e8 nominato direttore del Th\u00e9\u00e2tre de l'Opera, che riscopre le opere di M\u00e9hul. Nel 1946 si dimette il sovrintendente Maurice Lehmann.\nLo svizzero Rolf Liebermann viene nominato amministratore generale dell'Op\u00e9ra de Paris ad inizio 1973. La sua nomina viene preceduta da una serie di cambiamenti strutturali richiesta dello stesso Liebermann, il pi\u00f9 importante dei quali \u00e8 il licenziamento degli artisti assunti come dipendenti fissi del teatro: invece di un gruppo di cantanti stipendiati dall'Op\u00e9ra, rinforzato a seconda dell'occasione da ospiti esterni, le distribuzioni vengono realizzate totalmente da cantanti invitati messi sotto contratto per la sola rappresentazione. Anche l'orchestra viene completamente rimodellata e i musicisti devono passare un'audizione per conservare il proprio posto. A ci\u00f2, segue la chiusura dell'Op\u00e9ra-Comique, che verr\u00e0 poi reintegrata come seconda sala di rappresentazioni dell'Op\u00e9ra national nel 1978. Queste ristrutturazioni vengono accolte dal personale con scioperi ripetuti, ma il pubblico supporta Liebermann, portando al successo produzioni allora reputate rivoluzionarie come \"Le nozze di Figaro\" di Mozart con la regia di Giorgio Strehler il 30 marzo 1973 a Versailles e poi ripresa al Palais Garnier.\nGli anni ottanta sono un periodo poco stabile per l'Op\u00e9ra de Paris, che deve affrontare difficolt\u00e0 economiche e problemi di direzione, tant'\u00e8 che tre direttori si succedono in meno di un decennio, malgrado la presenza di Rudol'f Nureev fra il 1983 e il 1989 come direttore di danza del Ballet de l'Op\u00e9ra.\nLa costruzione dell'Op\u00e9ra-Bastille, voluta dal presidente Fran\u00e7ois Mitterrand cambia il panorama artistico della capitale francese. L'Op\u00e9ra Garnier viene esclusivamente dedicato alla danza, mentre la nuova struttura in piazza della Bastille accoglie l'opera lirica. La fastosa programmazione di Pierre Berg\u00e9, direttore \"de facto\" dell'Op\u00e9ra, soffre ben presto delle carenze tecniche della nuova scena e di un numero insufficiente di rappresentazioni. La vittoria della destra alle elezioni del 1993 portano all'allontanamento di Berg\u00e9 e l'instaurazione di Hugues Gall, ex collaboratore di Rolf Liebermann, come nuovo direttore con l'incarico di stabilire uno statuto per l'Op\u00e9ra de Paris, che diventa Op\u00e9ra National de Paris a partire dal 1995."}
{"id": "539932", "revid": "4327", "url": "https://it.wikipedia.org/wiki?curid=539932", "title": "Campeggiato", "text": ""}
{"id": "539938", "revid": "121644777", "url": "https://it.wikipedia.org/wiki?curid=539938", "title": "Uptime", "text": "Il termine inglese uptime (letteralmente \u00abtempo in attivit\u00e0\u00bb, traducibile in \u00abtempo di funzionamento\u00bb, ) denota l'intervallo di tempo in cui un singolo apparato o un intero sistema informatico \u00e8 stato ininterrottamente acceso e correttamente funzionante. Il termine opposto, downtime (traducibile in \u00abtempo di fermo\u00bb) , denota lo stato di un sistema che non \u00e8 operativo oppure l'intervallo di tempo in cui un sistema \u00e8 in tale stato, che pu\u00f2 essere dovuto ad un guasto, a manutenzione o altre cause.\nIn alcuni sistemi si specifica/misura l'uptime con livelli di \"performance\" peggiori di quelli previsti/massimi (il sistema \u00e8 funzionante ma con prestazioni minori).\nDescrizione.\nLa misurazione viene effettuata in valori assoluti (per esempio, il pi\u00f9 lungo \"uptime\" mai registrato \u00e8 di 9 anni, 7 giorni, 10 ore, 23 minuti e 55 secondi) oppure in percentuale in riferimento ad un periodo (per esempio, il 99,998% corrisponde ad un \"downtime\" di 10 minuti in un anno).\nL'\"uptime\" \u00e8 un dato particolarmente importante per tutti quegli apparati in cui la stabilit\u00e0 e la disponibilit\u00e0 sono fondamentali, come \"router\", \"switch\" e \"server\". Dall'\"uptime\" di un apparato in produzione si pu\u00f2 dedurne l'efficienza: un alto \"uptime\" \u00e8 un indicatore che la macchina \u00e8 ben configurata, mentre un basso \"uptime\" potrebbe significare instabilit\u00e0 del sistema operativo a causa di \"bug\", o incorretta configurazione, oppure la vulnerabilit\u00e0 ad attacchi informatici. Un basso \"uptime\" si traduce nella necessit\u00e0 di frequenti \"reboot\". Il valore dell\"'uptime\" va comunque interpretato: un lungo periodo trascorso dall'ultimo spegnimento pu\u00f2 anche indicare anche che non sono stati applicati aggiornamenti riguardanti la sicurezza che richiedono il riavvio (per esempio l'aggiornamento del \"kernel\" nelle macchine Unix richiede un riavvio del sistema).\nNei sistemi Unix e Unix-like \u00e8 possibile sapere da quanto tempo il sistema \u00e8 attivo tramite il comando uptime.\nSu Windows XP Professional per avere le informazioni sull\"'uptime\" della macchina una volta aperto il \"prompt\" sar\u00e0 necessario digitare systeminfo, comando disponibile solo nella versione Professional del suddetto sistema operativo.\nGli utenti di Windows Vista e di Windows 7 possono visualizzarlo da Gestione attivit\u00e0, sotto la voce prestazioni."}
{"id": "539939", "revid": "101737404", "url": "https://it.wikipedia.org/wiki?curid=539939", "title": "LeJOS", "text": "leJOS \u00e8 un firmware sostitutivo per il mattone LEGO Mindstorms RCX ed NXT. Include una Java Virtual Machine, che permette di programmare i robot LEGO Mindstorms mediante l'utilizzo del linguaggio di programmazione Java. leJOS \u00e8 in grado di eseguire programmi scritti in Java tramite i quali si possono comandare i motori ed i sensori del robot. Con leJOS \u00e8 inclusa una .jar (iCommand) che permette inviare comandi al Mindstorm via Bluetooth, senza la necessit\u00e0 di installare il firmware.\nPronuncia.\nIl nome leJOS \u00e8 stato concepito da Jos\u00e9 Sol\u00f3rzano, basato sull'acronimo di Java Operating System (JOS), legOS, il nome di un altro sistema operativo per il RCX e la parola spagnola \"lejos\".\nleJOS fornisce un ambiente di programmazione Java per i robot Lego Mindstorms RCX e NXT. leJOS inoltre fornisce vaste librerie di codice che supportano varie funzioni di pi\u00f9 alto livello quali navigazione e l'automatismo basato sui behavior. "}
{"id": "539944", "revid": "289247", "url": "https://it.wikipedia.org/wiki?curid=539944", "title": "Real Madrid C.F.", "text": ""}
{"id": "539946", "revid": "1566286", "url": "https://it.wikipedia.org/wiki?curid=539946", "title": "Luis Bacalov", "text": "Biografia.\nNasce a San Mart\u00edn, Provincia di Buenos Aires, Argentina, il 30 agosto 1933 da una famiglia di origini bulgare di tradizione religiosa ebraica, anche se lui si considerava \"laico e agnostico\". Dopo aver iniziato lo studio del pianoforte in Argentina all'et\u00e0 di cinque anni con il professor Enrique Barenboim (padre di Daniel ed allievo di Vincenzo Scaramuzza), completa gli studi a Buenos Aires. Inizia quindi una serie di concerti nell'intero Sudamerica. A vent'anni lascia l'Argentina e si trasferisce in Colombia, dove vive quattro anni e si sposa. Si trasferisce quindi in Europa e vive per quasi un anno in Spagna, ma soffre il clima politico del franchismo. Si sposta dunque a Parigi, dove compie degli studi di perfezionamento. Nel 1959 arriva in Italia, dove gli viene offerto un lavoro e trascorre sei mesi. In Italia si afferma subito come brillante arrangiatore, prima per la casa discografica Fonit Cetra e poi per la RCA. Alla Fonit Cetra incontra diversi artisti come Claudio Villa (del quale per un anno \u00e8 stato anche pianista accompagnatore nei concerti) e Milva (per citare solo alcuni tra i pi\u00f9 noti dell'epoca). In Italia riprende lo studio del pianoforte \u2013 abbandonato da qualche anno \u2013 sotto la guida di un maestro, Vitaliano. \nSi trasferisce dunque a Milano. Una volta passato alla RCA, nel 1960, Bacalov (che all'epoca si firma come Luis Enriquez) si mette subito in luce curando gli arrangiamenti delle canzoni di Nico Fidenco (memorabile quello per \"Legata a un granello di sabbia\"), Sergio Endrigo, Rita Pavone (\"La partita di pallone\", \"Cuore\", \"Il ballo del mattone\", \"Che m'importa del mondo\" e \"Questo nostro amore\"), Umberto Bindi (\"Un ricordo d'amore\", \"Il mio mondo\"), Neil Sedaka (\"La terza luna\", \"I tuoi capricci\", \"L'ultimo appuntamento\"). Con Endrigo Bacalov forma un sodalizio quasi ventennale, testimoniato da canzoni come \"Io che amo solo te\" (altro indimenticabile arrangiamento), \"Se le cose stanno cos\u00ec\", \"Era d'estate\", \"Canzone per te\", \"Lontano dagli occhi\", \"L'arca di No\u00e8\", Ci vuole un fiore, \"Elisa Elisa\".\nIn seguito, proprio con lo stesso Endrigo, Bacalov ebbe un lungo confronto in sede giudiziaria per la paternit\u00e0 del motivo che il compositore utilizz\u00f2 come tema del film \"Il postino\", per il quale ottenne il Premio Oscar nel 1996, del tutto simile alle note di \"Nelle mie notti\", canzone di Endrigo del 1974. Dopo una sentenza del 2001 che lo assolveva dall'accusa di plagio e una del 2003 della Corte di appello civile di Roma che lo condannava per aver copiato da Endrigo, nel 2013 riconosce a Sergio Endrigo, a Riccardo Del Turco e a Paolo Margheri la co-paternit\u00e0 del brano della colonna sonora.\nTra gli album che vedono la collaborazione tra Bacalov ed Endrigo vanno ricordati i primi due long playing del cantautore istriano, incisi per la RCA (rispettivamente 1962 e 1964), \"La vita, amico, \u00e8 l'arte dell'incontro\" (Cetra, 1969), il doppio dal vivo \"L'Arca di No\u00e8\" (Cetra, 1970), \"Nuove canzoni d'amore\" (Cetra, 1971), \"L'arca\" (Cetra, 1972), \"Ci vuole un fiore\" (Ricordi, 1974). Negli anni settanta Bacalov cura anche gli arrangiamenti per gli album dei New Trolls (\"Concerto grosso per i New Trolls\", Cetra 1971 e \"Concerto Grosso n. 2\", Cetra 1976), Osanna (\"Preludio, tema, variazioni, canzona\", Cetra 1972), Il Rovescio della Medaglia (\"Contaminazione\", RCA 1973), Claudio Baglioni (\"Sabato pomeriggio\", RCA 1975), Mia Martini (\"Che vuoi che sia, Se t'ho aspettato tanto\", CIV 1976), Ricchi e Poveri (\"I musicanti\", Fonit Cetra 1976), Paolo Frescura ( \"Paolo Frescura,RCA 1978).\"Nel 1960 Bacalov comincia anche l'attivit\u00e0 di compositore per il cinema, sotto lo pseudonimo di Luis Enr\u00edquez. Tra gli innumerevoli film per i quali ha composto la colonna sonora ricordiamo \"Il Vangelo secondo Matteo\" (1964), \"Django\" e \"Qui\u00e9n sabe?\" (1966), \"A ciascuno il suo\" (1967), \"L'amica\" (1969), \"Cuori solitari\" (1970), \"Milano calibro 9\" (1972). Nel 1962 inizia la collaborazione con Gianni Morandi, per il quale scrive la musica di \"Fatti mandare dalla mamma a prendere il latte\" e, l'anno dopo, di \"Ho chiuso le finestre\".\nVerso la fine degli anni settanta collabora con Federico Fellini per le musiche del film \"La citt\u00e0 delle donne\" (dopo la morte improvvisa di Nino Rota). Nel 1996 si aggiudica il Premio Oscar, in seguito dimezzato, per le musiche del film \"Il postino\". Nel corso della sua carriera Bacalov ha collaborato con numerosi registi, tra i quali Pier Paolo Pasolini, Damiano Damiani, Ettore Scola, Fernando Di Leo, Gianni Serra, Franco Giraldi e anche per Francesco Rosi nel 1997 per il bellissimo \"La tregua\", tratto da Primo Levi. Parte del tema della colonna sonora scritta da Bacalov per lo spaghetti-western \"Il grande duello\" \u00e8 stata utilizzata da Quentin Tarantino nel film \"\". Nello stesso film figurano musiche di Ennio Morricone, con il quale ha collaborato. Nel 1998 aiut\u00f2 Fabrizio de Andr\u00e9 a cantare la sua canzone \"Smisurata preghiera\" in lingua spagnola col titolo di \"Desmedida Plegaria\", inserita poi nel film \"Ilona arriva con la pioggia\". Il cantautore genovese lo cita durante il concerto a Roma nello stesso anno, dedicandogli la medesima canzone prima di eseguirla.\nNel 2000 ha scritto le musiche per \"Mos\u00e8, principe del deserto\", musical con testi di Luca Nicolaj e canzoni di Loriana Lana. Sempre nel 2000 inizia la sua lunga collaborazione con la Cantattrice Anna Maria Castelli con il recital \"La meravigliosa avventura del tango\" nato in seguito alla produzione discografica del CD \"La meravigliosa avventura di Carlos Gardel\" per Il Manifesto con la quale registra il live \"Miti del tango\".\nNella sua attivit\u00e0 sinfonica \u00e8 direttore principale dell'Orchestra ICO della Magna Grecia di Taranto. \u00c8 stato titolare del corso di Composizione di musica per film presso l'Accademia Musicale Chigiana di Siena, nonch\u00e9 docente presso l'Accademia di cinema ACT MULTIMEDIA di Cinecitt\u00e0 a Roma. Nel luglio 2008 ha inaugurato la Settimana Musicale Senese con l'opera-balletto \"Y Borges cuenta que\" su libretto di Carlos Sessano, Alberto Mu\u00f1oz e Luis Bacalov, con la regia di Giorgio Barberio Corsetti, Carlos Branca nel ruolo di Borges coreografia di Anna Paola Bacalov, coreografie e scene di Tango di Alex Cantarelli, costumi di Cristian Taraborrelli. Musicista di pregiata fattura. Intensa \u00e8 l'attivit\u00e0 concertistica, \u00e8 pianista dal tocco cristallino e fraseggio raffinato.\nNel 2009 ha suonato il pianoforte nel disco di Claudio Baglioni \"Q.P.G.A.\", nella canzone \"Fiore di sale\". \u00c8 presidente onorario del Festival Cinematografico Viareggio EuropaCinema. Con il regista Argentino Carlos Branca ha fatto la direzione musicale delle opere: \"Estaba la madre\" (opera lirica rappresentata in Italia e in Argentina), \"Baires concerto\", \"Y Borges cuenta que...\" (con la regia di Giorgio Barberio Corsetti), \"Mi Buenos Aires querido\". Nel luglio 2014 ha partecipato al Ravello Festival con un nuovo spettacolo \"Con el respiro del Tango\" con l'attore Michele Placido, regia di Carlos Branca e l'opera Insalata porte\u00f1a con l'Orchestra Verdi di Milano.\nNel 2012 Quentin Tarantino utilizza alcuni brani composti da Luis Bacalov nel suo film di ambientazione western \"Django Unchained\". Nel 2014 Luis Bacalov partecipa al film Born in the U.S.E. diretto da Michele Diom\u00e0 e co-prodotto da Renzo Rossellini. Accanto al compositore premio Oscar ci sono i registi Francesco Rosi e Giuseppe Tornatore. Il 25 agosto 2015, a vent'anni dall'Oscar, Bacalov ha tenuto uno spettacolo proprio a Pollara nelle Isole Eolie dove Troisi gir\u00f2 \"Il postino\". Bacalov ha presentato in anteprima \"Poetry Soundtrack\", celebrando i grandi poeti del cinema: da Pasolini a Fellini, da Troisi a Tarantino e la riscoperta di Fernando Di Leo. Il recital \u00e8 un viaggio che ci propone le straordinarie colonne sonore eseguite in una veste minimale, cos\u00ec come sono nate. A scandire le musiche sono le poesie, monologhi, pensieri e aneddoti letti dal regista Cosimo Damiano Damato per raccontare il vissuto artistico e umano degli autori.\nSempre nel 2015, Luis Bacalov riceve il Premio alla Carriera al Gran Gal\u00e1 di Bergamo al teatro Donizetti, dove si racconta attraverso aneddoti e incontri che hanno determinato la sua carriera; in quella occasione viene presentato il suo brano \u201cestoriando\u201d per due pianoforti eseguito da Alberto Pizzo e Stefano Miceli. \n\u00c8 morto il 15 novembre 2017, all'et\u00e0 di 84 anni, all'ospedale San Filippo Neri di Roma, dopo dieci giorni di degenza, in seguito a un'ischemia.\nNel primo anniversario dalla morte \u00e8 stato presentato lo spettacolo \"Una vita da film: Luis Bacalov\", diretto dall'amico Carlos Branca e Rosanna Pavarini, la cui struttura fu creata dal compositore stesso prima della scomparsa."}
{"id": "539947", "revid": "767487", "url": "https://it.wikipedia.org/wiki?curid=539947", "title": "Effetto livellante", "text": "L'effetto livellante \u00e8 il fenomeno per cui acidi o basi forti (cio\u00e8 presenti in soluzione interamente sotto forma di ioni liberi solvatati) presentano nel solvente acqua tutti valori estremamente alti delle costanti di equilibrio, tali che ai fini pratici possono considerarsi ognuno egualmente forte in ambiente acquoso.\nPer avere un'idea degli ordini di grandezza della Ka dei principali acidi in solvente acquoso a 25 \u00b0C, ecco i valori delle relative coppie acido-base: \nIn ultima analisi, si pu\u00f2 affermare che gli ioni H3O+ generati da acidi totalmente dissociati e ioni OH- generati da basi forti sono praticamente i fattori \"livellanti\" generati dal solvente acqua, in quanto uguale \u00e8 l'entit\u00e0 delle dissociazioni in oggetto.\n\u00c8 bene inoltre ricordare che in solventi con basicit\u00e0 diversa dall'acqua i relativi equilibri di dissociazioni sono ben diversi: ad esempio in acido formico (HCOOH) HClO4 risulta pi\u00f9 forte di HBr (in acqua si ha invece l'effetto livellante) perch\u00e9, essendo scarsissima la tendenza dell'acido formico ad accettare protoni, la forza acida dipende quasi esclusivamente dalla capacit\u00e0 propria dell'acido a cedere protoni.\nIn ammoniaca liquida, essendo un solvente fortemente basico, anche acidi che in soluzione acquosa risultano debolmente dissociati si comportano da acidi forti."}
{"id": "539952", "revid": "169529", "url": "https://it.wikipedia.org/wiki?curid=539952", "title": "Sopron", "text": "Sopron (in tedesco \"\u00d6denburg\", in slovacco \"\u0160opron\", in latino \"Scarbantia\", in italiano storico \"Odenburgo\") \u00e8 una citt\u00e0 dell'Ungheria nordoccidentale.\nSi trova nella regione dell'Alpokalja, fra i Monti Sopron ed il lago di Neusiedl (ted. \"Neusiedler See\", ung. \"Fert\u0151 t\u00f3\"). Crea una specie di enclave del territorio ungherese in quello austriaco e perci\u00f2 funge anche da corridoio per la rete ferroviaria austriaca. Fu anche citt\u00e0 natale del generale Ludwig von Benedek\nGeografia fisica.\nLa citt\u00e0 ha abitanti ed \u00e8 situata nella contea di Gy\u0151r-Moson-Sopron. Vi vive una considerevole minoranza germanofona e ci\u00f2 fa s\u00ec che la citt\u00e0 sia ufficialmente bilingue.\nDista circa da Vienna e da Budapest. \u00c8 una delle pi\u00f9 antiche citt\u00e0 del paese e fa da ponte fra l'Ungheria e l'Austria. Sopron, insieme a K\u0151szeg, \u00e8 una delle due citt\u00e0 ungheresi ai piedi delle Alpi, dal momento che i Monti Sopron fanno parte delle Prealpi orientali di Stiria.\nStoria.\nDalla Scarbantia romana al Medioevo.\nL'area era abitata sin dall'antichit\u00e0. Quando l'area dell'attuale Ungheria occidentale era una provincia dell'Impero romano si trova la citt\u00e0 di Scarbantia. Il suo foro sorgeva in corrispondenza dell'attuale piazza principale di Sopron.\nLa diocesi primitiva gravitava nell'area del Patriarcato di Aquileia, di cui era una delle suffraganee pi\u00f9 lontane assieme a Augsburg (attuale Baviera) e Como (Lombardia).\nDurante le invasioni barbariche, Scarbantia venne abbandonata e nell'area in rovina giunsero trib\u00f9 magiare, che tra il IX e X secolo costruirono un castello, chiamato \"Suprun\", che diede il nome alla citt\u00e0.\nNel 1273 il re Ottocaro II di Boemia occup\u00f2 il castello e prese in ostaggio i figli della nobilt\u00e0 di Sopron, ma la citt\u00e0 apr\u00ec le porte al re Ladislao IV d'Ungheria che elev\u00f2 Sopron al rango di \"citt\u00e0 reale\".\nPrimo assedio turco.\nDurante l'occupazione ottomana dell'Ungheria, gli ottomani raggiunsero la citt\u00e0 nel 1529, ma non la occuparono. Molta gente dalle aree occupate trov\u00f2 rifugio a Sopron e ci\u00f2 port\u00f2 ad una crescita d'importanza della citt\u00e0.\nLa gente di Sopron non appoggi\u00f2 la rivoluzione di Francesco II R\u00e1k\u00f3czi contro gli Asburgo e per questo motivo le truppe di Istv\u00e1n Bocskai raggiunsero la citt\u00e0. Negli anni seguenti i cittadini rafforzarono il castello e le mura civiche.\nNel 1676 Sopron venne distrutta dalle fiamme. La citt\u00e0 odierna nacque negli anni seguenti, quando vennero costruiti bei palazzi barocchi che sostituirono i vecchi edifici medievali. Sopron divenne anche sede del comitato di Sopron.\nSecondo assedio turco.\nNell'anno 1683, immediatamente prima ma anche durante il secondo assedio turco di Vienna la citt\u00e0, allora chiamata \u00d6denburg, si arrese alle forze militari di Kara Mustafa e per essere stata risparmiata dovette pagare dei tributi considerevoli. Dopo la vittoria delle truppe imperiali (HRR) sull'esercito ottomano gli abitanti di Sopron resero omaggio all'imperatore a Vienna e ricevettero la sua grazia. Sopron non venne cos\u00ec punita per collaborazionismo.\nPrimo dopoguerra.\nDopo la prima guerra mondiale la citt\u00e0 venne affidata ad un contingente militare italiano. Si pens\u00f2 alla citt\u00e0 come capitale del Burgenland, in modo che ne sarebbe diventata la citt\u00e0 pi\u00f9 popolosa. Il governo austriaco invoc\u00f2 invano un plebiscito nell'estate del 1920 e i combattenti volontari ungheresi si opposero con resistenza alla presa del territorio da parte del governo austriaco. Il 13 ottobre 1921 Austria e Ungheria si accordarono (grazie anche alla mediazione italiana) per la convocazione di un plebiscito vincolante, tenutosi nel dicembre 1921, con un risultato del 65,2% per l'Ungheria. Da allora gli ungheresi sono soliti definire Sopron \"la pi\u00f9 ungherese delle citt\u00e0 d'Ungheria\".\nIl plebiscito del 1921.\nIl plebiscito chiam\u00f2 gli abitanti di Sopron e di altri otto comuni circostanti a decidere della propria futura appartenenza statale. Il plebiscito si concluse con una vittoria per l'Ungheria ai danni dell'Austria. Ovviamente ci\u00f2 caus\u00f2 all'epoca una crisi fra i due paesi fino a poco tempo prima fratelli. Il plebiscito viene letto in due modi diversi:\nDal Secondo dopoguerra all'apertura dei confini magiari (1989).\nSopron fu pi\u00f9 volte bersaglio delle bombe durante la seconda guerra mondiale. L'Armata Rossa sovietica entr\u00f2 in citt\u00e0 il 6 marzo 1945. Durante l'era socialista, il governo cerc\u00f2 invano di trasformare Sopron in una citt\u00e0 industriale, ci\u00f2 le permise invece di rimanere una localit\u00e0 turistica.\nIl 19 agosto 1989 presso Sopron si tenne il \"picnic paneuropeo\", quando circa 600 cittadini della Repubblica Democratica Tedesca attraversarono il confine fuggendo in Austria. All'anniversario di questa vicenda storica vengono organizzate ogni anno delle feste commemorative.\nSopron, citt\u00e0 di confine.\nSopron nel ventunesimo secolo \u00e8 una citt\u00e0 economicamente florida dell'Ungheria occidentale, che dal punto di vista economico \u00e8 gi\u00e0 da tempo legata alla vicina Austria. Gran parte dei cartelli stradali sono bilingui (ungherese e tedesco). In tedesco la citt\u00e0 si chiama \"\u00d6denburg\", tuttavia in Austria viene utilizzato pi\u00f9 frequentemente il nome ungherese \"Sopron\". Negli anni novanta la citt\u00e0 era una meta per acquisti degli abitanti dell'area di Vienna. Nacque cos\u00ec il vezzeggiativo \"Shop-ron\", che corrisponde fra l'altro alla pronuncia ungherese.\nMentre durante l'era della cortina di ferro la posizione esposta della citt\u00e0 ne rappresentava un certo svantaggio, ci\u00f2 \u00e8 poi radicalmente cambiato. Per la sua posizione favorevole \u00e8 diventato gradualmente un centro che gravita sull'Austria al di l\u00e0 del confine orientale, nel quale \u00e8 particolarmente fiorente il mercato delle cliniche odontoiatriche a causa dei prezzi molto competitivi e dell'alta professionalit\u00e0 dei dentisti ungheresi.\nSociet\u00e0.\nEvoluzione demografica.\nNel 1857 a Sopron su abitanti il 93% era germanofono.\nNel 1910 la citt\u00e0 aveva abitanti (51% tedeschi, 44,3% ungheresi e 4,7% altri). Dal punto di vista religioso, la citt\u00e0 si presentava cos\u00ec: 64,1% cattolici, 27,8% luterani, 6,6% ebrei, 1,2% calvinisti, 0,3% altri.\nSecondo il censimento del 2001 Sopron aveva una popolazione di persone e secondo le etnie era cos\u00ec diviso: 92,8% ungheresi, 3,5% tedeschi, 3,7% altri. Religioni: 69% cattolici, 7% luterani, 3% calvinisti, 8,1% atei, 11,9% nessuna risposta, 1% altro.\nCultura.\nIl famoso compositore Franz Liszt tenne a Sopron il suo primo concerto. Il centro conferenze e culturale della citt\u00e0 porta il suo nome.\nSimbolo della citt\u00e0 \u00e8 la torre del fuoco. A sud di essa venne eretta, in ricordo del plebiscito del 1921, la \"torre della fedelt\u00e0\". Il municipio venne costruito, cos\u00ec come la piazza degli Eroi di Budapest, nel 1896 in occasione del millennio e la vicina casa Storn\u00f3 ospita una rilevante collezione d'arte.\nNella \"chiesa della capra\" nel XVII secolo avvenivano incoronazioni e diete. La colonna della trinit\u00e0 venne eretta in stile barocco, un'altra pregevole opera architettonica \u00e8 la chiesa delle orsoline in stile neogotico.\nUna strada circolare chiamata in tedesco \"Grabenrunde\" e in ungherese \"V\u00e1rker\u00fclet\" venne costruita lungo l'antico fossato del castello, con le abitazioni interne che seguono in fila la linea delle mura. In citt\u00e0 \u00e8 presente un'antica sinagoga, quella della comunit\u00e0 ebraica cacciata nel XVI secolo.\nAmministrazione.\nGemellaggi.\nLa bilingue citt\u00e0 di Sopron nel territorio diviso del Burgenland \u00e8 gemellata con la bilingue citt\u00e0 altoatesina di Bolzano, in Alto Adige.\nTra le citt\u00e0 gemellate con Sopron, Bolzano \u00e8 la pi\u00f9 grande.\nProduzione di vino.\nL'area di Sopron \u00e8 centro di un'importante regione vinicola, una delle poche d'Ungheria a produrre sia vino bianco che rosso. Le qualit\u00e0 includono Blaufr\u00e4nkisch per i vini rossi e Gew\u00fcrztraminer (nome che deriva dalla localit\u00e0 di Termeno/Tramin vicino a Bolzano) per i vini bianchi.\nIl clima \u00e8 simile a quello del Burgenland austriaco, anch'esso regione vinicola pregiata, molti produttori infatti coltivano le viti in entrambe le aree."}
{"id": "539954", "revid": "775372", "url": "https://it.wikipedia.org/wiki?curid=539954", "title": "Elvetismo", "text": "Il termine elvetismo designa le peculiarit\u00e0 linguistiche e culturali proprie delle comunit\u00e0 svizzere. Apparso in origine nella Svizzera romanda (la parte di lingua francese) e limitato alle caratteristiche che distinguevano il francese parlato e scritto in quella regione da quello letterario in uso nella vicina Francia, si \u00e8 in seguito diffuso a livello nazionale ampliando il significato fino ad assumere quello del carattere tipicamente svizzero che \u00e8 l'unit\u00e0 nella pluralit\u00e0, ossia la coscienza nazionale, il senso di appartenenza che unisce le comunit\u00e0 elvetiche al di l\u00e0 delle differenze linguistiche, culturali e di tradizione, senza mai scadere nella confusione con il termine di nazionalismo ().\nIn tale senso la catena montuosa delle Alpi, barriera naturale che attraversa e taglia in due il territorio svizzero, \u00e8 vista non come un confine che divide ma piuttosto come elemento accomunante fra il nord francofono e tedescofono e il sud italofono.\nIn secondo luogo, nelle lingue delle rispettive regioni, si intendono i fenomeni entrati a far parte della lingua standard, ma orientati su un modello svizzero. Ad esempio, per il tedesco, per indicare il concetto di 'interruzione', si utilizzer\u00e0 talvolta il termine originario della Germania (\"Unterbrechung\"), altre volte anche quello elvetico \"Unterbruch\"."}
{"id": "539955", "revid": "536103", "url": "https://it.wikipedia.org/wiki?curid=539955", "title": "Alan Hansen", "text": "Carriera.\nFu uno dei punti fermi del Liverpool che domin\u00f2 in Europa tra la fine degli anni settanta e i primi anni ottanta.\nNato in un villaggio della Scozia centrale nella regione del Clackmannanshire, il giovane Hansen, una volta diplomato, rinunci\u00f2 all'opportunit\u00e0 di frequentare l'Universit\u00e0 di Aberdeen per seguire il fratello John al Partick Thistle, squadra nella quale quest'ultimo gioc\u00f2 un centinaio di incontri tra il 1973 e il 1977. Alan Hansen si mise subito in luce come difensore e centrocampista arretrato molto promettente.\nNel 1977 fu acquistato dal Liverpool per 110.000 sterline. Il club aveva appena vinto campionato e Coppa dei Campioni e cercava di confermarsi a livello sia nazionale che internazionale. Nonostante le sue scarse presenze in campionato, Hansen fu tuttavia negli undici di partenza che rivinsero la Coppa dei Campioni del 1978 contro i belgi del a Wembley.\nDa quel momento fu titolare in pianta stabile nel Liverpool e arriv\u00f2 anche la prima delle 26 convocazioni nella nazionale scozzese.\nAlan Hansen divenne capitano del Liverpool nel 1985 dopo il ritiro dell'allenatore Joe Fagan a seguito della tragica finale di Coppa dei Campioni dell'Heysel contro la e a seguito dell'incarico conferito al suo amico e compagno di nazionale Kenny Dalglish di giocatore-allenatore. Nonostante le 26 presenze nella selezione scozzese, il cammino di Hansen in Nazionale fu sempre accidentato, perch\u00e9 era chiuso dalla coppia difensiva dell' Miller-McLeish. L'avvento di Alex Ferguson sulla panchina scozzese non aiut\u00f2, visto che il tecnico scart\u00f2 Hansen in occasione dei campionati del mondo in Messico 1986.\nA dispetto di un persistente problema al ginocchio, Hansen fu attivo fino al 1991, e costitu\u00ec anche in et\u00e0 matura un punto fermo della squadra. Ancora oggi Alan Hansen \u00e8 considerato uno dei migliori centrali difensivi del calcio britannico e un esempio di longevit\u00e0 sportiva e professionalit\u00e0.\nDopo il ritiro, Alan Hansen intraprese la carriera giornalistica e lavor\u00f2 per testate come Sky Channel e BBC. Voci non confermate dicono che nel 1994 gli fu anche offerta la panchina del Liverpool dopo che un altro suo amico e compagno di nazionale, lo scozzese Graeme Souness, si dimise, ma lui prefer\u00ec continuare il suo lavoro da commentatore sportivo. Come commentatore dei campionati del mondo 2006 in Germania, \u00e8 stato uno dei pi\u00f9 feroci critici del tecnico della nazionale inglese Sven G\u00f6ran Eriksson. Attualmente lavora come articolista per il \"Daily Telegraph\" e per il sito web della BBC, oltre ad apparire settimanalmente, in qualit\u00e0 di opinionista, nel programma televisivo di BBC One, Match Of The Day, trasmissione durante la quale vengono mostrate le sintesi della giornata di Premier League."}
{"id": "539956", "revid": "1318658", "url": "https://it.wikipedia.org/wiki?curid=539956", "title": "Arrondissement di Lons-le-Saunier", "text": "L\"arrondissement\" di Lons-le-Saunier \u00e8 un \"arrondissement\" dipartimentale della Francia situato nel dipartimento del Giura, nella regione della Borgogna-Franca Contea.\nStoria.\nFu creato nel 1800 sulla base dei preesistenti distretti. Nel 1926 vi fu integrato l'arrondissement soppresso di Poligny.\nComposizione.\nL\"arrondissement\" \u00e8 composto da 349 comuni raggruppati in 19 cantoni:"}
{"id": "539962", "revid": "123363821", "url": "https://it.wikipedia.org/wiki?curid=539962", "title": "Adobe Flash", "text": "Adobe Flash Player (in precedenza FutureSplash e poi Macromedia Flash Player) \u00e8 stato un software per uso prevalentemente grafico, che consentiva di creare o utilizzare animazioni vettoriali principalmente per il web. \u00c8 stato inoltre utilizzato per creare giochi o interi siti web e grazie alla sua evoluzione nel tempo \u00e8 divenuto un potente strumento per la creazione di \"Rich Internet Application\" e piattaforme di streaming audio/video, anche in virt\u00f9 della sua capacit\u00e0 di catturare input da mouse, tastiera, microfono e webcam. \u00c8 stato abbandonato a fine 2020 a favore di HTML5, WebGL e altre piattaforme, e la stessa Adobe gi\u00e0 a luglio 2017 ne aveva annunciato il fine vita per il 31 dicembre 2020. Tra le principali motivazioni del suo declino vi sono l'elevato utilizzo di risorse hardware che alcune animazioni richiedono, e i notevoli rischi per la sicurezza (malware o violazione della privacy) causati indirettamente dal suo funzionamento sostanzialmente isolato rispetto al browser che lo esegue. \nContenuti scritti in Flash possono essere ancora presenti e, in questi casi, occorre utilizzare il relativo player (possibilmente nell'ultima versione), tenendo presenti i rischi per la sicurezza qualora i contenuti siano erogati attraverso un browser connesso a internet.\nCaratteristiche.\nAdobe Flash permette di creare animazioni complesse e multimediali. All'interno di esse infatti si possono inserire:\nInoltre permette di creare animazioni interattive, grazie alla presenza di un linguaggio di scripting interno. Tramite questo linguaggio, denominato ActionScript e basato su ECMAScript, \u00e8 possibile applicare comportamenti agli oggetti o ai fotogrammi dell'animazione. Inizialmente erano presenti solo poche azioni, ma in seguito ActionScript \u00e8 diventato uno strumento molto potente. Grazie ad esso si possono creare infatti menu, sistemi di navigazione, GUI, siti web completi e giochi anche complessi.\nUn'altra caratteristica importante \u00e8 la possibilit\u00e0 di mantenere simboli riutilizzabili in una libreria. Esistono diverse tipologie di simboli, fra i quali semplici oggetti grafici, clip filmato (sotto-animazioni con una \"timeline\" propria e indipendente da quella principale), pulsanti, oggetti bitmap, ecc. Questa caratteristica \u00e8 importante in quanto permetteva di:\nFlash Player.\nPer visualizzare i siti e le applicazioni creati con flash e Flex, Adobe mette a disposizione un player freeware.\nL'ultima versione pubblicata \u00e8 la 32.0.0.465 (che, di fatto, dal 01/01/2021 \u00e8 diventata un'applicazione legacy), disponibile per Microsoft Windows XP, Vista, 7, 8, 8.1, 10, Server 2003, Server 2008, Server 2012, Server 2016, macOS e Linux (come parte del browser Google Chrome). \nIl player \u00e8 disponibile in versione stand-alone e come plugin per i browser (o controllo ActiveX per Internet Explorer).\nLo stesso player \u00e8 disponibile per altre piattaforme quali Pocket PC, Maemo, OS/2, Sun Solaris, Symbian, HP-UX, IRIX. Anche la PlayStation 3 e la console casalinga Nintendo Wii, supportano la visualizzazione del filmati SWF, la prima tramite un plug-in proprietario (alla versione 7), la seconda tramite il plug-in per il browser integrato(alla versione 9), la terza anch'essa tramite il plug-in del browser Opera integrato.\n\u00c8 disponibile anche una versione del Flash player Macromedia per dispositivi mobili, denominato Macromedia Flash Lite e giunto alla versione 3, che permette la visualizzazione di filmati flash .swf direttamente su cellulari e altri dispositivi.\nPrima del suo graduale abbandono nel mondo Internet, il formato Flash degli oggetti creati con l'omonimo programma (estensione .swf), rappresentava uno standard per la creazione di contenuti animati e interattivi. La quasi totalit\u00e0 dei browser supportava il plug-in del player che consentiva la visione, appunto, di animazioni di grafica vettoriale cos\u00ec come la visione in streaming di filmati video. Windows XP, ad esempio, include di default la versione 5 del controllo ActiveX per Internet Explorer.\nNel 2012 i dispositivi mobili (smartphone e tablet) iniziarono a non supportare pi\u00f9 in futuro il formato Flash. I primi dispositivi a non avere a bordo un Flash Player furono iPhone e iPad di Apple, Lumia di Nokia, Xperia di Sony, Galaxy di Samsung, dichiarando il pieno supporto al nascente HTML5.\nIl sito di Adobe permette di controllare la percentuale di utenti raggiunta dalle diverse tecnologie web e la distribuzione globale delle varie versioni del player.\nA partire dalla versione 11, il Flash player per Linux richiede CPU con supporto alle estensioni SSE2.\nSecondo il sito encoding.com nel 2015 solo il 6% dei siti web richiedeva Flash Player per poter visualizzare video, le stime indicavano il 2018 come anno in cui i siti web che richiederanno Flash Player sarebbero risultati inferiori all'1% del totale. Firefox e Chrome da inizio 2018 iniziano a disincentivare l'uso di Flash, disattivandolo di default e costringendo gli utenti a passaggi aggiuntivi per attivarlo. La maggior parte dei siti web ha abbandonato Flash Player in favore di HTML5 nel 2018 in quanto non supportato da numerosissimi dispositivi. La stessa Adobe ammetteva allora che ormai fosse preferibile utilizzare HTML5 anzich\u00e9 Flash per sviluppare siti web.\nIl principale software libero per vedere animazioni Flash \u00e8 Gnash.\nRischio per la privacy.\nFlash Player pu\u00f2 essere un rischio per la privacy dell'utilizzatore poich\u00e9 pu\u00f2 immagazzinare sul suo hard disk file .sol che funzionano come cookie, e che potrebbero non essere riconosciuti dai pi\u00f9 comuni software anti-malware qualora il loro uso sia maligno. Per proteggersi si possono cercare i file .sol con le funzioni di ricerca, e poi cancellarli manualmente, ma \u00e8 necessario conoscere il loro uso effettivo per evitare inconvenienti. \u00c8 comunque possibile modificare (ed eventualmente disattivare) questa caratteristica dal pannello impostazioni generali della memorizzazione di Flash Player.\n\u00c8 importante sapere che, dopo aver disattivato questa funzione, non sar\u00e0 possibile utilizzare applicativi flash che memorizzano risorse localmente, come alcuni giochi online, se l'autore degli stessi non ha previsto questa evenienza.\nInstabilit\u00e0 e sicurezza.\nFlash Player \u00e8 stato oggetto di critica da molti studiosi in quanto rende la navigazione web instabile, portando al blocco delle pagine web; inoltre \u00e8 soggetto a numerosi problemi di sicurezza che via via vengono risolti con le nuove versioni di Flash Player.\nCritiche su usabilit\u00e0 e SEO dei siti web in Flash.\nFlash \u00e8 stato anche oggetto delle seguenti critiche soprattutto da uno dei maggiori esperti di usabilit\u00e0, Jackob Nielsen:"}
{"id": "539965", "revid": "1498232", "url": "https://it.wikipedia.org/wiki?curid=539965", "title": "Adobe Media Server", "text": "Adobe Flash Media Server \u00e8 un prodotto software che eroga servizi server per la creazione di applicazioni in real time.\nIl prodotto \u00e8 nato come Macromedia Flash Communication Server MX (detto anche FlashCom), si \u00e8 poi evoluto nella versione 1.5 fino ad arrivare alla versione 2.0 (ora 2.2) chiamata Flash Media Server.\nIl protocollo di scambio dati \u00e8 il proprietario RTMP, sigla che sta per Real Time Messaging Protocol."}
{"id": "539968", "revid": "6923", "url": "https://it.wikipedia.org/wiki?curid=539968", "title": "Chevrolet Vectra", "text": ""}
{"id": "539970", "revid": "63727", "url": "https://it.wikipedia.org/wiki?curid=539970", "title": "Holden Vectra", "text": ""}
{"id": "539971", "revid": "126257", "url": "https://it.wikipedia.org/wiki?curid=539971", "title": "Vauxhall Vectra", "text": ""}
{"id": "539973", "revid": "1318658", "url": "https://it.wikipedia.org/wiki?curid=539973", "title": "Fausto Pepe", "text": "Biografia.\nStudi e vita familiare.\nNato e cresciuto a Benevento, Fausto Pepe ha sposato nel 1993 Silvia Ullo ed ha due figli, Filippo e Giorgio.\nHa frequentato dapprima il liceo scientifico Gaetano Rummo di Benevento e successivamente l'Universit\u00e0 degli Studi di Napoli Federico II dove si \u00e8 laureato in ingegneria civile con 97/110.\nCarriera professionale.\nDopo aver conseguito l'abilitazione all'esercizio della professione di ingegnere nel 1992 \u00e8 stato C.T.U. (Consulente Tecnico di Ufficio) per il Tribunale di Benevento.\nNell'ottobre del 1999 \u00e8 stato incaricato quale Responsabile della Direzione del Settore Tecnico per il Comune di Morcone, a seguito di conferimento incarico con Decreto Sindacale del 12 ottobre 1999 ai sensi dell'art.6, comma 4, legge n.127/1997 e del Regolamento Comunale sull'Organizzazione degli Uffici e dei Servizi, carica che ricoprir\u00e0 sino al maggio 2006. \nDa aprile 2004 a gennaio 2005 \u00e8 nominato componente della CAV (Commissione di Alta Vigilanza sui PTTA 94/96, Piano Triennale Tutela Ambientale, istituita con deliberazione di Giunta Regionale n.8826 del 22 novembre 1998), con Decreto del Presidente della Giunta Regionale della Campania, lavorando sull'analisi, il controllo e l'approvazione dei progetti inerenti al risanamento ambientale in Regione Campania. \nNel gennaio 2005 viene nominato Direttore Dipartimentale dell'ARPAC (Agenzia Regionale per la Protezione Ambientale della Campania) per Benevento e provincia, e si occupa di tutte le attivit\u00e0 inerenti agli aspetti direttivi, gestionali e tecnici relativi alla sua carica. \nCarriera politica.\nLa sua attivit\u00e0 politica comincia tra le file della Democrazia Cristiana nell'area culturale dossettiana del partito, la cosiddetta \"corrente di sinistra\" della DC.\nEntra a far parte del consiglio comunale di Benevento nel 1996 a seguito delle elezioni comunali di quell'anno. Successivamente viene rieletto nel 2001. Come consigliere comunale di Benevento ricopre vari incarichi, come nella Commissione Urbanistica, nella Commissione Lavori Pubblici e nel settore dei Servizi Sociali. \nAlle elezioni comunali del 2006, sostenuto dalla coalizione di centro-sinistra \"L'Unione\", vince le elezioni contro il sindaco uscente Sandro Nicola D'Alessandro al primo turno ottenendo oltre il 56% delle preferenze, diventando sindaco di Benevento e insediandosi il 30 maggio.\nA luglio 2009 abbandona i Popolari UDEUR di Clemente Mastella e aderisce ufficialmente al Partito Democratico.\nNelle elezioni comunali di Benevento del maggio 2011 si ricandida come sindaco uscente del PD e viene riconfermato primo cittadino di Benevento con il 51.7% delle preferenze.\nTale ruolo a livello politico amministrativo lo porta alla nomina di componente della segreteria di Presidenza dell'Associazione Nazionale Comuni Italiani.\nTra le attivit\u00e0 correlate alla carica partecipa periodicamente alle assemblee dell'ATO Calore Irpino (Autorit\u00e0 Ambito Territoriale Ottimale 1 Campania), che consorzia 117 comuni della provincia di Avellino e 195 comuni della provincia di Benevento.\nCome Sindaco di Benevento.\nNell'arco del suo mandato, tra gli obiettivi inizialmente posti nel programma elettorale, sono stati conseguiti:\nDurante il suo mandato come primo cittadino, tra i pi\u00f9 importanti provvedimenti c'\u00e8 il Riconoscimento dei debiti fuori Bilancio ai sensi del Testo Unico Enti Locali. Nel luglio 2014 sono state chiuse transazioni per circa 5 milioni di euro, partendo da un valore originario di circa 6 milioni e 500\u00a0000 con i creditori del Comune di Benevento, con un risparmio considerevole per le casse comunali del 20% circa.\nNel 2013 viene coinvolto in un'indagine che ipotizza i reati di concussione anche elettorale, corruzione, truffa aggravata, turbative di gare, frodi nelle pubbliche forniture, falsit\u00e0 ideologiche, abusi di ufficio e frodi fiscali tramite l\u2019emissione di fatture false per importi rilevanti e gli viene notificata, come misura cautelare, l'obbligo di dimora in un comune diverso da quello di Benevento. \nDei capi di imputazione a suo carico, alcuni sono stati cancellati (es. corruzione), altri sono andati in prescrizione. Anche qui si \u00e8 ancora in attesa di giudizio. . \nNella seduta del 15 settembre 2014 del Consiglio Comunale di Benevento, la maggioranza ha approvato ulteriori debiti fuori Bilancio. In questo modo mancano poco pi\u00f9 di 2 milioni per sanare l'intero debito.\nNel dicembre 2015 il Sindaco e due dirigenti vengono condannati dalla Corte dei Conti per la nomina, dichiarata illegittima, di un altro dirigente. \nA tale sentenza \u00e8 stato proposto ricorso e si \u00e8 ancora in attesa dell'esito."}
{"id": "539980", "revid": "6923", "url": "https://it.wikipedia.org/wiki?curid=539980", "title": "Chevrolet Ascona", "text": ""}
{"id": "539981", "revid": "6923", "url": "https://it.wikipedia.org/wiki?curid=539981", "title": "Vauxhall Cavalier", "text": "La Cavalier \u00e8 un'autovettura di fascia medio-alta prodotta in tre serie, dal 1975 al 1995, dalla Casa automobilistica britannica Vauxhall.\nIntroduzione.\nAttorno alla met\u00e0 degli anni settanta la filiale europea del gruppo General Motors, cui la Vauxhall e la tedesca Opel appartenevano, inizi\u00f2 la fase di integrazione tra i modelli dei due marchi. Da quel momento la casa britannica non avrebbe pi\u00f9 sviluppato autonomamente nuove auto, dovendo progressivamente sostituire la sua gamma con versioni solo lievemente modificate dei corrispondenti modelli Opel. Dopo la Chevette derivata dalla Opel Kadett C, nel 1975 Vauxhall introdusse un altro nuovo modello, la Cavalier, disponibile sia in versione berlina che coup\u00e9, rispettivamente equivalenti alle coeve Ascona B e Manta B.\nLa Cavalier si inseriva nella gamma Vauxhall tra le gi\u00e0 esistenti Viva e Victor, sovrapponendosi parzialmente a quest'ultima, senza peraltro sostituirla del tutto (compito che spetter\u00e0 due anni dopo alla Carlton, equivalente britannico della Opel Rekord E).\nLe Cavalier furono le prime Vauxhall costruite all'estero, uscendo fino al 1977 solamente dalla fabbrica GM di Anversa nel Belgio. La prima Cavalier assemblata nello stabilimento Vauxhall di Luton usc\u00ec dalla fabbrica il 26 agosto 1977, guidata da Eric Fountain, l'allora direttore della produzione Vauxhall. Le versioni Estate, invece furono prodotte in Australia dalla consociata GM Holden.\nPrima serie.\nLa prima serie della Cavalier era quindi una versione modificata della seconda serie della Opel Ascona, anch'essa lanciata nel 1975.\nLe differenze con i corrispondenti modelli Opel, escludendo il marchio e altri particolari minori (tra cui la targa posteriore spostata in basso sotto al paraurti), erano limitate al frontale: per mantenere un'identit\u00e0 specifica, le Vauxhall si distinguevano infatti per il caratteristico \"droop snoot\" (letteralmente \"muso spiovente\") ideato qualche anno prima da Wayne Cherry, reinterpretato sulle Cavalier (sia berlina che coup\u00e9) con un frontale privo di calandra simile a quello della Chevette. Si trattava nello specifico del medesimo frontale della Manta B, privo per\u00f2 della sottile presa d'aria integrata nella calandra.\nLe stesse Opel Ascona e Manta B erano commercializzate anche sul territorio britannico, ma le vendite della prima furono interrotte il 24 luglio 1981, quando GM decise di unificare le locali reti di vendita dei due marchi. Prosegu\u00ec invece la vendita dell'Opel Manta, assieme alla Monza, avendo destinato il marchio Opel nel Regno Unito a rappresentare modelli sportivi.Entrambe le vetture saranno le ultime Opel ad essere vendute in Inghilterra.\nFurono tre le carrozzerie con cui la Cavalier venne offerta: berlina a tre volumi, coup\u00e9 a tre volumi e coup\u00e9 due volumi con portellone (corrispondente alla \"Manta CC\"), quest'ultima denominata \"Sports hatch\" e commercializzata solo in un secondo tempo, a partire dal 1978. Motori, scocca e meccanica erano gli stessi della Ascona B, ad esclusione del propulsore da 1,3 litri, che nel modello Vauxhall fu presentato nel 1977 in concomitanza con l'inizio della produzione locale ed era l'unit\u00e0 da 1.256 cm\u00b3 di origine inglese, gi\u00e0 montato sulla Viva e non disponibile sulle Opel, che invece utilizzavano il motore da 1.297\u00a0cm\u00b3 della famiglia \"OHC Four\".\nAllestimenti (1975-1981)\nSpecial Edition:\nSeconda serie.\nNel 1981 fu lanciata la seconda serie della Cavalier, questa volta in tutto simile alla Ascona C, solamente rimarchiata con il logo inglese.\nLa Cavalier seconda serie condivideva scocca e meccanica con l'Ascona C, proponendo le medesime varianti di carrozzeria: berlina tre volumi a due o quattro porte e berlina due volumi a cinque porte. A queste, per\u00f2, Vauxhall aggiungeva la versione station wagon, ottenuta sfruttando le strutture posteriori della corrispondente versione della australiana Holden Camira, modello appartenente alla medesima famiglia delle cosiddette \"J-cars\" della General Motors. I pannelli della zona posteriore della carrozzeria provenivano direttamente dall'Australia e venivano poi assemblati sulla scocca della Cavalier in Gran Bretagna.\nInoltre, come avvenne in Germania per la Ascona, la Cavalier seconda serie fu proposta dalla rete di vendita ufficiale anche con carrozzeria cabriolet, nella trasformazione a marchio \"Hammond &amp; Thiede\" effettuata negli stabilimenti della carrozzeria Voll di W\u00fcrzburg in Germania.\nLa seconda serie fu la Cavalier della svolta, quella che nel Regno Unito riusc\u00ec a superare, nel 1984 e 1985, le vendite di una concorrenza costituita principalmente dalla esordiente Ford Sierra, ritenuta stilisticamente troppo audace per il pubblico anglosassone, che quindi prefer\u00ec proprio la Cavalier. La stessa Ford aveva da poco tolto dal mercato la pluripremiata e ormai longeva Cortina, lasciando proprio alla Cavalier l'eredit\u00e0 di berlina pi\u00f9 venduta in Regno Unito, dopo che il Gruppo Chrysler aveva tolto la Talbot Alpine e la British Leyland aveva gi\u00e0 lanciata la Austin Ambassador e la Morris Ital, ma stava gi\u00e0 pensando ad una nuova berlina che sfocer\u00e0 nel 1984 nella Austin Montego.\nL'ultima Cavalier prodotta fu una \"Calibre\" (basata sulla SRi130), prodotta in soli 500 esemplari, e tra gli optional disponibili includevano il computer di bordo, sedili Recaro, alzacristalli elettrici e servosterzo, in Gran Bretagna costava sulle \u00a313,000.\nAllestimenti (1981-1988)\nTerza serie.\nSe gi\u00e0 le prime due serie della Cavalier erano in pratica delle Ascona solo lievemente modificate, la terza serie altro non era che una Vectra A rimarchiata. Presentata nel 1988, la terza ed ultima serie della Cavalier fu proposta unicamente come berlina, nelle configurazioni a quattro o a cinque porte. La meccanica era identica alla Vectra A e cos\u00ec anche le prestazioni.\nNel 1995 la terza serie della Cavalier usc\u00ec di produzione, assieme alla coeva versione Opel (la Vectra A). In conformit\u00e0 al programma di unificazione dei nomi dei modelli Opel e Vauxhall iniziato nel 1991 con la nuova Astra, la sostituta della Cavalier adott\u00f2 la denominazione gi\u00e0 in uso per il modello tedesco, divenendo la prima Vauxhall Vectra, corrispondente alla Opel Vectra B.\n\"Cavalier\" fu dunque l'ultimo nome specifico utilizzato da Vauxhall, se si escludono le successive parentesi della VX220 (gemella della Opel Speedster),della VXR8 di provenienza australiana e della Viva e Viva Rocks, versioni inglesi della Opel Karl e Karl Rocks.\nAllestimenti (1988-1992)\nAllestimenti (1992-1995)\nL'auto nei fatti di cronaca.\nUna Vauxhall Cavalier Mark 1 di colore blu, fu l'auto in cui mor\u00ec in un'autobomba l'agente di stato britannico e politico Airey Neave il 30 marzo 1979 nei pressi del Palazzo di Westminster a Londra: secondo alcune fonti l'attentato fu opera del movimento terroristico irlandese di liberazione Irish Nationale Liberation Army.\nUn'altra Cavalier di colore rosso (stavolta appartenente alla serie Mark 3) fu usata per un altro attacco terroristico nella cittadina nordirlandese di Omagh, il 15 agosto 1998 rivendicato dall'Real IRA che ha provocato la morte di ben 28 persone.\nCuriosit\u00e0.\n\u00c8 una delle automobili pi\u00f9 vendute e diffuse di tutto il Regno Unito insieme ad altre auto come la Ford Sierra, Ford Escort, Austin Metro, Ford Cortina, Nissan Micra, Vauxhall Astra, Vauxhall Chevette, Ford Mondeo, Ford Focus ecc., nonostante ci\u00f2 la Mark 2 \u00e8 la 6\u00b0automobile pi\u00f9 rottamata della Gran Bretagna, secondo una ricerca eseguita da Auto Express nell'agosto 2006, con sole 6,343 vetture ancora in circolazione. Questo dato \u00e8 ancora calato nel dicembre 2009 quando in servizio ce ne furono solo 1.289: i motivi della loro precoce demolizione fu soprattutto la ruggine.\nLa prima serie (Mark 1) fu venduta anche nei paesi europei con guida a sinistra come in Danimarca, Paesi Bassi, Belgio, Norvegia, Polonia, Italia, e Svizzera ma dopo pochi anni dal lancio, furono tolte dalle vendite tra il 1979 e il 1981, in altri stati con guida a destra come l'Irlanda, il Cipro e Malta il marchio Vauxhall fu tolto in favore di Opel"}
{"id": "539982", "revid": "62748", "url": "https://it.wikipedia.org/wiki?curid=539982", "title": "Luis Enriquez", "text": ""}
{"id": "539989", "revid": "120820895", "url": "https://it.wikipedia.org/wiki?curid=539989", "title": "Salvatore Messana", "text": "Biografia.\nSindaco di Caltanissetta.\nMessana venne eletto sindaco di Caltanissetta al ballottaggio del 12 dicembre 1999, sostenuto da una coalizione di centro-sinistra, battendo con il 53,2% dei voti lo sfidante del centro-destra Francesco Panepinto. Succedette a Michele Abbate, il precedente sindaco, assassinato il 7 maggio 1999. Fu riconfermato alle elezioni comunali del 12 e 13 giugno 2004, quando fu rieletto sindaco al primo turno con il 55,1% dei voti.\nEletto da indipendente, ader\u00ec alla Margherita durante il suo primo mandato. Nel 2007 si candid\u00f2 come segretario regionale del Partito Democratico in Sicilia contro Francantonio Genovese conseguendo il risultato del 15%. Alle elezioni amministrative del 2008 si candid\u00f2 alla presidenza della provincia di Caltanissetta non essendo per\u00f2 eletto. Dal 2009 aderisce al partito Italia dei valori, accettando di candidarsi al Parlamento europeo nel collegio Sicilia Sardegna.\nConcluse il suo secondo mandato il 25 giugno 2009, quando pass\u00f2 il testimone a Michele Campisi, sostenuto dal centro-destra. Dopo il mandato di sindaco continu\u00f2 ad esercitare la professione di farmacista.\nS\u00ec ricandid\u00f2 nel 2019 in vista delle elezioni amministrative. Sostenuto da tre liste civiche (\"Progressisti per Caltanissetta\", \"Caltanissetta Riparte\" e \"Proviamoci\") si posizion\u00f2 al terzo posto con il 17,8% dei voti, non riuscendo quindi ad accedere al ballottaggio.\nAltri incarichi politici.\nComponente dal 2000 al 2009 del consiglio direttivo dell'associazione dei Comuni ANCI Sicilia, componente dal 2002 al 2009 della conferenza Regione Autonomie Locali della Regione Siciliana. Dal 2009 \u00e8 esperto della commissione parlamentare di inchiesta sugli errori in campo sanitario e sulle cause dei disavanzi regionali della Camera dei Deputati del Parlamento italiano. Dal 2010 al 2011 \u00e8 responsabile regionale Enti Locali e segretario provinciale a Caltanissetta. Da gennaio 2011 \u00e8 vice segretario di Italia dei Valori Sicilia. Dal 2013 \u00e8 segretario regionale di Italia dei Valori Sicilia.\nNel novembre 2019 aderisce ad Italia Viva.\nCarriera professionale.\nDal 6 ottobre 2007 al 2009 \u00e8 presidente dell'associazione FederSanit\u00e0 ANCI federazione siciliana, dal 2009 al 2010 commissario regionale di Federsanita ANCI Sicilia, componente dal 2007 al 2010 del consiglio direttivo della Agenzia dei Segretari Comunali in Sicilia. \u00c8 stato tra i fondatori della Federazione Nazionale Giovani Farmacisti (FENAGIFAR) e tra i fondatori della Societ\u00e0 Italiana Farmacisti Preparatori (SIFAP). Presidente dell'Ordine Provinciale dei farmacisti di Caltanissetta dal 1999 al 2008."}
{"id": "539999", "revid": "1543377", "url": "https://it.wikipedia.org/wiki?curid=539999", "title": "Gen Con", "text": "Gen Con \u00e8 una delle pi\u00f9 grandi ed importanti fiere del Nord America dedicate a giochi di ruolo, di carte, wargame e giochi di ruolo dal vivo. \u00c8 presente anche una sezione dedicata ai videogiochi. I partecipanti si dedicano a una variet\u00e0 di tornei e di sessioni di gioco.\nGen Con 2013 ha richiamato oltre 49.000 visitatori rendendola di dimensioni simile a E3 e Dragon Con (50.000+), ma minore di FanExpo's Game Expo (70.000+).\nLa Gen Con fu fondata nel 1968 come convention di wargame organizzata da Gary Gygax. Inizialmente si tenne a Lake Geneva, ma tra il 1972 e il 1984 cambi\u00f2 regolarmente sede prima di stabilirsi a Milwaukee (Wisconsin) nel 1985. Nel 2003 fu trasferita e divisa in due manifestazioni, Gen Con Indy, ad Indianapolis, nell'Indiana, e Gen Con SoCal, ad Anaheim, in California. Nel 2006 Gen Con SoCal fu sospesa. Manifestazioni con il marchio \"Gen Con\" sono state tenute nel Regno Unito in varie localit\u00e0, ed anche in Francia (Gen Con Paris, nell'aprile 2006) e in Australia (Gen Con Oz tra il 2008 e il 2010).\nIl nome della \"convention\" deriva dalla sua prima sede a Lake Geneva (\u00e8 un'abbreviazione di \"Geneva Convention\"), a casa di Gary Gygax. Il nome \u00e8 anche un gioco di parole sulle Convenzioni di Ginevra, \"Geneva Conventions\" in inglese, dato che queste sono una serie di trattati internazionali di guerra e le prime Gen Con riguardavano principalmente giochi di guerra.\nNel 1976 divenne di propriet\u00e0 della TSR, la compagnia cofondata da Gygax, in 1976. Nel 1997 la propriet\u00e0 pass\u00f2 di propriet\u00e0 alla Wizards of the Coast insieme all'acquisizione della TSR e quindi alla Hasbro. Nel 2002 la Hasbro la vendette a Peter Adkison, il fondatore e precedente CEO della Wizards of the Coast.\nDurante la manifestazione vengono consegnati gli EN World RPG Awards (ENnies), un premio dedicato ai giochi di ruolo gestito da EN World, un sito internet che diffonde costantemente notizie riguardanti i giochi \"d20 System\".\nStoria.\nPrimi anni.\nLa International Federation of Wargaming (IFW) ospit\u00f2 una serie di piccole convention regolari nei mesi successivi alla sua fondazione nel 1967, tra cui, in agosto, una prima convention annuale di club a Malvern (Pennsylvania). Alcuni giocatori dell'area di Chicago che non avevano potuto recarsi a Malvern si ritrovarono quello stesso fine settimana per un raduno informale a casa di Gary Gygax a Lake Geneva, che retroattivamente fu battezzato \"Gen Con 0\". L'anno successivo Gygax affitt\u00f2 l'Horticultural Hall per la Lake Geneva Wargames Convention (ribattezzata retroattivamente \"Gen Con 1\") sponsorizzata dall'IFW La IFW, di cui Gygax era un cofondatore vers\u00f2 35$ dei 50$ richiesti dalla Horticultural Hall Parteciparono circa 100 persone. Alla seconda Gen Con nell'agosto 1969, Gygax conobbe Rob Kuntz e Dave Arneson Gli eventi principali dell'epoca erano i giochi da tavolo e il wargame tridimensionale.\nA partire dal 1971 Gen Con fu cosponsorizzata dalla TSR.\nTSR.\nNella decade seguente l'evento crebbe di dimensioni e fu ospitato in una variet\u00e0 di locazioni del Wisconsin meridionale, tra cui l'American Legion Hall in appoggio alla Horticultural Hall, il George Williams College a Williams Bay e il Lake Geneva Playboy Resort sul Lake Geneva. A partire dal 1978 la convention si svolse nel campus dell'University of Wisconsin\u2013Parkside a Kenosha.\nA partire dal 1975 la Gen Con fu gestita dalla TSR la casa editrice originale del gioco di ruolo \"Dungeons &amp; Dragons\" cofondata da Gary Gygax. Nel 1976 e 1977 furono tenute due Gen Con West in California, dal 1978 al 1984 una Gen Con South annuale a Jacksonville, una Gen Con East I nel 1981 al Cherry Hill Inn a Cherry Hill e una Gen Con East II nel 1982 al Widener College, a Chester.\nUna prima partita dimostrativa di \"D&amp;D\" ancora in corso di sviluppo si tenne gi\u00e0 alla Gen Con V nel 1973 e a partire gi\u00e0 dal 1976 divenne uno dei giochi principali giocati alla convention. Il primo torneo D&amp;D Open fu tenuto alla Gen Con VIII nel 1975 con un'avventura scritta da Robert Kuntz intitolata \"Sunken City\" I primi ospiti speciali furono gli scrittori di Fritz Leiber e Harry Fischer alla Gen Con IX nel 1976. Steve Jackson e Ian Livingstone fondatori della Games Workshop, all'epoca l'importatrice dei prodotti della TSR in Inghilterra, visitarono la Gen Con IX facendo autostop lungo tutti gli Stati Uniti\nMECCA.\nAlla ricerca di spazi pi\u00f9 ampi la Gen Con si trasfer\u00ec nel 1985 al Milwaukee Exposition &amp; Convention Center &amp; Arena (noto come MECCA) a Milwaukee. I partecipanti crebbero costantemente da 5.000 ingressi paganti nel 1985 fino a un picco di 30.000 nel 1995, rendendo la Gen Con il principale evento per l'industria del gioco di ruolo. Nel 1992, Gen Con ruppe tutti i record precedenti per una convention di giochi negli Stati Uniti con un totale di pi\u00f9 di 18.000 partecipanti. Per un breve periodo la Gen Con si un\u00ec al suo principale competitore, la Origins Game Fair, e le due fiere furono tenute come un unico evento nel 1988. La Wizards of the Coast present\u00f2 il primo gioco di carte collezionabile, \"\", alla Gen Con nell'agosto 1993 e il gioco si dimostr\u00f2 immediatamente popolare vendendo tutta la scorta di 2,5 milioni di carte programmate per durare fino alla fine dell'anno. Alla conseguente mania per i giochi di carte collezionabili \u00e8 attributo il merito delle presenze extra che generarono il record di presenze del 1995.\nWizards of the Coast.\nWizards of the Coast acquist\u00f2 la TSR in 1997 e venne a sua volta acquistata dalla Hasbro nel 1999. La Gen Con si trasfer\u00ec al Midwest Express Center (MEC, ora il Midwest Airlines Center) in 1998. Nel novembre 1999 La Wizards annunci\u00f2 che la Gen Con avrebbe lasciato Milwaukee dopo la convention del 2002. Peter Adkison, fondatore ed ex-ceo della Wizards of the Coast acquist\u00f2 la Gen Con dalla Hasbro nel maggio 2002 e lo stesso mese form\u00f2 la Gen Con LLC per gestire la convention.\nIndianapolis.\nLa convention si trasfer\u00ec ad Indianapolis nel 2003. Peter Adkison attribu\u00ec la mossa alla mancanza di spazio negli hotel, in un centro congressi pi\u00f9 compatto, con un 40% in pi\u00f9 di spazi e agli ascensori frequentemente guasti a Milwaukee.\nNel 2003 Gen Con fu divisa in due convention: Gen Con Indy (in Indianapolis, Indiana) e Gen Con SoCal (in Anaheim, California). Gen Con Indy fu la maggiore delle due con un pubblico di circa 25.000 persone in un anno, dello stesso livello delle convention di Milwaukee degli anni novanta e dell'inizio del 2000. Si svolge all'Indiana Convention Center. La Wizards of the Coast partecip\u00f2 alle celebrazioni per il trentesimo anniversario di \"Dungeons &amp; Dragons\" alla Gen Con Indy 2004. Nel 2005 Gen Con Indy gener\u00f2 le maggiori spese dirette per visitatore di ogni altra convention annuale di Indianapolis.\nGen Con SoCal fu pi\u00f9 piccola, con un pubblico di circa 6.300 partecipanti nel 2005 era la terza pi\u00f9 grande conferenza di giochi nel Nord America. Il 26 gennaio 2007 Gen Con So Cal fu cancellata.\nSulla scia della riduzione dell'E3 a met\u00e0 del 2006, la Gen Con annunci\u00f2 che avrebbe messo a disposizione spazi maggiori per i videogiochi, descrivendo le sue intenzioni come \"proseguire da dove E3 ha abbandonato\", nonostante che nel 2003 Adkison aveva dichiarato che non voleva che la Gen Con diventasse una \"mini E3\".\nIl 10 gennaio 2008 la Lucasfilm intent\u00f2 causa alla Gen Con per rottura dei termini contrattuali e ingiusto arricchimento riguardo alla gestione della Celebration IV, una convention tenuta nel 2006 e gestita dalla Gen Con LLC, accusandola anche di non aver consegnato il denaro ottenuto da un'asta di beneficenza tenuta durante l'evento alla Make-A-Wish Foundation. Poco dopo la Gen Con intent\u00f2 a sua volta una causa, affermando che la Lucasfilm non aveva niente su cui basarsi per le sue accuse e che era in debito con la Gen Con. Il 15 febbraio 2008 la Gen Con LLC annunci\u00f2 che dichiarava bancarotta sotto la protezione del Capitolo 11, citando \"significative spese impreviste associate con ... eventi licenziati esternamente\". In conseguenza di ci\u00f2 la causa legale della Lucasfilm fu ritardata fino al 19 novembre 208. Gen Con Indy 2008 fu comunque tenuta come da programma.\nIl 20 novembre 2008 fu presentata alla corte una lettera di intenti per l'acquisto delle propriet\u00e0 della Gen Con, secondo la quale una compagnia da formarsi, chiamata Gen Con Acquisition Group, si proponeva di acquistare la Gen Con ad un prezzo pari alla sua quota di indebitamento. Adrian Swartout, presidente di Gen Con, descrisse la lettera come \"sospettosamente criptica\", concludendo che l'offerta \"non \u00e8 nei migliori interessi dei nostri creditori.\" Gen Con rifiut\u00f2 il tentativo di acquisto e la corte permise alla Gen Con di uscire dalla gestione controllata del capitolo 11 nel gennaio 2009.\nAll'estero.\nNegli anni novanta Gen Con tent\u00f2 di espandersi in Europa, incontrando solo un parziale successo. La prima Gen Con europea fu tenuta a Camber Sands, Inghilterra dal 1990 al 1996 (European Gen Con) e successivamente in altre localit\u00e0, mentre una Gen Con Barcelona fu tenuta regolarmente in Spagna dal 1994 al 1996. European Gen Con fu tenuta ancora in Inghilterra nel 1997 e in Belgio nel 1998. Nel 1999 ci furono Gen Con UK in Inghilterra, Gen Con Barcelona e Gen Con Europe in Belgio. Nel 2000 vi fu solo Gen Con UK, tenuta presso la Manchester University. Nel 2001, Gen Con UK si trasfer\u00ec a Londra dove fu tenuta fino al 2003.\nComunque dopo i primi due anni di gestione diretta di Gen Con Europe con poco successo, Adkison decise di ridurre gli sforzi e concentrarsi sulle edizioni statunitensi. Nel 2004 fu concesso il marchio in licenza per gruppi che crearono le franchise per Gen Con Barcelona e Gen Con Europe. All'inizio del 2006 la Gen Con annunci\u00f2 che avrebbe gestito una nuova Gen Con Europe ufficiale a Parigi, che fu tenuta il 21-23 aprile con una partecipazione di 4.000 persone. La convention fu ripetuta a Parigi nel 2007.\nNel luglio 2008 e nel settembre 2009 fu tenuta una Gen Con in Australia a Brisbane. Una terza edizione programmata nel 2010 fu cancellata.\nEventi.\nLa convention \u00e8 caratterizzata da un grande salone con stand di editori, artisti e altre attivit\u00e0 correlate al gioco. Statisticamente i partecipanti sono uomini tra i 20 e i 39 anni che guadagnano almeno 50.000 $ all'anno e durante la manifestazione acquista beni per almeno 100$.\nLa convention offre spazi per una serie di tornei e dimostrazioni di giochi. L'unico a essere stato programmato ogni anno fin da Gen Con I \u00e8 \"Fight in the Skies\", (successivamente ribattezzato \"Dawn Patrol\"), introdotto per la prima volta dall'autore Mike Carr nel 1968.\nLa RPGA (Role-Playing Game Association) gestisce dal 1981 eventi di giochi di ruolo, suddivisi in varie categorie. La maggior parte di questi sono giochi definiti come \"living\", cio\u00e8 i personaggi creati dai giocatori persistono da un evento all'altro. Tra i tornei gestiti uno dei principali \u00e8 la \"D&amp;D\" Championship Series (precedentemente nota come D&amp;D Open Championship) \u00e8 un torneo di \"Dungeons &amp; Dragons\" composto da una serie di avventure che si tiene dal 1977. Per ogni sessione di gioco completata viene assegnato un punteggio basato sul progresso del gruppo. I gruppi con il punteggio maggiore giocano l'avventura successiva, ci\u00f2 enfatizza la rapida risoluzione delle sfide e l'avanzamento nel modulo. Alcune delle avventure del torneo furono successivamente pubblicate come moduli, per esempio il primo torneo fu pubblicato come \"Vault of the Drow\" (Gary Gygax, 1978), quello del 1980 divenne la serie \"Assault on the Aerie of the Slave Lords\" (Allen Hammack, 1981), quella del 2004 \"Shards of Eberron\" fu pubblicata su \"Dragons\". \nIn seguito all'insoddisfazione per la mancanza di posti disponibili per partecipare al D&amp;D Championship Series un gruppo di giocatori (nominatosi in seguito NASCRAG) decise di gestire un torneo alternativo che si tiene regolarmente dal 1980.\nA partire dal 1987 o \u00e8 disponibile una ludodeca dalla quale i visitatori della convention possono prendere giochi in prestito.\nIl Klingon Jail and Bail sono un gruppo di persone travestite come gli alieni klingon di \"Star Trek\". Per una donazione a un ente di beneficenza \"arrestano\" e trattengono per un breve periodo un altro partecipante alla convention. Il gruppo Jail and Bail \u00e8 comparso per la prima volta alla Gen Con nel 1993.\nGen Con ha presentato diversi eventi per raccogliere fondi per diverse attivit\u00e0 di beneficenza. Tra questi Cardhalla, in cui le carte donate sono usate per costruire una grossa citt\u00e0 che i visitatori sono invitati a distruggere tirando monete. Le monete vengo poi raccolte e donate a un ente. Cardhalla \u00e8 stato tenuto per la prima volta nel 1999.\nDurante la Gen Con si tiene dal 2002 la cerimonia di consegna degli EN World RPG Awards (ENnies), un premio dedicato ai giochi di ruolo organizzato da EN World, un sito di notizie dedicate a \"D&amp;D\"/d20 System.\n\"True Dungeon\" \u00e8 un immersivo Dungeon crawl che si tiene a Gen Con dal 2003. Presenta una serie di puzzle e scenari progettati per ricreare l'ambiente di una sessione di \"Dungeons &amp; Dragons\". Enfatizza il lavoro di squadra, il pensiero creativo e la capacit\u00e0 di risolvere problemi. Diversamente da un gioco di ruolo dal vivo tradizionale non richiede di rimanere in personaggio durante il gioco.\nLa Gen Con Costume Contest viene tenuta il sabato sera e presenta diverse categorie (fantascienza, storia e fantasy, talenti, anime e bambini). L'evento include una parata in costume lungo le sale della convention, cos\u00ec come spettacoli e intermezzi durante la gara.\nNumerosi giochi sono stati pubblicati o annunciati alla convention. I piani per aggiornare \"D&amp;D\" con una terza edizione furono annunciati alla Gen Con 1999, durante le celebrazioni per il suo 25\u00ba anniversario e il gioco debutt\u00f2 alla Gen Con 2000 l'anno seguente con la pubblicazione del nuovo \"Player's Handbook\", la quarta edizione fu annunciata a Gen Con Indy 2007. Il concetto per \"\" fu ideato da Mark Rein\u00b7Hagen mentre si stava recando alla Gen Con 1990 e il \"Nuovo mondo delle tenebre\" debutt\u00f2 a un party tenuto durante Gen Con 2004. A partire dalla Gen Con 2007 \u00e8 stato aggiunto un Trade Day dedicato ai professionisti dell'industria del gioco (editori, rivenditori, negozianti, ecc...) questo si svolge il gioved\u00ec prima dell'apertura al pubblico generale."}
{"id": "540003", "revid": "93556", "url": "https://it.wikipedia.org/wiki?curid=540003", "title": "Sk\u00ednfaxi e Hr\u00edmfaxi", "text": "Nella mitologia norrena, Sk\u00ednfaxi e Hr\u00edmfaxi sono i cavalli di Dagr (giorno) e N\u00f3tt (notte). I nomi Sk\u00ednfaxi e Hr\u00edmfaxi sono bahuvrihi che significano rispettivamente \"criniera splendente\" e \"criniera brinata\" (hr\u00edm- significherebbe brina, similmente al suo significato in Hr\u00edm\u00feursar) o \"criniera ghiacciata\". Sk\u00ednfaxi tira il carro di Dagr attraverso il cielo e la sua criniera illumina sia il cielo che la terra sottostante.\nSecondo il mito, la rugiada \u00e8 la bava che bagna il morso di Hr\u00edmfaxi che cade sulla retta.\nSi crede che il mito di Sk\u00ednfaxi si sia originato con la religione dell'et\u00e0 del bronzo, perch\u00e9 in quel tempo era forte la credenza di un cavallo che tirava il Sole attraverso il cielo. Il carro solare di Trundholm \u00e8 tirato da un singolo cavallo, e probabilmente si credeva che fosse riportato da ovest a est da un secondo cavallo."}
{"id": "540004", "revid": "6340", "url": "https://it.wikipedia.org/wiki?curid=540004", "title": "Sk\u00ednfaxi", "text": ""}
{"id": "540005", "revid": "287204", "url": "https://it.wikipedia.org/wiki?curid=540005", "title": "Skinfaxi", "text": ""}
{"id": "540006", "revid": "6340", "url": "https://it.wikipedia.org/wiki?curid=540006", "title": "Hr\u00edmfaxi", "text": ""}
{"id": "540007", "revid": "287204", "url": "https://it.wikipedia.org/wiki?curid=540007", "title": "Hrimfaxi", "text": ""}
{"id": "540009", "revid": "256896", "url": "https://it.wikipedia.org/wiki?curid=540009", "title": "Proiezione trasversa di Mercatore", "text": ""}
{"id": "540011", "revid": "122949299", "url": "https://it.wikipedia.org/wiki?curid=540011", "title": "Astolfo (personaggio)", "text": "Astolfo \u00e8 un personaggio dei poemi cavallereschi caratterizzato da grande spirito di avventura, arguzia e atteggiamenti al limite del bizzarro.\nDescrizione.\nGi\u00e0 presente in alcuni episodi del \"Morgante\" di Luigi Pulci, fu per\u00f2 con l' \"Orlando innamorato\" di Matteo Maria Boiardo e ancora di pi\u00f9 con l' \"Orlando furioso\" di Ludovico Ariosto che divenne un personaggio memorabile. Paladino di Carlo Magno originario dell'Inghilterra, \u00e8 individuo focoso ed impulsivo, protagonista di imprese mirabolanti. Nel \"Furioso\" \u00e8 il personaggio che pi\u00f9 di ogni altro rimane coinvolto in avventure incredibili, come il volo sull'Ippogrifo per ritrovare il senno perduto da Orlando e finito sulla luna.\nOrigine del nome.\nDeriva dal nome germanico \"Haistulf\", nome composto da \"haist\" (di significato incerto, forse \"furioso\", \"violento\") o forse \"ast\" (\"asta\", \"lancia\"), e \"vulf\" (\"lupo\")\nAstolfo e Italo Balbo.\nGi\u00e0 prima delle celebrazioni del 1933 per il IV centenario ariostesco a Ferrara Italo Balbo, noto non solo come gerarca e quadrumviro fascista ma anche come aviatore, amava paragonarsi a personaggi mitici, magari legati al periodo d'oro degli Este a Ferrara. E il personaggio che pi\u00f9 lo affascin\u00f2 fu l'Astolfo descritto da Ludovico Ariosto."}
{"id": "540014", "revid": "125313608", "url": "https://it.wikipedia.org/wiki?curid=540014", "title": "Francis Lai", "text": "Biografia.\nDi origine sarda, suo padre era infatti originario di Ozieri (SS). Intorno ai 20 anni, Francis Lai si spost\u00f2 a Parigi e cominci\u00f2 a frequentare gli ambienti musicali di Montmartre.\nNel 1965 incontr\u00f2 il regista Claude Lelouch che gli affid\u00f2 l'incarico di scrivere la colonna sonora per il film \"Un uomo, una donna\" che avrebbe realizzato nel 1966. Il film fu un grande successo internazionale e vinse diversi premi Oscar. Per il giovane Lai fu la consacrazione al suo primo film. Questo primo successo gli procur\u00f2 diversi contratti sia in Francia che in Gran Bretagna e negli Stati Uniti.\nNel 1970 scrisse la colonna sonora per il film \"L'uomo venuto dalla pioggia\" e per \"Love Story\" che lo lanci\u00f2 definitivamente nel novero dei grandi compositori di colonne sonore facendogli vincere il premio Oscar per la miglior colonna sonora.\nMuore a Parigi il 7 novembre 2018 all'et\u00e0 di 86 anni.\nFilmografia.\n1965\n1966\n1967\n1968\n1969\n1970\n1971\n1972\n1973\n1974\n1975\n1976\n1977\n1978\n1979\n1980\n1981\n1983\n1984\n1985\n1986\n1987\n1988\n1989\n1990\n1991\n1992\n1993\n1994\n1995\n1996\n1998\n1999\n2000\n2002\n2003\n2004\n2005\n2006"}
{"id": "540015", "revid": "15756", "url": "https://it.wikipedia.org/wiki?curid=540015", "title": "Fosforilasi", "text": "La fosforilasi (o glicogeno fosforilasi) \u00e8 un enzima, appartenente alla classe delle transferasi, di fondamentale importanza che interviene nella demolizione del glicogeno. Infatti agisce distaccando una molecola di glucosio dall'estremit\u00e0 non riducente della catena di glicogeno. Questo meccanismo biochimico si verifica nel momento in cui \u00e8 necessaria la presenza di glucosio nel sangue (cio\u00e8 quando \u00e8 bassa la glicemia). Reazione catalizzata:\n\"(1,4-\u03b1-D-glicosil)n + fosfato = (1,4-\u03b1-D-glicosil)n-1 + \u03b1-D-glucosio 1-fosfato\"\nCaratteristiche sul funzionamento.\nL'azione della Glicogeno fosforilasi \u00e8 associata alla presenza di piridossal fosfato (PLP). La presenza del piridossal fosfato \u00e8 di fondamentale importanza, perch\u00e9 l'energia rilasciata dalla scissione del legame o-glicosidico (\u03b11\u21924) viene conservata sotto forma di legame fosforico all'estremit\u00e0 anomerica del glucosio, formando glucosio-1-fosfato, il quale, poi, potr\u00e0 essere convertito in glucosio-6-fosfato dalla fosfoglucomutasi.\nAttivazione dell'enzima e regolazione.\nL'attivit\u00e0 della glicogeno fosforilasi \u00e8 regolata sia allostericamente sia covalentemente.\nNella regolazione allosterica intervengono: \"ioni calcio, AMP\" (attivatori); \"ATP\" (inibitore); ed il \"glucagone\". \nNella regolazione covalente, interviene la fosforilazione della glicogeno fosforilasi b, e quindi la sua attivazione in glicogeno fosforilasi a, mentre la defosforilazione comporta la sua inattivazione.\nIl glucagone e l'insulina, sono gli ormoni principali che controllano la glicemia ematica.\nIl glucagone \u00e8 detto ormone iperglicemizzante (aumenta la concentrazione di glucosio nel sangue), mentre l'insulina \u00e8 l'unico ormone ipoglicemizzante (abbassa la concentrazione di glucosio nel sangue). \nL'azione di questi due ormoni, consente di mantenere costante la concentrazione di glucosio nel sangue. Logicamente, entrambi gli ormoni non possono lavorare contemporaneamente, perch\u00e9 gli eventi biochimici che consentono l'attivazione degli enzimi sono opposti. Infatti la \"glicogeno fosforilasi\" comporta la demolizione del glicogeno, invece, l'azione della glicogeno sintasi, comporta la formazione del glicogeno.\nAffinch\u00e9 venga attivata la glicogeno fosforilasi, viene fosforilata una proteina chiamata Fosforilasi-b-chinasi, la quale trasporta un gruppo fosfato sull'enzima, che dalla forma inattiva (\"fosforilasi b\", cio\u00e8 i suoi residui di serina sono defosforilati) lo trasforma nella forma attiva (\"fosforilasi a\", cio\u00e8 i suoi residui di serina sono fosforilati). Invece, la defosforilazione e quindi l'inattivazione della glicogeno fosforilasi, sono determinate dalla proteina fosfatasi 1 (PP1), la quale rimuove i gruppi fosforici dai due residui di serina della fosforilasi a, convertendola nella forma meno attiva, fosforilasi b. L'attivazione della proteina fosfatasi 1 si verifica nel momento in cui \u00e8 necessaria la riduzione della concentrazione ematica di glucosio.\nIl glucagone, contemporaneamente a quest'evento, comporta una riduzione della concentrazione di fruttosio 2,6-bifosfato, il quale \u00e8 un attivatore allosterico dell'enzima della glicolisi la fosfofruttochinasi 1, la cui inibizione comporta una riduzione dell'attivit\u00e0 della glicolisi, cio\u00e8 quel processo biochimico che porta alla demolizione del glucosio in due molecole di Piruvato, il quale, a sua volta, potr\u00e0 subire un processo di demolizione aerobia (ossidazione: ciclo di Krebs e catena di trasporto degli elettroni, con formazione finale di ATP) o anaerobica (fermentazione).\nContemporaneamente alla attivazione per fosforilazione della glicogeno fosforilasi, avviene l'inibizione per fosforilazione della glicogeno sintasi, il quale \u00e8 un enzima che serve per la formazione del glicogeno.\nChiaramente, il processo biochimico inverso (governato dall'insulina), comporter\u00e0 l'inibizione della glicogeno fosforilasi (defosforilazione dei residui di serina e ritorno nella forma inattiva: glicogeno fosforilasi b), per cui cesser\u00e0 la demolizione del glicogeno ed inizier\u00e0 il processo di sintesi del glicogeno, dove vengono legate molecole di glucosio alle estremit\u00e0 non riducenti delle catene di glicogeno."}
{"id": "540020", "revid": "767487", "url": "https://it.wikipedia.org/wiki?curid=540020", "title": "Manuel Acu\u00f1a", "text": "Biografia.\nStudi\u00f2 dapprima alla scuola \"Colegio de San Ildefonso\" prendendo lezioni di filosofia, matematica, francese, latino; poi studi\u00f2 medicina.\nSi ritiene che il suo amore per Rosario de la Pe\u00f1a fu la causa della sua morte, per ingestione di cianuro. Per lei scrisse anche il suo poema pi\u00f9 importante: \"Nocturno\"."}
{"id": "540022", "revid": "23117", "url": "https://it.wikipedia.org/wiki?curid=540022", "title": "Nazionale di calcio neozelandese", "text": ""}
{"id": "540025", "revid": "103571787", "url": "https://it.wikipedia.org/wiki?curid=540025", "title": "Acque aggressive", "text": "Le acque aggressive per i calcestruzzi armati sono acque che agendo sul manufatto cementizio indurito possono reagire con alcuni dei suoi componenti, aumentandone la porosit\u00e0, causando fessurazioni ed innescando l'ossidazione delle armature, rendendo il manufatto pi\u00f9 vulnerabile all'azione dell'ambiente e di conseguenza riducendone il grado di durabilit\u00e0. Per tale motivo, per la produzione del calcestruzzo, devono essere impiegate solo acque potabili e di riciclo conformi alla UNI EN 1008.\nAcque dilavanti.\nLe acque dilavanti sono acque molto pure, cio\u00e8 con un basso contenuto salino o acque contenenti anidride carbonica aggressiva.\nAcque pure.\nLe acque pure, possono essere di origine naturale o industriale, le prime sono tipiche per esempio dei bacini montani, che raccolgono le acque dei ghiacciai e che possono venire in contatto con opere di sbarramento in calcestruzzo armato.\nQueste acque solubilizzano ed asportano (dilavamento) l'idrossido di calcio, che \u00e8 leggermente solubile in acqua, presente nel calcestruzzo e proveniente dall'idratazione dei silicati di calcio del clinker di Portland; l'idrossido di calcio \u00e8 dovuto principalmente alla presenza di silicato tricalcico dalla cui idratazione si produce la maggior quantit\u00e0 di calce libera.\nL'effetto dilavante diventa pi\u00f9 marcato in caso di acqua in movimento poich\u00e9 l'azione dissolvente si rinnova continuamente ed in teoria si pu\u00f2 arrivare a sciogliere tutta la calce presente nel calcestruzzo.\nL'idrossido di calcio costituisce il 20-25% in peso della pasta del cemento Portland e la sua rimozione lascia dietro di s\u00e9 dei vuoti che provocano un aumento della permeabilit\u00e0 del calcestruzzo, indebolendo cos\u00ec la struttura ed esponendola ad ulteriori attacchi da parte degli agenti aggressivi.\nInoltre l'asportazione della calce porta anche ad una riduzione della resistenza meccanica a compressione del calcestruzzo; tale riduzione \u00e8 dell'ordine del 1-2% per ogni 1% di idrossido di calcio dilavato\nAcque contenenti CO2.\nIl fenomeno del dilavamento del calcestruzzo \u00e8 amplificato se l'acqua presenta anidride carbonica aggressiva.\nL'anidride carbonica \u00e8 solubile in acqua ed \u00e8 quindi inevitabilmente presente in tutte le acque naturali.\nLa CO2 nelle acque naturali \u00e8 presente come:\nQuest'ultima \u00e8 la sola nociva in quanto trasforma l'idrossido di calcio in bicarbonato di calcio, notevolmente solubile, secondo la reazione a due stadi:\nFenomeni che influenzano il dilavamento.\nIl fenomeno del dilavamento del calcestruzzo avviene pi\u00f9 rapidamente:\nRimedi.\nIn tutti i casi in cui vi \u00e8 il pericolo di dilavamento della calce si devono usare cementi a prestazioni particolari denominati cementi resistenti al dilavamento.\nI cementi d'altoforno, pozzolanici e alcuni cementi Portland ferrici (a basso tenore di alite) che producono una minor quantit\u00e0 di idrato di calcio solubilizzabile e pertanto sono meno aggrediti del Portland fanno parte dei cementi resistenti al dilavamento.\nInoltre \u00e8 fondamentale che il calcestruzzo risulti il pi\u00f9 compatto possibile al fine di renderlo impermeabile agli agenti aggressivi esterni.\nA tal fine \u00e8 necessario un idoneo studio del mix design nonch\u00e9 un'accurata posa in opera, costipamento e stagionatura dei getti.\nAcque solfatiche.\nLe acque solfatiche sono prevalentemente acque naturali (acque meteoriche, sotterranee, sorgive, ecc.) che attraversano suoli argillosi, con possibili inquinanti locali (terreni gessosi) contenenti ione solfato SO4--.\nI solfati si possono trovare anche in acque industriali o in quelle reflue.\nI pi\u00f9 comuni sono i solfati di sodio, potassio, calcio, magnesio ed ammonio; i pi\u00f9 pericolosi per\u00f2 per la durabilit\u00e0 del calcestruzzo sono gli ultimi due per la concomitante azione aggressiva dei suoi cationi.\nLo ione solfato, se proveniente da solfati diversi da quello di calcio, reagisce con l'idrossido di calcio presente nel calcestruzzo a seguito dell'idratazione del cemento.\nIl gesso successivamente reagisce con l'alluminato tricalcico con formazione di ettringite che deteriora gravemente il calcestruzzo (attacco solfatico).\nIn particolari condizioni ambientali.\nil gesso, formatosi per reazione tra lo ione solfato e l'idrossido di calcio, reagisce con i silicati idrati di calcio, la calce stessa e l'anidride carbonica con formazione di thaumasite.\nL'effetto della thaumasite \u00e8 molto devastante e comunque molto pi\u00f9 deleterio che non quello provocato dall'entringite.\nLa formazione della thaumasite \u00e8 infatti accompagnata da una sorta di \"spappolamento\" del calcestruzzo che diviene un materiale incoerente.\nRimedi.\nIn caso di attacco solfatico, \u00e8 preferibile utilizzare cementi resistenti ai solfati, i quali hanno un basso contenuto di alluminato tricalcico.\nSe c'\u00e8 il pericolo di formazione della thaumasite, tali cementi per\u00f2 non sono idonei visto che in questo caso la reazione distruttiva avviene tra gesso e silicati idrati di calcio.\n\u00c8 importante quindi in ogni caso intervenire sul mix design e sulle modalit\u00e0 di posa in opera, costipamento e stagionatura del getto al fine di realizzare una struttura a matrice compatta e pertanto impermeabile all'ingresso di agenti esterni, oppure utilizzare delle protezione superficiali impermeabili.\nLimiti di solfati nell'acqua d'impasto.\nPer quanto sopra riportato, per garantire la durabilit\u00e0 del calcestruzzo, \u00e8 necessario che lo ione solfato non venga introdotto nel conglomerato attraverso gli ingredienti della miscela.\nPertanto la norma UNI EN 1008 fissa il limite massimo del contenuto di solfati espresso come SO&lt;inf&gt;42- in 2000\u00a0mg/l.\nAcque con cloruri.\nAcque non marine.\nSono le acque che disciolgono e trasportano i sali disgelanti utilizzati sulle strade, autostrade, aeroporti, ecc., durante l'inverno per la rimozione del ghiaccio.\nLo ione cloruro Cl-, penetrando nella massa del calcestruzzo raggiunge le armature metalliche, riducendo rapidamente la passivazione dei ferri anche in situazione di calcestruzzo non carbonatato, cio\u00e8 con pH 13.\nIn presenza di ossigeno si attiva il fenomeno di ossidazione delle armature, definito in questo caso \"pitting corrosion\", non accompagnato dalla formazione di ruggine e quindi da distacco del copriferro, e quindi estremamente pericoloso in quanto il danno non \u00e8 facilmente rilevabile ed \u00e8 causa di una grave riduzione della sezione dell'armatura.\nCome sali disgelanti sono normalmente utilizzati il cloruro di sodio NaCl cloruro di calcio CaCl2 che \u00e8 largamente pi\u00f9 usato del precedente poich\u00e9 la sua azione disgelante \u00e8 considerata pi\u00f9 efficace, soprattutto per la rapidit\u00e0.\nSia il cloruro di sodio che il cloruro di calcio, provocano il egual misura la corrosione dei ferri di armatura, ma la loro azione sul calcestruzzo \u00e8 diversa.\nIl cloruro di calcio ha una notevole azione aggressiva sul calcestruzzo tanto da danneggiarlo gravemente.\nQuesta azione aggressiva si esplica attraverso la reazione tra il CaCl2 che penetra dall'esterno e la calce Ca(OH)2, gi\u00e0 presente nel calcestruzzo, con la formazione di un ossicloruro di calcio idrato, secondo la reazione:\nIl prodotto di reazione produce la disintegrazione della pasta che avvolge gli aggregati con formazioni di fessurazioni e delaminazioni.\nIl cloruro di sodio NaCl, invece interagisce con il calcestruzzo in maniera diversa rispetto al cloruro di calcio, poich\u00e9 \u00e8 in grado di innescare la cosiddetta reazione alcali aggregati in presenza di inerti costituiti da silice amorfa o scarsamente cristallina.\nAcque marine.\nL'acqua di mare rappresenta l'ambiente naturale pi\u00f9 aggressivo per il calcestruzzo armato sia per la vastit\u00e0 del fenomeno sia per la quantit\u00e0 dei meccanismi degradanti.\nInfatti il calcestruzzo nelle opere marine pu\u00f2 essere aggredito attraverso diversi meccanismi che possono essere di natura meccanica, fisica e chimica e che tendono a ridurne il grado di durabilit\u00e0.\nA questi meccanismi si aggiunge anche il non trascurabile attacco di natura biologica legato al metabolismo di microorganismi, molluschi, ecc.\nTra questi attacchi i principali, che influiscono sul processo di degradazione sia del calcestruzzo che del ferro di armatura, sono quelli gi\u00e0 descritti in precedenza e cio\u00e8:\nOltre a questi si possono aggiungere: \nEsaminiamo nello specifico le principali cause di degrado dipendenti dall'azione dell'acqua di mare.\nL'elevato contenuto salino dell'acqua di mare (circa 36\u00a0g/l di sali con prevalenza del cloruro di sodio ma con quantit\u00e0 ragguardevoli di sali di calcio e magnesio)) e la elevata reattivit\u00e0 del cemento nei suoi confronti, farebbe pensare ad una vita molto breve del calcestruzzo in questo ambiente.\nL'attacco risulta invece, poco importante nelle zone di calcestruzzo immerso, grazie all'azione impermeabilizzante di una particolare forma di carbonato di calcio (aragonite) che si forma per reazione tra l'anidride carbonica disciolta nell'acqua e l'idrossido di calcio (le reazioni sono analoghe a quelle viste in precedenza che portano alla formazione della calcite) e che occlude i pori del calcestruzzo.\nPi\u00f9 severo \u00e8 invece l'attacco nella zona di bagnasciuga.\nInfatti alla maggior parte degli attacchi chimici gi\u00e0 descritti (lo ione solfato attacca la pasta di cemento e lo ione cloruro provoca la corrosione dei ferri di armatura; in ambo i casi l'attacco ha carattere espansivo) si aggiunge anche l'azione dello ione magnesio, di cui si parler\u00e0 in seguito, e \nl'attacco fisico.\nL'acqua risale per capillarit\u00e0 nei pori del calcestruzzo posto al di sopra dell'acqua, evapora sulla superficie con conseguente cristallizzazione dei sali disciolti.\nLa cristallizzazione \u00e8 seguita da un aumento di volume.\nTale fenomeno ciclico nel tempo porta alla disgregazione del calcestruzzo superficiale.\nIl fenomeno viene ulteriormente aggravato dall'azione meccanica delle onde con abrasione ed erosione delle parti esposte.\nInfine i manufatti in calcestruzzo armato immersi in acqua di mare subiscono anche l'attacco biologico: azione del \"fouling\".\nRimedi.\nPer l'esecuzione di opere in ambienti marini o comunque in ambienti in presenza di cloruri (classi di esposizione XS o XD) \u00e8 preferibile utilizzare cementi di tipo III (cemento d'altoforno) e IV (cemento pozzolanico).\nAttacco magnesiaco.\nL'attacco chimico del solfato di magnesio, (ma anche quello del cloruro di magnesio) contenuto in discrete quantit\u00e0 nell'acqua di mare \u00e8 notevolmente dannoso, poich\u00e9, a differenza degli altri solfati, reagisce con tutti i costituenti del cemento idrato, compresi i silicati determinando la decalcificazione del calcestruzzo:\ncon l'idrossido di calcio si hanno le seguenti reazioni:\nNella prima reazione si forma gesso il quale reagisce con gli alluminati idrati di calcio dando l'ettringite; in tutte e due i processi invece l'idrossido di calcio viene trasformato in un alto composto solido, Mg(OH)2 o brucite, meno solubile del Ca(OH)2, ma con poteri leganti inferiori a quelli della calce.\nLo ione Mg++ pu\u00f2 arrivare anche a sostituirsi al calcio nei silicati idrati di calcio con formazione di un silicato idrato di magnesio (M-S-H)) privo delle propriet\u00e0 leganti dei silicati idrati di calcio e che inoltre pu\u00f2 essere facilmente asportato dal movimento delle acque.\nLimiti di cloruri nell'acqua d'impasto.\nPer quanto sopra riportato, per garantire la durabilit\u00e0 del calcestruzzo, \u00e8 necessario che lo ione cloruro non venga introdotto nel conglomerato attraverso gli ingredienti della miscela.\nPertanto la norma UNI EN 1008 fissa il contenuto di cloruri nell'acqua utilizzata per l'impasto dei calcestruzzi il quale non deve superare i limiti di seguito riportati:"}
{"id": "540026", "revid": "453768", "url": "https://it.wikipedia.org/wiki?curid=540026", "title": "Alessandro di Bergamo", "text": " \u00c8 venerato come santo dalla Chiesa cattolica.\nAgiografia.\nFu probabilmente, secondo quanto documentato dai tardivi atti del suo martirio (risalenti all'VIII secolo), il vessillifero della leggendaria legione tebea, composta da soldati della Tebaide e comandata dal generale romano Maurizio anch'egli venerato dalla chiesa cattolica con il nome di san Maurizio.\nSecondo la tradizione, la centuria di cui Alessandro era comandante fu spostata intorno all'anno 301 dalla Mesopotamia alle regioni occidentali, prima a Colonia, poi a Brindisi, sino a giungere in Africa.\nDurante il lungo viaggio dei legionari, diverse persecuzioni contro i cristiani furono ordinate dall'imperatore Massimiano, ma i soldati si rifiutarono di eseguire gli ordini pagando con la decimazione, avvenuta ad \"Agaunum\", nell'odierna Saint Maurice-en-Valais che si trova nel cantone Vallese, in Svizzera.\nTra gli scampati al massacro, Alessandro ripar\u00f2 con alcuni suoi compagni in Italia, ma fu imprigionato a Milano (nel luogo dove sorge la basilica di Sant'Alessandro in Zebedia, in piazza di Sant'Alessandro) e qui si rifiut\u00f2 di abiurare alla fede cristiana come ordinatogli dall'imperatore Massimiano. Fuggito dalla prigione, grazie all'aiuto di Fedele di Como e del vescovo Materno, sulla strada verso Como, secondo la leggenda comp\u00ec il miracolo di risuscitare un defunto.\nDopo essere stato riconosciuto, catturato e riportato davanti a Massimiano, Alessandro abbatt\u00e9 l'ara preparata per il sacrificio agli dei romani, facendo infuriare l'imperatore, che lo condann\u00f2 a morte per decapitazione; la leggenda vuole che il carnefice non osasse colpirlo poich\u00e9 Alessandro gli appariva \"come un monte\" e, per lo spavento, gli si sarebbero irrigidite le braccia: la stessa sorte sarebbe toccata ad altri soldati chiamati ad eseguire la condanna; pertanto fu nuovamente incarcerato nel carcere Zebedeo, a morire di stenti, ma riusc\u00ec nuovamente a fuggire.\nAlessandro pass\u00f2 miracolosamente l'Adda all'asciutto e si nascose in un bosco vicino a Bergamo, presso il ponte della Morla, da un patrizio locale, Crotacio.\nA Bergamo Alessandro inizi\u00f2 un'opera di conversione alla fede cristiana degli abitanti della citt\u00e0, tra cui i futuri martiri Fermo e Rustico, parenti di Crotacio. Fu presto scoperto da alcuni soldati romani che lo condussero in catene a Bergamo, dove fu condannato alla decapitazione, che questa volta fu eseguita senza inconvenienti il 26 agosto 303 nel luogo dove ancora sorge la Colonna del Crotacio sul sagrato della Basilica di Sant'Alessandro in Colonna.\nCulto.\nGrazie alla nobildonna Grata, il corpo del Martire fu trafugato e trasportato nel podere della famiglia di lei, dove fu inumato. La Santa, alcuni giorni dopo l'esecuzione, avrebbe trovato le spoglie di sant'Alessandro, la cui presenza era segnalata da gigli, cresciuti in corrispondenza di alcune gocce del sangue del Martire, le avrebbe raccolte e fatte seppellire in un orto della sua famiglia, fuori della citt\u00e0, l\u00e0 dove sarebbe sorta la grande basilica di Sant'Alessandro, poi abbattuta durante la costruzione delle mura venete di Bergamo.\nLa Chiesa cattolica lo ricorda il 26 agosto con un sintetico elogio nel Martirologio Romano: \"A Bergamo, sant'Alessandro, martire\".\nIconografia.\nSant'Alessandro, patrono, \u00e8 raffigurato tradizionalmente in veste di soldato romano con un vessillo recante un giglio bianco, e in molte raffigurazioni a cavallo.\nPatronati.\nSant'Alessandro di Bergamo \u00e8 protettore e patrono di numerose localit\u00e0 italiane, tra le quali:\nUn'agiografia alternativa.\nL'intera vicenda di sant'Alessandro rimane per\u00f2 alquanto oscura e mal documentata. Gli atti del suo martirio sono infatti posteriori di quasi cinque secoli rispetto all'epoca del martirio. L'appartenenza stessa di Alessandro alla leggendaria legione tebea contribuisce a rendere ancor pi\u00f9 oscura la sua storia. La legione tebea o legione tebana, infatti, \u00e8 una leggendaria legione romana della letteratura agiografica cristiana.\nSecondo Eucherio, vescovo di Lione del V secolo, questa legione era composta interamente da cristiani e venne spostata da Tebe alla Gallia per assistere l'imperatore Massimiano. Quando Massimiano ordin\u00f2 di reprimere alcuni Galli cristiani la legione si rifiut\u00f2 e venne decimata (venne ucciso un legionario su dieci). Seguirono altri ordini che la legione rifiut\u00f2 ancora di eseguire, sotto l'incoraggiamento di san Maurizio che ne era il comandante; venne quindi ordinata una seconda decimazione ed infine l'intera legione venne sterminata (6600 uomini). Il luogo del massacro fu \"Agaunum\", oggi San Maurizio in Vallese, sede dell'omonima abbazia.\nL'esistenza di una Legio I \"Maximiana\", anche nota come \"Maximiana Thebaeorum\" \u00e8 riportata nella \"Notitia dignitatum\".\nDenis Van Bercham, della universit\u00e0 di Ginevra, ha messo in dubbio la veridicit\u00e0 della leggenda della legione Tebea. Questo studioso fece notare che la decimazione era un anacronismo e che il servizio di cristiani in una legione prima di Costantino I era abbastanza raro. Secondo David Woods, professore alla University College Cork, i racconti di Eucherio di Lione sono una completa finzione.\nUna nuova ipotesi tende quindi ad identificare il martire Alessandro di Bergamo con uno dei martiri dell'Anaunia (Val di Non).\nSi tratterebbe quindi dell'Alessandro compagno di Sisinnio e Martirio, tre chierici originari della Cappadocia inviati dal vescovo Ambrogio da Milano ad evangelizzare la regione dell'Anaunia, su richiesta del vescovo di Trento, Vigilio. I tre furono brutalmente uccisi dai pagani locali e sono per questo venerati come santi e martiri dalla Chiesa cattolica.\nQuesto collegamento tra il sant'Alessandro di Bergamo e quello dell'Anaunia spiegherebbe inoltre la presenza, tra i colli che costituiscono l'attuale Bergamo alta, di un colle detto di San Vigilio vescovo e di un'omonima chiesa a lui dedicata."}
{"id": "540027", "revid": "23117", "url": "https://it.wikipedia.org/wiki?curid=540027", "title": "Nazionale di calcio irachena", "text": ""}
{"id": "540032", "revid": "1437722", "url": "https://it.wikipedia.org/wiki?curid=540032", "title": "Il gioco dei 9", "text": "Il gioco dei 9 \u00e8 stato un quiz televisivo andato in onda dapprima su Canale 5 da luned\u00ec 10 ottobre 1988 all'11 gennaio 1992, poi spostato su Italia 1 dal 13 gennaio al 27 giugno 1992. \u00c8 stato successivamente ripreso, sempre su Italia 1 per una sola stagione, dal 13 settembre al 17 dicembre 2004. Il quiz \u00e8 ispirato al format statunitense \"Hollywood Squares\", in onda su NBC. Il programma \u00e8 stato condotto inizialmente da Raimondo Vianello con Sandra Mondaini come ospite fissa della prima casella, poi da Gerry Scotti, ed \u00e8 stato in seguito ripreso da Enrico Papi, con messa in onda nell'access prime time di Italia 1. La trasmissione \u00e8 stata replicata nei primi anni 2000 su Happy Channel.\nRegolamento.\nAl gioco partecipavano nove personaggi VIP (nelle prime edizioni, presenze fisse erano Sandra Mondaini, Francesco Salvi, Roberto Gervaso, Andrea Giordana, Amanda Lear e Serena Grandi), che erano disposti in un tabellone chiamato \"condominio\" su tre file da tre. A turno, i due concorrenti seduti nelle due postazioni accanto al conduttore, sceglievano un personaggio VIP, cui toccava leggere un aneddoto curioso e poi chiedere se il giocatore lo riteneva vero o falso. Se la risposta era corretta, la casella in cui si trovava il personaggio scelto si accendeva con il simbolo di chi aveva indovinato, una crocetta \"X\" oppure un cerchietto \"O\"; in caso contrario, si accendeva il simbolo del suo avversario. Il primo concorrente che completava un tris (orizzontale, verticale o diagonale) si aggiudicava una manche.\nLe manches totali erano solitamente due o tre: nella prima il tris valeva di lire, nella seconda e nella terza . Alla fine il concorrente che aveva vinto di pi\u00f9 poteva scegliere tra cinque chiavi quella che accendeva l'automobile in palio, vincendola in questo modo. In tutte le prime quattro edizioni le auto in palio erano della Opel.\nStoria.\nLa trasmissione esord\u00ec il 7 ottobre 1988 con uno speciale in onda alle 20:30 che, alla vigilia della partenza del campionato di calcio di Serie A, vedeva protagonisti del tabellone esclusivamente personaggi legati al mondo del calcio. La regolare messa in onda prese il via luned\u00ec 10 ottobre alle 18:55 e precedeva un altro quiz, \"Tra moglie e marito\", che andava in onda nell'importante fascia oraria in concorrenza con le testate giornalistiche della Rai e a ridosso della prima serata. Le prime due stagioni della trasmissione erano andate in onda in quella fascia oraria e Vianello era affiancato, oltre che dalla moglie, anche dalla valletta Luana Colussi, ottenendo ottimi risultati di ascolto. Nell'estate del 1989 il programma trasloc\u00f2 in seconda serata (partenza alle 22:15 o 22:30) con un ciclo di puntate dal titolo \"Il Gioco dei Nove Estate\".\nIn seguito alle prime due edizioni, Vianello abbandon\u00f2 il programma nel giugno del 1990 per dedicarsi, sempre nello stesso anno sulla medesima rete a partire da lunedi 9 luglio fino alla fine di agosto, ad un'altra trasmissione estiva a quiz, intitolata \"Quel motivetto...\", un quiz a premi andato in onda da luned\u00ec a sabato alle 19:50 nella fascia preserale, incentrato sul riconoscimento di famosi motivi di canzoni italiane e straniere, condotto sempre con la collaborazione di Luana Colussi, che visto il successo della trasmissione si riconferm\u00f2 nuovamente come valletta di Vianello. Alla conduzione del programma arriv\u00f2 dunque Gerry Scotti, all'epoca volto di Italia 1 che proprio con questa trasmissione pass\u00f2 a Canale 5 con conseguente cambio di target di pubblico. Insieme al cambio di conduzione vennero rivoluzionate anche la scenografia del programma e il cast: a Luana Colussi successe Emilietta Farina, nei panni di cameriera tuttofare, mentre del cast fisso entrarono a far parte Teo Teocoli (nei panni di Peo Pericoli), Gene Gnocchi, Sergio Vastano, Sonia Grey, Luca Laurenti e Maria Amelia Monti. Mercoled\u00ec 1\u00ba gennaio 1991 venne realizzato uno speciale in prima serata con concorrenti Emilio Fede e Vittorio Sgarbi. Il programma, nonostante il cambio di conduzione, mantenne ottimi risultati di ascolto, che portarono l'emittente a promuoverlo nella pi\u00f9 prestigiosa fascia delle 19:45 dalla stagione 1991/1992, prendendo cos\u00ec il posto di \"Tra moglie e marito\" che era terminato nel giugno precedente.\nDal 13 gennaio 1992, con la nascita del TG5 e l'allungamento de \"La ruota della fortuna\", il quiz trasloc\u00f2 su Italia 1 alle 19:35. Finita la quarta stagione nel 1992 il format venne assorbito nel contenitore domenicale \"Dido... menica\" (di Zuzzurro e Gaspare), in onda su Italia 1. Le edizioni storiche del programma, quelle precedenti al remake del 2004, furono poi replicate sul canale satellitare Happy Channel.\nA distanza di oltre 12 anni il telequiz venne ripreso nel settembre del 2004 sempre dalla seconda rete Mediaset, nella fascia precedente la prima serata, dalle 19:55 alle 21:05 con la conduzione di Enrico Papi. La nuova ed ultima edizione non riscosse per\u00f2 il successo sperato e la trasmissione venne interrotta a fine dicembre. Papi era affiancato da Youma Diakite, sostituita poi da Natalie Kriz, e la regia era affidata a Franco Bianca.\nLa prima stagione (Vianello) fu realizzata nello studio 10 di Cologno Monzese, la seconda stagione (Vianello) nello studio 14, la terza stagione (Scotti) sempre nello studio 14, e la quarta stagione (Scotti) nello studio 6 e 7 uniti (i due studi erano separati da una parete che poteva essere rimossa in caso di necessit\u00e0 formando uno studio di grandi dimensioni, lo stesso studio \"doppio\" usato da Mike Bongiorno per \"Telemike\" e da Iva Zanicchi per \"Ok, il prezzo \u00e8 giusto!\"). Aiuto regista della seconda, terza e quarta edizione fu Danilo Sindoni. Il gioco dei 9 ebbe un costo di produzione di circa di lire a puntata, rendendolo il gioco quiz pi\u00f9 costoso di Fininvest/Mediaset secondo solo a Telemike. Durante la quarta e ultima edizione gli ascolti Auditel del programma furono molto buoni ed erano tra i e i spettatori medi.\nVenivano registrate tre puntate ogni pomeriggio, dal luned\u00ec al venerd\u00ec, per due settimane consecutive seguite da due settimane di pausa. Per quanto registrate, le puntate venivano realizzate come se il programma fosse in diretta, e si interrompeva la registrazione solo per grossi errori o problemi tecnici. A differenza di quasi tutti gli altri programmi realizzati negli studi di Cologno Monzese, il pubblico era reale e a invito (non venivano quindi usati i cosiddetti figuranti), anche per avere un reale feedback, mentre si registrava, del gradimento del pubblico alle varie battute comiche pronunciate dagli ospiti.\nPer quanto nel corso delle varie stagioni le tecniche di ripresa del programma furono leggermente modificate, normalmente venivano utilizzate sette telecamere di cui due fisse. Una fissa per il totale del \"condominio\" e l'altra per il cosiddetto \"supertotale\" (che copriva buona parte dello studio, il pubblico e lo spazio dove c'erano le automobili in palio). Il programma veniva registrato in formato PAL analogico su nastro da un pollice e contemporaneamente, come riserva, su cassetta BVU. Curioso il fatto che come tante altre produzioni realizzate negli studi di Cologno Monzese all'epoca, tutti i contributi audio (sigle, jingles, ecc.) erano e venivano registrati in stereo anche se il programma era mandato in onda in mono.\nAutori.\nLa trasmissione era composta di un nutrito gruppo di autori.\nPer le edizioni condotte da Raimondo Vianello, lo stesso si occupava dei testi insieme a Giambattista Avellino, Alberto Consarino e Sandro Continenza, suoi storici collaboratori.\nPer le edizioni di Gerry Scotti gli autori erano Ambra Svanini e la Gialappa's Band.\nL'edizione di Enrico Papi era infine curata da Francesco Buscemi, Paolo Cucco, Nicola De Feo, Pietro Gorini e lo stesso Papi."}
{"id": "540045", "revid": "330019", "url": "https://it.wikipedia.org/wiki?curid=540045", "title": "Baulmes", "text": "Baulmes (toponimo francese) \u00e8 un comune svizzero di 1\u00a0057 abitanti del Canton Vaud, nel distretto del Jura-Nord vaudois.\nStoria.\nBaulmes viene menzionato per la prima volta in un documento nel 652 nell'espressione \"in loco Balmensi\", quando il duca Felice Chramnelenus (figlio di Wandelino mecenate di San Colombano) fond\u00f2 presso Baulmes il monastero di Santa Maria secondo la regola di San Colombano dell'abbazia di Luxeuil e poi, dopo la riforma di Benedetto d'Aniane, quella benedettina. Il monastero in seguito decadde e scomparve: rimase solo la chiesa parrocchiale di San Pietro, sorta accanto all'antica chiesa priorale, ma sono rimaste le tracce in un ambone del VII-VIII secolo e un'iscrizione carolingia dedicata alla vergine Landoalda.\nIn seguito si form\u00f2 un priorato monastico dedicato a Santa Maria e San Michele, documentato nel 1174 con il primo priore, che possedeva beni a anche a Orbe, Montcherand e Bonvillars; il priorato di Baumes dipese dall'abbazia di Cluny ed il suo abate decise nel 1294 di unirlo all'abbazia cluniacense di Payerne, che per\u00f2 ne assunse il feudo solo dal 1356 e fino al 1536.\nBaulmes fu assegnato quindi al baliaggio di Yverdon (1536-1798), che era sotto il dominio di Berna, e rimase con esso fino al crollo dell'Ancien R\u00e9gime nel 1798. Durante la Repubblica Elvetica, fino al 1803, il villaggio appartenne al Cantone del Lemano, che divenne poi parte del Canton Vaud con l'entrata in vigore dell'Atto di Mediazione. In un primo momento Baulmes appartenne al distretto di Grandson, nel 1809 entr\u00f2 nel distretto di Orbe.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nInfrastrutture e trasporti.\nBaulmes \u00e8 servito dall'omonima stazione, sulla ferrovia Yverdon-Sainte-Croix.\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune."}
{"id": "540046", "revid": "767487", "url": "https://it.wikipedia.org/wiki?curid=540046", "title": "L'Abergement", "text": "L'Abergement (toponimo francese) \u00e8 un comune svizzero di 240 abitanti del Canton Vaud, nel distretto del Jura-Nord vaudois.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune."}
{"id": "540049", "revid": "63756", "url": "https://it.wikipedia.org/wiki?curid=540049", "title": "Cemento magnesicico", "text": "Il cemento magnesicico o \"cemento Sorel\" \u00e8 un legante aereo utilizzato soprattutto per sottofondi di pavimenti o come legante per materiali ceramici.\nIl materiale di partenza \u00e8 il carbonato di magnesio (MgCO3) che cotto a 500 \u00b0C produce ossido di magnesio (MgO) ed anidride carbonica liberata nell'aria.\nPer quanto riguarda l'impasto e la messa in opera, l'ossido di magnesio, viene impastato con acqua e cloruro di magnesio (MgCl2) per produrre il cloruro basico di magnesio (Mg(OH)Cl):\nIl cemento magnesicico, come tutti i leganti aerei, non resiste all'azione dell'acqua in quanto libererebbe acido cloridrico (HCl). Si avrebbe infatti:"}
{"id": "540052", "revid": "1776051", "url": "https://it.wikipedia.org/wiki?curid=540052", "title": "Les Cl\u00e9es", "text": "Les Cl\u00e9es (toponimo francese) \u00e8 un comune svizzero di 176 abitanti del Canton Vaud, nel distretto del Jura-Nord vaudois.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune."}
{"id": "540055", "revid": "1060", "url": "https://it.wikipedia.org/wiki?curid=540055", "title": "Liber pontificalis", "text": ""}
