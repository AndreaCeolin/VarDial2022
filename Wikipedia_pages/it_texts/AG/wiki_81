{"id": "619803", "revid": "181699", "url": "https://it.wikipedia.org/wiki?curid=619803", "title": "Pietro Maroso", "text": "Fratello di Virgilio Maroso, anch'egli terzino nel Grande Torino, \u00e8 stato presidente onorario della societ\u00e0 calcistica del .\nCarriera.\nGiocatore.\nFratello minore di Virgilio Maroso, calciatore del \"Grande Torino\" morto nel 1949 a Superga, inizia a giocare nelle giovanili del Torino, abbandonando l'attivit\u00e0 a 18 anni per un problema cardiaco; successivamente inizi\u00f2 a lavorare in fabbrica alla FIAT, per poi riprendere a giocare a 21 anni nei dilettanti del Madonna di Campagna; passa in seguito alla Fossanese, con cui gioca per due stagioni in Interregionale.\nPassa poi all'Ivrea nel 1959 dove in cinque anni colleziona 133 presenze e un gol. Nel 1963 passa al dove disputa sei campionati (4 in Serie A e 2 in Serie B) e ottenendo due promozioni in massima serie (annate 1963-1964 e 1966-1967).\nIn carriera ha totalizzato complessivamente 93 presenze in Serie A, con all'attivo una rete in occasione della sconfitta esterna contro il del 14 novembre 1965, e 76 presenze in Serie B.\nAllenatore.\nInizi\u00f2 ad allenare a , due anni dopo il ritiro dal calcio giocato, aggiudicandosi il campionato di Serie B 1973-1974 e guidando i lombardi nell'ultima stagione finora disputata in massima serie (stagione 1974-1975). Rimase in biancorosso fino al 1978.\nLa stagione successiva, allen\u00f2 in serie B la , squadra che contava tra molti giovani Stefano Tacconi, futuro portiere della Juventus e della nazionale, e Antonio Sabato, poi Inter, Torino e Lecce, ma non termin\u00f2 la stagione e fu sostituito da Marino Bergamasco.\nDopo alcune stagioni in Serie C alla guida di Legnano e Novara, fu chiamato di nuovo a Varese prima nel 1986 e poi nel 1988 dalla nuova presidenza Orrigoni che, con le famiglie Milanese e Binda, mise le basi per il rilancio del calcio nella cittadina prealpina. Ottenne immediatamente una promozione che port\u00f2 la squadra biancorossa in Serie C1 dopo quattro anni.\nL'anno successivo, con la perdita dei due bomber Alessandro Tatti e Luigi Zerbio, sostituiti dal varesino Mosele, proveniente dalla SPAL, e da Marco Bolis, la squadra retrocesse per un solo punto dal ChievoVerona, ma Pietro \"Peo\" Maroso, che ad inizio stagione chiese di non essere riconfermato, sin dalla fine del girone d'andata non sedeva pi\u00f9 sulla panchina biancorossa.\nMorte.\nMalato da meno di un anno, \u00e8 morto a Varese nel 2012 all'et\u00e0 di 78 anni. Era presidente onorario del club dal 2008, per garantire la continuit\u00e0 tra la gestione di Riccardo Sogliano e quella di Antonio Rosati. A lui \u00e8 stata intitolata la Curva Nord dello Stadio Franco Ossola."}
{"id": "619811", "revid": "125380341", "url": "https://it.wikipedia.org/wiki?curid=619811", "title": "Faience", "text": " \nFaience, o fa\u00efence (dal nome francese della citt\u00e0 di Faenza), o anche faenza, \u00e8 il nome con cui spesso s'identifica la maiolica.\nNel campo dell'archeologia il termine indica un particolare tipo di materiale vetroso caratterizzato da fase amorfa inferiore al 20% del proprio volume totale e da elevata porosit\u00e0, concentrata nelle aree pi\u00f9 interne del reperto.\nFaience egizia.\nLa \"faience\" \u00e8 un materiale vetroso costituito principalmente di silice (SiO2), ossido di calcio (CaO) e alcali monovalenti; essa \u00e8 caratterizzata dall'avere un nucleo interno a base di silice macinata o sabbia e un sottile strato esterno di vetro vero e proprio. Il suo uso era noto in Egitto gi\u00e0 dal periodo Predinastico (ante 3150 a.C.), da cui il nome \"faience\" egizia per distinguerla dalla pi\u00f9 tarda ceramica di Faenza, meglio nota come maiolica, il cui rivestimento era costituito da una vetrina a base di stagno ed il nucleo di consueto materiale argilloso. I suoi componenti principali coincidono, sebbene in quantit\u00e0 differenti, con quelli del vetro e di un altro composto noto come blu egizio, nella composizione del quale poteva essere presente un'alta concentrazione di rame.\nIl colore blu che spesso caratterizza la \"faience\" \u00e8 fornito dall aggiunta di coloranti quali il rame o il cobalto."}
{"id": "619834", "revid": "86599", "url": "https://it.wikipedia.org/wiki?curid=619834", "title": "Cantone di Echternach", "text": "Il Cantone di Echternach \u00e8 un cantone del Lussemburgo orientale, compreso nel distretto di Grevenmacher. Confina con il Land tedesco della Renania-Palatinato: distretti rurali di Bitburg-Pr\u00fcm a nord e di Treviri-Saarburg a est, con il cantone di Grevenmacher a sud e con i cantoni di Mersch e di Diekirch a ovest. \nIl capoluogo \u00e8 Echternach. La superficie \u00e8 di 186 km\u00b2 e la popolazione nel 2012 era di 17.024 abitanti. \nComprende 7 comuni:"}
{"id": "619836", "revid": "1488558", "url": "https://it.wikipedia.org/wiki?curid=619836", "title": "Atrabile", "text": "Latrabile, o bile nera, secondo la fisiologia ippocratica, \u00e8 uno dei quattro umori fondamentali, descritto come un fluido freddo e secco, generato dall'archetipo della terra.\nPer designarlo sono inoltre usati i termini \"collera\" come sinonimo di \u00abbile\u00bb, oppure umor nero, che significa anche \u00abmalinconia\u00bb.\nEtimologia.\nLa parola \"atrabile\" proviene dal latino \"atra\", \u00abnero\u00bb, e \"bilis\", \u00abfiele\u00bb, quindi \u00abbile scura\u00bb, termine usato per indicare i coaguli di sangue nero e in generale le alterazioni torbide del muco, ritenute indizi di disfunzioni biliari, o appunto della presenza di umor melanconico.\nIl termine \"bile\" \u00e8 adoperato per indicare un prodotto della milza corrispettivo di quello secreto dal fegato, derivante da una mescolanza di quest'ultimo col sangue nero.\nStoria.\nLa medicina antica attribuiva all'atrabile la responsabilit\u00e0 di stati d'animo quali la melanconia e l'ipocondria.\nLa sua prevalenza in una persona sugli altri tre umori (sangue, bile gialla e flegma) avrebbe determinato il \"temperamento malinconico\", detto anche \u00absaturnino\u00bb perch\u00e9 governato da Saturno, apportatore di mestizia, introversione e riflessivit\u00e0.\nSecondo il medico umanista Thomas Elyot (1490-1546), esistono due tipologie di atrabile o \u00abcollera nera\u00bb:\nSecondo Ippocrate di Coo, si trattava di un liquido prodotto dalla milza, l'organo denominato \"spleen\" in inglese, lo stesso termine usato dal \u00abgenio della lingua\u00bb per designare lo stato d'animo malinconico.\nUn eccesso di atrabile impura, in grado cio\u00e8 di alterare l\"eucrasia\", l'equilibrio armonico dei quattro umori presenti nell'organismo, era ritenuto responsabile delle malattie croniche, in particolare di quelle diatesiche e degenerative.\nI rimedi prescritti consistevano in una modifica del contesto ambientale e soprattutto dell'alimentazione, introducendo cibi caldi e umidi che riequilibrassero l'umore freddo e secco, gli stessi utilizzati per controbilanciare un temperamento troppo melanconico.\nQualit\u00e0.\nTra i quattro umori, la bile nera \u00e8 quella che meno di tutti trova un corrispettivo fisico sul piano materiale: gli umori infatti erano da intendere non tanto come delle sostanze tangibili, bens\u00ec come qualit\u00e0, dei principi sottili appartenenti alla dimensione eterica, che potevano semmai assumere delle manifestazioni grossolane.\nSe tuttavia il principio terra, dominatore dell'atrabile, \u00e8 associabile al sistema scheletrico, alle cartilagini e ai tessuti mineralizzati, l'organo anatomico che lo simboleggia, la milza, non esplica invece il proprio ruolo in funzioni fisiche vitali per la sopravvivenza.\nPer questo nella medicina antroposofica \u00e8 considerato pi\u00f9 che altro un organo spirituale, il pi\u00f9 arcaico fra tutti. Nella visione cosmogonica di Steiner la milza \u00e8 infatti un residuo della prima remota era cosmica da cui si \u00e8 originato il mondo, denominata \u00abantico Saturno\u00bb, concepito come un unico ed enorme corpo di calore ancora privo di luce, che sarebbe apparsa solo successivamente.\nEssa considera la milza un organo individualizzatore, quello dell'Io superiore, un cuore saturnio antichissimo destinato a diventare il nuovo Sole in cui si evolver\u00e0 la Terra in un lontanissimo futuro. Insieme al pancreas, la milza \u00e8 inoltre un organo ritmico del ricambio, e sempre unitamente al pancreas ricorre anche nella medicina tradizionale cinese, dove entrambi gli organi, analogamente, sono assegnati fra i \"cinque elementi\" alla terra (\u571f, in pinyin \"t\u01d4\"), archetipo centrale governato da Saturno; il suo compito \u00e8 di assimilare e rimuginare tutto quanto viene assorbito dall'esterno, generando energia (\"Qi\") e sangue, ma in caso di disfunzioni diventa sede delle preoccupazioni, causando deperimento e ipotrofia.\nIn quanto cimitero dei globuli rossi e delle piastrine, che racchiude le emozioni regolando le difese immunitarie, la malinconia generata dalla milza esprime dunque chiusura in se stessi, spingendo a isolarsi, ma al contempo contiene una potenzialit\u00e0, il seme di una saggezza profonda, di una genialit\u00e0, un piombo da tramutare in oro, una \"nigredo\" che prelude all\"albedo\".\nAssociandola a Saturno secondo la legge dell'analogia per le sue propriet\u00e0 fredde e secche, anche Marsilio Ficino descriveva la malinconia come capace di raffinare le specificit\u00e0 dell'individuo, affermando che tale pianeta \u00abraramente indica un tipo e un destino umano di natura comune, piuttosto un uomo isolato dagli altri, divino o bestiale, beato oppure oppresso dalla pi\u00f9 profonda miseria\u00bb.\nPer le stesse analogie, la bile nera si manifesta maggiormente nell'et\u00e0 matura, in autunno, di sera, e sotto lo stimolo dei colori neri e scuri."}
{"id": "619838", "revid": "245802", "url": "https://it.wikipedia.org/wiki?curid=619838", "title": "Ferrari 275 GTS", "text": ""}
{"id": "619849", "revid": "1372005", "url": "https://it.wikipedia.org/wiki?curid=619849", "title": "Paul-Ludwig Landsberg", "text": "Biografia.\nPaul-Ludwig Landsberg nacque a Bonn, secondogenito di Ernst Landsberg, professore di Diritto romano e Diritto penale all'Universit\u00e0 di Bonn, e Anna Silverberg.\nFu un esponente di spicco del personalismo europeo. Durante l'adolescenza frequent\u00f2 Max Scheler, di cui divenne poi allievo, e Romano Guardini, avvicinandosi nel frattempo al cattolicesimo; nel 1928 ottiene la cattedra di filosofia all'Universit\u00e0 di Bonn.\nLasci\u00f2 la Germania nel 1933 con l'avvento del nazismo, riparando in Spagna a Barcellona e poi in Francia a Parigi con la salita al potere di Francisco Franco. Qui collabor\u00f2 con la rivista \"Esprit\" di Emmanuel Mounier.\nIn seguito all'occupazione nazista della Francia rifiut\u00f2 l'offerta di Jacques Maritain di fuggire negli Stati Uniti, e fu poi catturato dalle forze della Gestapo a Pau. Mor\u00ec il 2 aprile 1944 nel campo di concentramento nazista di Sachsenhausen. Gli sopravvisse la moglie, Magdalena Hoffman, sposata in Svizzera."}
{"id": "619852", "revid": "74173", "url": "https://it.wikipedia.org/wiki?curid=619852", "title": "Riflessione totale", "text": ""}
{"id": "619854", "revid": "293377", "url": "https://it.wikipedia.org/wiki?curid=619854", "title": "Stefano Sorrentino", "text": "Biografia.\n\u00c8 figlio d'arte: suo padre Roberto fu anch'egli un portiere.\nIl 9 giugno 2002 si \u00e8 sposato a Torino con Antonella Parrella, con cui conviveva da dieci mesi e da cui si \u00e8 successivamente separato. Da lei ha avuto tre figlie: Carlotta, Matilda e Maria Vittoria. Successivamente ha iniziato una relazione con Sara Ruggeri, da cui, il 16 settembre 2013, ha avuto la figlia Viola.\nCaratteristiche tecniche.\nAnnoverato da Antonio Di Natale tra i migliori portieri italiani della sua generazione, \u00e8 abile nel parare i rigori. La sua disposizione in campo cambia se si trova dietro una difesa composta da tre o quattro uomini: nel primo caso tende a mantenersi pi\u00f9 vicino alla porta.\nCarriera.\nEsordi e Torino.\nCresciuto nelle giovanili della e della , ha poi giocato con e fino alla stagione 2000-2001 dove al in Serie C1 vive la sua prima esperienza da titolare tra i pali; a fine stagione il Torino, proprietario del suo cartellino, lo riporta a casa. Il 16 dicembre 2001 esordisce in A, nel pareggio per 1-1 contro il Lecce.\nNel primo anno in granata Sorrentino \u00e8 la riserva di Luca Bucci, a cui subentra l'anno successivo a stagione in corso senza riuscire ad evitare la retrocessione del Torino tra i cadetti. In Serie B, con Ezio Rossi in panchina, \u00e8 titolare e la squadra riconquista la massima serie. Tuttavia la promozione viene revocata a causa del fallimento societario e in seguito, il 10 agosto 2005, Sorrentino, come tutti gli altri giocatori, viene svincolato e lasciato libero di accordarsi con un'altra squadra.\nAek Atene e Recreativo Huelva.\nTrasferitosi all', resta nella squadra greca per due anni e nella stagione 2005-2006 prende parte alla Coppa UEFA. Grazie al secondo posto in campionato, l'AEK Atene partecipa alla Champions League, concludendo il suo percorso al terzo posto nella fase a gironi. Ripescata in Coppa UEFA, la squadra greca viene eliminata dai francesi del PSG. Il 12 luglio 2007 passa in prestito al Recreativo de Huelva, diventando cos\u00ec il primo giocatore italiano della squadra pi\u00f9 antica della Spagna,\nChievo.\nNon venendo riscattato dal Recreativo Huelva, il 4 luglio 2008 passa al neopromosso ChievoVerona, tornando cos\u00ec in Italia, con la formula della compartecipazione con diritto di riscatto, che viene fatto valere il 12 giugno 2009 dai veronesi, per la stagione 2008-2009, nella quale contribuisce alla salvezza.\nDurante l'ottima annata 2009-2010 para quattro rigori: a Sergio Floccari (Genoa), David Pizarro (Roma), Massimo Donati (Bari) e infine a Juan Manuel Vargas (Fiorentina). Il ChievoVerona chiude la stagione al quint'ultimo posto in classifica e con la quinta migliore difesa del campionato dopo Inter, Milan, Roma e Sampdoria (ed essendo stata la seconda miglior difesa fino alla penultima giornata, quando l'incontro con l'Inter si concluse con il risultato di 4-3).\nLa squadra termina la stagione 2010-2011 all'undicesimo posto e con la quarta miglior difesa (alle spalle di Milan, Napoli e Lazio), con 40 gol subiti nel corso delle 38 partite del campionato. Nella stagione 2011-2012 para quattro rigori: ad Antonio Di Natale (), Adrian Mutu (), Francesco Lodi () e Diego Milito (Inter). Contribuisce, con 49 punti, al buon piazzamento del Chievo, il 10\u00ba posto finale in classifica, riuscendo a stabilire anche un record personale.\nNella stagione 2012-2013 gioca 20 presenze in campionato e una in Coppa Italia prima di essere ceduto in prestito con diritto di riscatto al il 25 gennaio 2013. Il giocatore, divenuto simbolo dei gialloblu, ha disputato 165 partite in quattro anni e mezzo; l'ultima partita disputata in Veneto \u00e8 quella del 12 gennaio, valevole per la 20\u00aa giornata di campionato che il ChievoVerona ha perso per 4-0 in casa del , dato che per la successiva partita non \u00e8 stato convocato dal tecnico Eugenio Corini poich\u00e9 aveva saltato degli allenamenti settimanali in vista della futura cessione al Palermo.\nPalermo.\nIl 27 gennaio esordisce in maglia rosanero nella gara Cagliari-Palermo della 22\u00aa giornata, subendo al 90' il gol del definitivo 1-1. In Palermo- (2-3) respinge un calcio di rigore ad Antonio Di Natale. La stagione si conclude con la retrocessione dei rosanero, sancita il 12 maggio 2013 dalla sconfitta esterna per 1-0 contro la Fiorentina della 37\u00aa giornata. Non convocato per l'ultima partita di campionato, chiude la stagione con 15 presenze e 16 reti subite. Il 17 giugno seguente il suo cartellino viene riscattato. Titolare nel campionato di Serie B, nella partita della 14\u00aa giornata vinta per 2-0 contro la si \u00e8 procurato una lesione muscolare al retto femorale destro. Il 3 maggio 2014, dopo la vittoria contro il Novara per 1-0 in trasferta, ottiene la promozione in Serie A \u2013 con annessa vittoria del campionato \u2013 con cinque giornate d'anticipo. Chiude la stagione con 32 presenze in campionato e 2 in Coppa Italia.\nIl 24 settembre 2014, nella partita -Palermo (3-3) della quarta giornata di Serie A, indossa per la prima volta la fascia di capitano della squadra quando, al 77', \u00c9dgar Barreto lascia il campo. A partire dalla partita della 26\u00aa giornata Palermo- (0-1) \u00e8 definitivamente il nuovo capitano della squadra su decisione della societ\u00e0 e dello spogliatoio. A gennaio 2016 ha dei gravi screzi con l'allenatore Davide Ballardini, reo, a detta sua, di aver messo in dubbio \"l'integrit\u00e0 morale e la professionalit\u00e0 della squadra\" (i due chiariranno in seguito). La situazione si concluder\u00e0 con l'esonero del tecnico ravennate. La stagione termina poi comunque con la salvezza all'ultima giornata con il ritorno di Ballardini in panchina e il 19 maggio Sorrentino annuncia la separazione dal Palermo, rifiutando di fare da chioccia ad altri portieri.\nRitorno al Chievo.\nIl 2 luglio seguente torna al Chievo Verona.\nNegli anni seguenti mostra una grande continuit\u00e0 di rendimento anche in et\u00e0 avanzata, dimostrandosi uno dei migliori portieri del campionato italiano. Il 29 dicembre 2018, nella partita contro il , il portiere taglia il traguardo delle 350 presenze in Serie A; inoltre, si tratta del primo successo dei clivensi in stagione (1-0). Il 21 gennaio 2019, in occasione del match che vede contrapposti Juventus e Chievo Verona, si rende protagonista di un curioso episodio: diventa infatti il primo portiere a parare in Italia un rigore a Cristiano Ronaldo.\nNonostante ci\u00f2, nell\u2019ultima parte della stagione 2018-2019 perde il posto a favore del croato Semper, cos\u00ec come anche gli altri veterani clivensi, che rimangono relegati in panchina o in tribuna nelle ultime partite. A fine stagione i clivensi retrocedono in Serie B e Sorrentino lascia dopo 271 presenze totali.\nMilitanza nei campionati dilettantistici.\nIl 21 gennaio 2020 annuncia il suo ritiro dal calcio professionistico, mentre il 27 gennaio seguente annuncia il suo approdo al Cervo, squadra di Seconda Categoria ligure allenata dal padre Roberto, e l'inedito ruolo di attaccante. Il 9 febbraio seguente, all'esordio, segna il gol vittoria nella partita vinta per 2-1 contro il Riva Ligure.\nIl 25 giugno 2020 viene nominato direttore tecnico della FC Torinese in Promozione mentre il padre ne diventa l'allenatore . Nonostante avesse annunciato il ritiro da calciatore, il 28 settembre 2020 viene tesserato come attaccante nella Torinese e l'11 ottobre successivo segna la sua prima rete contro il Pianezza.\nIl nuovo percorso da procuratore.\nAppesi gli scarpini al chiodo, intraprende la carriera di procuratore sportivo e nell\u2019estate del 2021 prende in procura i suoi primi giocatori: Alberto Pelagotti, portiere del , e Vittorio Parigini, neo-acquisto del .\nAltre attivit\u00e0.\nIl 20 settembre 2020 debutta come opinionista a \"Pressing\" su Italia 1. Verr\u00e0 confermato nei programmi Mediaset anche per la stagione seguente.\nStatistiche.\nPresenze e reti nei club.\n\"Statistiche aggiornate al 6 febbraio 2021.\""}
{"id": "619860", "revid": "767487", "url": "https://it.wikipedia.org/wiki?curid=619860", "title": "Alessandro Mazzola (1969)", "text": "Caratteristiche tecniche.\nMazzola \u00e8 stato un mediano con doti prevalentemente difensive, impiegato per lo pi\u00f9 in copertura, interdizione o con compiti di regia arretrata. Raramente si spingeva in attacco, per non lasciare incustodita la zona di competenza.\nCarriera.\nCresciuto nel vivaio dell'Unione Sportiva Malnatese, nel 1982 viene selezionato dalla Pro Patria con cui esordisce come professionista nel 1985-1986 (una presenza in Serie C2) e in seguito passa al settore giovanile del Torino. Nel 1987-1988 inizia un lungo legame col con cui gioca cinque stagioni tra Serie C1 e Serie C2. Nel 1992 passa al , appena retrocesso Serie C2, e vi rimane per due stagioni.\nAll'inizio della terza, dopo 4 presenze in Calabria viene ingaggiato dalla , militante nel campionato di Serie A 1994-1995; esordisce nella massima serie il 27 novembre 1994, nello 0-0 interno contro il Cagliari. La squadra granata retrocede in Serie B, ma l'anno successivo torna in Serie A, con Mazzola titolare a centrocampo. Dopo una nuova retrocessione, nel 1997 si trasferisce al , dove resta per tre stagioni di Serie A ottenendo due salvezze (1998 e 1999) e indossando la fascia di capitano a partire dalla stagione 1998-1999.\nIn scadenza di contratto, si trasferisce al Verona, dove rimane dal 2000-2001 al 2006-2007; bloccato inizialmente da diversi infortuni, a partire dalla stagione 2003-2004 diventa titolare nel centrocampo veronese. Nel 2007-2008, dopo 555 presenze in campionato da professionista, di cui 157 in Serie A, e 12 reti, firma con il Lugano, squadra della Challenge League. Vi rimane per due stagioni, e nel 2009 torna in Italia, per concludere la carriera nelle file del Domegliara, in Serie D."}
{"id": "619862", "revid": "125765453", "url": "https://it.wikipedia.org/wiki?curid=619862", "title": "Love Gun", "text": "Love Gun \u00e8 il sesto album registrato in studio dai KISS uscito il 30 giugno 1977 per l'etichetta discografica Casablanca Records.\nSi tratta del secondo album dei KISS ad aver vinto il disco di platino. Questo \u00e8 l'ultimo album dei KISS in cui suonano tutti i 4 componenti in tutte le tracce: gi\u00e0 a partire da \"Alive II\" vedremo comparire il chitarrista Bob Kulick sostituire Frehley in 4 dei 5 brani inediti cos\u00ec come Anton Fig prender\u00e0 il posto di Criss in quasi tutti i brani di \"Dynasty\".\nIl disco.\nL'album si apre con l'intenso intro di \"I Stole your Love\", brano dall'armonia dura, e prosegue con \"Christine Sixteen\", aperto da un ritmato riff di pianoforte. \"Shock Me\" \u00e8 la prima canzone cantata da Ace Frehley ed \u00e8 caratterizzata da un ritornello molto orecchiabile. \"Tomorrow and Tonight\" \u00e8 un brano carico di adrenalina cos\u00ec come \"Love Gun\", l'episodio pi\u00f9 hard rock dell'album e il brano che a lungo andare ha avuto pi\u00f9 successo. Tra gli altri brani vi sono una cover della canzone \"Then He Kissed Me\" delle Crystals (una girlband degli anni sessanta), che viene di conseguenza rinominata \"Then She Kissed Me\", e \"Plaster Caster\", dedicata a Cynthia Plaster Caster, una ex groupie che creava dei calchi di gesso degli organi sessuali di alcuni musicisti rock.\nSingoli estratti dall'album.\n\"Christine Sixteen\".\nPrimo singolo pubblicato dal gruppo dopo l'uscita dell'album, \"Christine Sixteen\" \u00e8 stata scritta dal bassista Gene Simmons. Il brano, il cui testo tratta di un ragazzo innamorato di una sua compagna di scuola, \u00e8 un incrocio tra una ballata ed un brano hard rock, e inizia con un riff di pianoforte. Esistono due versioni del singolo, differenti a seconda della durata: la prima dura infatti tre minuti e dieci secondi, mentre la seconda dura due minuti e cinquantadue secondi. Il singolo raggiunse il numero venticinque all'interno della Top 100 statunitense.\n\"Shock Me\".\nBrano inserito come Lato B del singolo \"Christine Sixteen\", \"Shock Me\" \u00e8 il primo brano in cui Ace Frehley \u00e8 il cantante principale. La canzone \u00e8 stata scritta dal chitarrista ispirandosi ad un incidente con la corrente elettrica occorsogli prima di un concerto a Lakeland in Florida l'anno precedente. Durante il Rock And Roll Over Tour, infatti, Frehley sub\u00ec un forte colpo di corrente che lo scaravent\u00f2 a terra. Il concerto fu dunque ritardato di 30 minuti e, successivamente, riprese con regolarit\u00e0. Per tutto il concerto Frehley si lament\u00f2 di aver perso la sensibilit\u00e0 delle dita.\n\"Love Gun\".\nIl secondo singolo estratto dall'album \u00e8 invece la traccia che porta il titolo dell'album. Scritto da Paul Stanley, il brano \u00e8 caratterizzato in particolare da alcuni riff in cui il gruppo con gli strumenti imita delle raffiche di mitragliatrice. Il testo invece tratta di una storia di amore dove un innamorato cerca in ogni modo di far cedere una ragazza, mentre il ritornello recita \"Premi il grilletto della pistola dell'amore\". Nonostante il brano sia reputato come uno dei migliori nella storia del gruppo, al momento della pubblicazione come singolo riusc\u00ec ad arrivare solamente alla sessantunesima posizione della Top 100 statunitense. Stanley, autore della canzone, afferma pi\u00f9 volte che \"Love Gun\" \u00e8 una delle sue canzoni preferite."}
{"id": "619865", "revid": "201394", "url": "https://it.wikipedia.org/wiki?curid=619865", "title": "Cattivi maestri", "text": "Cattivi maestri \u00e8 il secondo album del gruppo Hardcore punk italiano Peggio Punx, autoprodotto e pubblicato nel 1984 dalla T.V.O.R. on vinyl.\nIl disco.\nIl disco \u00e8 stato pubblicato originariamente in formato 12\" e successivamente incluso anche nella raccolta \"Discography\" del 2005.\nSuccessivamente il gruppo cambier\u00e0 il nome in \"Peggio\" e pubblicher\u00e0 l'album \"Alterazione della struttura\", di genere jazz-funk, lontano dall'hardcore dei primi dischi."}
{"id": "619877", "revid": "527551", "url": "https://it.wikipedia.org/wiki?curid=619877", "title": "Universit\u00e0 della California, Berkeley", "text": "L'Universit\u00e0 della California, Berkeley (conosciuta anche come UC Berkeley, Berkeley o anche solo Cal) \u00e8 la pi\u00f9 antica e la principale delle dieci Universit\u00e0 della California (il termine \"\"Universit\u00e0 della California\" non viene usato per designare il campus, il cui nome ufficiale \u00e8 appunto \"Universit\u00e0 della California, Berkeley\"\"): fondata nel 1868, il campus si trova nella zona collinare di Berkeley, di fronte alla baia di San Francisco, estendendosi in parte fino alle colline dell'amministrazione di Oakland. La rivista U.S. News &amp; World Report ha classificato Berkeley come migliore universit\u00e0 pubblica al mondo.\nStoria.\nNel 1866, la terra su cui sorge il campus di Berkeley fu acquistata dal college privato della California, fondato nel 1855 dal sacerdote congregazionalista Henry Durant. Non avendo abbastanza fondi per poter funzionare, il college della California si un\u00ec il 23 marzo 1868 con il college statale di arti meccaniche, minerarie e agrarie, formando l'Universit\u00e0 della California. Quest'ultima fu creata dallo Stato per avvantaggiarsi di una legge federale (Morrill Land-Grant Colleges Act) del 1862, che concedeva agli Stati alcuni privilegi sulle terre demaniali se vi avessero fondato una scuola pubblica per l'insegnamento delle arti meccaniche, agrarie e tattica militare. \nIn cambio della concessione di di terreno, ai primi studenti universitari dell'Universit\u00e0 della California fu richiesto che per due ore la settimana e per quattro anni fossero istruiti in tattica, cavalcata, costruzione di accampamenti, ingegneria militare e fortificazioni. Nel 1869, l'universit\u00e0 apr\u00ec ad Oakland stabilendosi negli edifici del college di California. Nel 1873, dopo il completamento dell'ala Nord e Sud, l'universit\u00e0 si spost\u00f2 nella nuova sede. L'universit\u00e0 crebbe nei primi anni del novecento e istitu\u00ec nuove facolt\u00e0 nel campus, ottenendo fondi per la ricerca e le borse di studio. Nel 1904, la richiesta di servizio di due ore alla settimana in discipline militari per gli studenti maschi fu ridotta da quattro a due anni, e nel 1917 fu fondato il corpo degli ufficiali istruttori riservisti (Reserve Officer Training Corps).\nDurante la seconda guerra mondiale, i militari aumentarono la propria presenza nel campus; le forze armate rilevarono il dormitorio Bowles Hall e la marina rilev\u00f2 la International House e altre associazioni per i suoi allievi. Il laboratorio di radiologia di Berkeley di Ernest Orlando Lawrence, situato nelle colline sopra Berkeley stipul\u00f2 degli accordi con la U.S. Army per sviluppare la bomba atomica, basandosi sulle ricerche d'avanguardia di Berkeley. Insieme ai successori del laboratorio di radiologia e del Lawrence Berkeley National Laboratory, l'Universit\u00e0 di Berkeley gestisce altri due laboratori: il Los Alamos National Laboratory e il Lawrence Livermore National Laboratory, fondati rispettivamente nel 1943 e nel 1952. Gli scienziati di Berkeley hanno inventato il ciclotrone, scoperto l'antiprotone, hanno avuto un ruolo importante nello sviluppo del laser, hanno spiegato i processi sottostanti la fotosintesi, hanno isolato il virus della poliomielite, progettato degli esperimenti per confermare il teorema di Bell, scoperto molti elementi inclusi il Seaborgio, Plutonio, Berkelio, Laurenzio e Californio, e sviluppato il metodo di ingegneria biochimica CRISPR-Cas9.\nDurante il maccartismo nel 1949, il consiglio direttivo adott\u00f2 un giuramento di fedelt\u00e0 anticomunista che doveva essere firmato da ogni dipendente dell'Universit\u00e0 della California. Alcuni membri della facolt\u00e0 si rifiutarono di firmare e furono rimossi dagli incarichi. Furono riassunti nelle loro posizioni solamente dieci anni dopo. Ad uno di questi, Edward Tolman, \u00e8 stato dedicato un edificio che ospita i dipartimenti di psicologia ed educazione. Tale giuramento era stato previsto in un primo momento con una periodicit\u00e0 annuale in aggiunta al normale giuramento (una tantum) fatto da ogni dipendente di \"sostenere e difendere la Costituzione degli Stati Uniti e la Costituzione dello Stato della California contro tutti i nemici sia stranieri che domestici\".\nNel 1952 l'Universit\u00e0 della California divenne una entit\u00e0 separata rispetto al campus di Berkeley, in seguito ad una grande ristrutturazione del sistema universitario californiano. Ad ogni campus fu data una relativa autonomia ed un proprio rettore. Sproul prese la presidenza dell'intero sistema universitario della California, e Clark Kerr divenne il primo Rettore dell'Universit\u00e0 di Berkeley. Con la fine della guerra e la conseguente nascita dell'attivismo studentesco, l'amministrazione dell'universit\u00e0 cedette alle pressioni degli studenti e termin\u00f2 l'addestramento obbligatorio nel 1962.\nI riconoscimenti accademici dell'Universit\u00e0 furono alterati nel 1964 dall'attivismo dei suoi studenti durante il Free Speech Movement (Movimento per la Libert\u00e0 di Parola). Edwin Pauley, un membro del consiglio di amministrazione, chiese aiuto al direttore della CIA John McCone e al direttore dell'FBI J. Edgar Hoover, e gli furono mostrati dei rapporti dell'FBI che screditarono il rettore Clark Kerr ed altre persone (questa notizia fu confermata nel 2002, dopo diciassette anni di battaglia legale sulla libert\u00e0 di informazione). La protesta studentesca dur\u00f2 fino ai primi anni settanta, talvolta in modo pi\u00f9 violento che nel periodo del Free Speech Movement. Nel 1969, un gruppo di studenti rivendic\u00f2 un edificio vuoto che l'universit\u00e0 stava per convertire in dormitorio, chiamandolo \"People's Park\". Il governatore della California Ronald Reagan \u2014 che aveva dichiarato in campagna elettorale che avrebbe \"sistemato la confusione\" a Berkeley, e che poche settimane dopo il suo insediamento fece in modo di far licenziare il Preside Clark Kerr, perch\u00e9 non aveva avuto la mano pesante con il Free Speech Movement \u2014 chiam\u00f2 le truppe della Guardia Nazionale degli Stati Uniti. L'Universit\u00e0 alla fine si arrese alle richieste degli studenti, ma non prima che una dozzina di persone fossero ferite, un poliziotto accoltellato, e uno studente ucciso.\nL'Universit\u00e0 di Berkeley ha partecipato allo sviluppo di un gran numero di tecnologie fondamentali associate all'informatica come Internet, il software libero e il movimento open source. Tra questi si ricordano: Berkeley Software Distribution, BIND, PostgreSQL, le tecnologie RAID e RISC, Sendmail, SETI@home, SPICE, Tcl e il tool Tk. Berkeley ha stipulato inoltre diversi accordi con Google, Intel, Microsoft, Sun Microsystems, e Yahoo!.\nStruttura.\nL'ateneo \u00e8 organizzato in quattordici college e scuole:\nCampus.\nIl campus consta di circa nella sua totalit\u00e0; la sede principale, di circa , \u00e8 situata nella parte occidentale. Il campus confina ad ovest con il centro della citt\u00e0 di Berkeley, a nord con la parte pi\u00f9 vecchia della citt\u00e0, e ad est con il Laboratorio Nazionale Lawrence e dalle colline di Berkeley. La parte sud del campus comprende gli alloggi degli studenti e la Telegraph Avenue, una via piena di negozi.\nIl campus \u00e8 diviso in due da un corso d'acqua, lo Strawberry Creek. Il campus ha anche diverse zone boscose, come Founders' Rock, Faculty Glade, Grinnell Natural Area, e la Eucalipto Grove.\nNel campus e nelle zone circostanti ci sono diversi edifici neoclassici progettati agli inizi del ventesimo secolo dagli architetti John Galen Howard, Bernard Maybeck e Julia Morgan. Gli edifici successivi furono disegnati da Charles Willard Moore (Haas School of Business) e Joseph Esherick (Wurster Hall). Ben poco rimane dell'originaria Universit\u00e0 della California, con le sole eccezioni del South Hall in stile vittoriano e la Piedmont Avenue disegnata da Frederick Law Olmsted.\nCostruita nel 1873, il South Hall \u00e8 il pi\u00f9 antico edificio universitario della California. Quella \u00e8 considerata la parte storica del campus \u00e8 il risultato della \"competizione internazionale per il piano architettonico di Phoebe Hearst per l'Universit\u00e0 della California\" del 1898.\nHoward disegn\u00f2 pi\u00f9 di venti edifici, che dettero l'impronta al campus fino alla sua espansione negli anni cinquanta e sessanta. Tra gli altri ci furono il Hearst Greek Theatre (Teatro Greco), il Hearst Memorial Mining Building, Doe Memorial Library, California Hall, Wheeler Hall, (Old) Le Conte Hall, Gilman Hall, Haviland Hall, Wellman Hall, Sather Gate, e la torre Sather, soprannominata \"il campanile\" poich\u00e9 ispirata al campanile di San Marco a Venezia.\nAlcuni edifici dovevano essere solo temporanei o non particolarmente austeri, e furono disegnati col tetto in legno in stile gotico, come la North Gate Hall, Dwinelle Annex, e Stephens Hall. Diversi edifici sono iscritti al registro dei siti storici della nazione.\nBiblioteche.\nLe trentadue biblioteche di Berkeley coprono insieme un'area di quasi .\nSport.\nLe squadre dell'universit\u00e0 nelle varie discipline sportive sono chiamate \"California Golden Bears\" o semplicemente \"Cal Bears\", ma la parola \"Berkeley\" non \u00e8 usata per riferirvisi.\nRettori.\nLa carica di rettore (\"chancellor\") fu creata nel 1952 durante la riorganizzazione dell'Universit\u00e0 della California:"}
{"id": "619893", "revid": "729019", "url": "https://it.wikipedia.org/wiki?curid=619893", "title": "The Bitmap Brothers", "text": "The Bitmap Brothers, spesso abbreviata Bitmap Bros, \u00e8 una software house britannica fondata nel 1987, dedita allo sviluppo di videogiochi.\nStoria.\nIl primo gioco Bitmap Brothers \u00e8 stato lo sparatutto \"Xenon\" del 1988, ma nel corso della sua storia la compagnia ha realizzato giochi dei generi pi\u00f9 svariati, dal platform game allo strategico in tempo reale.\nPrima di fondare un proprio editore, Renegade Software, i titoli Bitmap Brothers venivano distribuiti perlopi\u00f9 da Image Works e Konami.\nUna costante dei giochi della societ\u00e0, nei primi anni di attivit\u00e0, \u00e8 la particolare cura dell'aspetto grafico e sonoro, che port\u00f2 al successo anche titoli non particolarmente originali nel design: la serie di \"Xenon\", la serie di \"Speedball\", \"Cadaver\", \"Gods\".\nDal 2003 la societ\u00e0 non ha pi\u00f9 prodotto videogiochi e nel settembre del 2006 la societ\u00e0 \u00e8 stata eliminata dalla \"Companies House\", la lista di aziende del Regno Unito. Le propriet\u00e0 intellettuali di alcuni videogiochi (come \"Speedball\") sono state cedute ad altre societ\u00e0.\nMike Montgomery e John Phillips, due membri fondatori della societ\u00e0, hanno fondato la Tower Studios con Jon Hare e quindi hanno concluso la loro collaborazione con la societ\u00e0 nel 2004.\nDopo anni di silenzio, nel 2007 \u00e8 uscita una nuova versione di \"Speedball\" su Steam sviluppata da Kylotonn, \"Speedball 2 Tournament\" per Windows. \"\" sviluppato da Vivid Games \u00e8 uscito per iOS, PSP e PS3 nel 2013."}
{"id": "619900", "revid": "120710109", "url": "https://it.wikipedia.org/wiki?curid=619900", "title": "Capitalia", "text": "Capitalia S.p.A. \u00e8 stato il quarto gruppo bancario italiano, con sede a Roma ed una rete di 1.800 sportelli, 32.000 dipendenti, 3.000 promotori finanziari, 5 milioni di clienti, una raccolta totale di circa 140 miliardi di euro, un attivo totale di 165 miliardi, una raccolta diretta di 85 miliardi e impieghi per circa 90 miliardi di euro, 37,5 miliardi di patrimoni gestiti.\nA fine 2005, registra 5,17 miliardi di ricavi e poco pi\u00f9 di un 1 miliardo di utile.\nLa struttura del gruppo prevedeva al vertice la holding Capitalia S.p.A. che, oltre alla funzione di direzione e coordinamento, deteneva le partecipazioni di controllo, fra le altre, delle banche commerciali che operavano sul territorio nazionale, ovvero Banca di Roma al Centro Italia, Banco di Sicilia al Sud Italia, Bipop Carire al Nord Italia, Fineco, la banca online dell'istituto e Mediocredito centrale per il corporate banking.\nNel 2007 \u00e8 stata realizzata la fusione con UniCredit, che ha dato vita al principale gruppo bancario italiano.\nStoria.\nCapitalia nacque ufficialmente il 1\u00ba luglio 2002 con la fusione del gruppo Banca di Roma con il gruppo Bipop Carire.\nDal 1\u00ba gennaio 2006 FinecoGroup venne incorporato nella capogruppo Capitalia S.p.A. apportandovi tutte le sue attivit\u00e0 fra cui spiccano sia il risparmio gestito svolto da Capitalia A.M. SGR e dalla societ\u00e0 di diritto lussemburghese Capitalia I.M. SA, sia la bancassicurazione svolta dalla societ\u00e0 Cnp Capitalia Vita controllata congiuntamente con il colosso finanziario francese Cnp.\nAd aprile 2006, dopo insistenti voci che davano per imminente un'acquisizione ostile da parte di Banca Intesa, l'amministratore delegato Matteo Arpe aveva comunicato al mercato l'acquisto di una quota pari al 2% della stessa banca milanese, onde costringere, secondo le norme del diritto societario, l'istituto rivale ad un'onerosa offerta pubblica di acquisto in contanti anzich\u00e9 uno scambio sulla base di azioni. L'interesse di Banca Intesa sull'istituto capitolino \u00e8 poi caduto definitivamente dopo l'annuncio del progetto di fusione con Sanpaolo IMI dato dal gruppo meneghino il 24 agosto 2006.\nLa sede legale del gruppo Capitalia era a Roma in Via Minghetti 17, la sede operativa in Via Molfetta 101. Ultimo Presidente \u00e8 stato Cesare Geronzi, Vice Presidenti Paolo Cuccia e Paolo Savona.\nIl 20 maggio 2007 i Consigli di Amministrazione di Unicredit e Capitalia, riunitisi a Milano e Roma rispettivamente, hanno approvato il progetto di fusione per incorporazione di Capitalia S.p.A. in UniCredito Italiano S.p.A. sulla base di un rapporto di concambio di 1,12 nuove azioni ordinarie di UniCredit per ogni azione ordinaria di Capitalia. Inoltre, i Consigli di Amministrazione di UniCredit e Capitalia hanno convocato le rispettive assemblee degli azionisti, in seduta straordinaria, per l'approvazione della fusione e delle relative modifiche statutarie.\nLa fusione si \u00e8 realizzata il 1\u00ba ottobre 2007. Il nuovo istituto bancario si chiama UniCredit Group, secondo gruppo d'Italia e settimo dell'Eurozona per capitalizzazione (100 miliardi di euro) e 9.200 sportelli nel mondo, di cui 5.000 in Italia.\nAttivit\u00e0.\nFino alla fusione con Unicredito, Capitalia operava tramite le tre banche commerciali tradizionali ed il Mediocredito Centrale, specializzato nel credito industriale, la finanza di progetto, il leasing ed il factoring. Finecobank operava come banca \"on-line\" del gruppo.\nAzionariato.\nPrima della fusione con Unicredit l'azionariato era cos\u00ec composto:\nFonte: Azionariato Capitalia dal sito della Consob"}
{"id": "619906", "revid": "1745361", "url": "https://it.wikipedia.org/wiki?curid=619906", "title": "Urien, re di Gore", "text": ""}
{"id": "619914", "revid": "1745361", "url": "https://it.wikipedia.org/wiki?curid=619914", "title": "Dietrich Eckart", "text": "Biografia.\nFiglio di un notaio della casa reale nonch\u00e9 consigliere legale, sua madre mor\u00ec quando lui aveva dieci anni e nel 1895 perse anche il padre dal quale eredit\u00f2 un ingente patrimonio.\nEckart inizi\u00f2 gli studi di medicina a Monaco di Baviera, abbandonandoli per\u00f2 nel 1891, iniziando quindi a lavorare come poeta, drammaturgo e giornalista. Trasferitosi nel 1899 a Berlino, scrisse vari drammi, spesso dai tratti autobiografici; comunque, nonostante fosse il protetto del conte Georg von H\u00fclsen-Haeseler, direttore artistico dei teatri regi, non ebbe mai un grande successo quale drammaturgo, un fallimento del quale incolpava la societ\u00e0.\nPi\u00f9 tardi si svilupp\u00f2 in lui un'ideologia sul \"genio umano superiore\", influenzata dai primi scritti di Lanz von Liebenfels; si sent\u00ec altres\u00ec a suo agio sulla scia della tradizione di Schopenhauer e di Angelus Silesius, rimanendo affascinato anche dal pensiero di Mayan sebbene il metodo scientifico non ebbe mai su di lui un grande ascendente. Eckart mostr\u00f2 una forte passione, identificasi talvolta per il Peer Gynt di Henrik Ibsen.\nTornato a Monaco di Baviera, Eckart si un\u00ec alla Societ\u00e0 Thule di Rudolf von Sebottendorff nel 1913 nella quale divenne politicamente attivo; nel 1915 scrisse il dramma nazionalista \"Heinrich der Hohenstaufe\", in cui espose la necessit\u00e0 che il popolo germanico dominasse il mondo.\nPi\u00f9 tardi, tra il 1918 ed il 1920, Eckart fu redattore del periodico antisemita \"Auf gut Deutsch\" che pubblic\u00f2 con l'aiuto di Alfred Rosenberg e Gottfried Feder. Critic\u00f2 ferocemente la Repubblica di Weimar appena costituita, si oppose veementemente al Trattato di Versailles che vide come tradimento, e propag\u00f2 il cosiddetto mito della \"pugnalata alla schiena\" secondo la quale i democratici sociali e gli ebrei erano i principali responsabili della disfatta tedesca nella Prima guerra mondiale.\nEckart fu nel 1919, insieme a Gottfried Feder ed Anton Drexler, tra i fondatori del \"Deutsche Arbeiterpartei\", che in seguito avrebbe cambiato nome in \"Nationalsozialistische deutsche Arbeiterpartei\" (NSDAP); invent\u00f2 e pubblic\u00f2 il periodico dello NSDAP, \"V\u00f6lkischer Beobachter\", e compose il testo di \"Deutschland erwache\" che divenne la musica di fondo del partito nazionalsocialista.\nEckart incontr\u00f2 Adolf Hitler il 14 agosto 1919 durante un discorso che questi diede di fronte a membri del partito ed esercit\u00f2 su di lui una forte influenza negli anni a seguire, tanto da esser definito dal futuro \"F\u00fchrer\" come \"l'amico paterno\".\nEckart si trov\u00f2 nei guai quando nel 1923 il pubblico ministero decise di accusare lo scrittore per diffamazioni verso l'allora presidente della repubblica Friedrich Ebert in concorso con i suoi costanti attacchi antisemiti. Il 12 marzo 1923 fu quindi emessa da Ebert stesso un'ordinanza di carcerazione. Verso la fine di aprile divent\u00f2 chiaro che la polizia criminale di Lipsia stesse ricercando Dietrich Eckart per condurlo agli arresti. Adolf Hitler ordin\u00f2 quindi agli uomini delle SA di vigilare di fronte alla casa del suo amico ma l'arresto era solo questione di tempo.\nChristian Weber, uno dei pochi amici intimi di Adolf Hitler ed uno dei primi combattenti dello NSDAP\u00a0\u2013 con il numero di tessera 15 - aveva un amico, Bruno Buchirer, che era un affittuario della pensione \"Moritz\", che sarebbe poi divenuta il \"Platerhof\" all'Obersalzberg sopra Berchtesgaden, in cui il ricercato Eckart avrebbe potuto trovare rifugio. Il capo dello staff delle SA, Ernst R\u00f6hm, organizz\u00f2 quindi segretamente il trasferimento a Berchtesgaden. Alcuni giorni dopo Adolf Hitler gli and\u00f2 a far visita. Durante la guerra, nel 1941, in uno dei suoi monologhi al vespro, Hitler ricord\u00f2 quella prima volta all'Obersalzberg. Eckart rimase l\u00ec con il falso nome di Dottor Hoffman.\nIl 9 novembre 1923 fu coinvolto nel fallito Colpo di Stato in seguito al quale, il giorno dopo, venne arrestato e condotto, assieme ad Hitler e altri notabili del partito, nella prigione di Landsberg, da cui venne presto rilasciato a causa della malattia al cuore che lo affliggeva. Il 26 dicembre 1923 Eckart moriva all'et\u00e0 di 55 anni, lasciando incompleto il suo ultimo lavoro, \"Dialoghi tra Hitler e me: Il Bolscevismo da Mos\u00e8 a Lenin\". Venne seppellito il 30 dicembre nel cimitero della montagna a Berchtesgaden.\nNel \"Mein Kampf\" Dietrich Eckart venne definito letteralmente un martire e a lui Hitler dedic\u00f2 la frase finale: \"Ed in mezzo a loro potei anche riconoscere quell'uomo: Dietrich Eckart!\".\nEckart nella cultura di massa.\nNel film anime \"\" appare una versione femminile di Eckart come antagonista principale."}
{"id": "619916", "revid": "533647", "url": "https://it.wikipedia.org/wiki?curid=619916", "title": "Montemaggiore Belsito", "text": "Montemaggiore Belsito (\"Muntimajuri\" in siciliano) \u00e8 un comune italiano di abitanti della citt\u00e0 metropolitana di Palermo in Sicilia.\nDista 70\u00a0km da Palermo.\nStoria.\nReperti archeologici avvalorano la tesi che il popolamento del territorio di Montemaggiore Belsito sia avvenuto prima del XII secolo con la presenza di un \u201ccasale\u201d (piccolo centro abitato rurale) e che tale territorio sia stato in mano ai Bizantini ed ai Saraceni, poi, in occasione della loro invasione della Sicilia. Si ipotizza altres\u00ec, sempre a motivo di ritrovamenti archeologici, la presenza degli Arabi sul territorio montemaggiorese. Nella seconda met\u00e0 del XIII secolo Montemaggiore, come molte terre dell'Isola in quel periodo, viene ripopolata da contadini montanari delle Madonie, dopo il verificarsi di un graduale spopolamento che segu\u00ec l'abbandono del monastero cluniace che vi sorgeva. Alla fine del XIII secolo Montemaggiore \u00e8 gi\u00e0 innalzato al rango di \u201cterra\u201d.\n\u00c8 a partire dal 1410 che si ha notizia di un monastero benedettino fondato dai Ventimiglia. In tal periodo Montemaggiore apparteneva come feudo a Riccardello Filangeri, che nella prima met\u00e0 del XIV sec. lo aveva avuto dal conte Francesco Ventimiglia in cambio del castello di Sperlinga. A partire da questo periodo fino alla seconda met\u00e0 del XVI secolo Montemaggiore non d\u00e0 segni di un suo ripopolamento. Nel 1598 Montemaggiore divenne \u201cMarchesato\u201d per concessione di re Filippo II a favore di Mariano Migliaccio Ventimiglia. Anche Montemaggiore, pur se nell'entroterra isolano, \u00e8 toccato dal vasto processo di urbanizzazione territoriale della Sicilia, avvenuta tra il XVI ed il XVIII secolo e pi\u00f9 precisamente prima del 1600 anche a causa del fenomeno, assai diffuso in tale periodo, dell'emigrazione interna. Nel 1624, Montemaggiore contava 185 case e 964 abitanti e nel 1652 si contavano 303 case e 1.260 abitanti. E di certo doveva essere centro di qualche rilievo se nella prima met\u00e0 del XVII sec. vantava un monastero benedettino ed almeno tre chiese.\nIl processo di crescita dell'abitato \u00e8 ormai avviato poich\u00e9 il suo territorio, vasto e fertile, \u00e8 elemento di attrazione per la popolazione contadina dei vicini centri madoniti. Nel 1851 il centro abitato venne in parte cancellato da una frana. Molto diffusa era la \u201ccasa terrana\u201d, di concezione semplicissima (monolocale) nella quale si sommano tutte le funzioni dell'abitare (abitazione per eccellenza dei poveri) venendo a mancare in questa fase iniziale quella classe medio-borghese che, molto pi\u00f9 tardi dar\u00e0 vita ad una edilizia meno povera. L'idea di abitazione come rappresentanza di uno stato sociale affiorer\u00e0 nel Settecento, ma anche allora rimarr\u00e0 a Montemaggiore Belsito un fatto notevolmente marginale. Gli unici elementi che emergono dal tessuto urbano sono le chiese, il palazzo del principe di Baucina ed il palazzo Saeli, quest'ultimo costruito agli inizi del XX secolo. Dal punto di vista toponomastico si rileva che dopo l'Unit\u00e0 d'Italia all'originario nome di Montemaggiore viene aggiunto il termine Belsito.\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune.\nSport.\nHa sede nel comune la societ\u00e0 di calcio A.S.D. Belsitana, che ha disputato campionati dilettantistici regionali."}
{"id": "619919", "revid": "1429175", "url": "https://it.wikipedia.org/wiki?curid=619919", "title": "Ente geometrico fondamentale", "text": "Un ente geometrico fondamentale \u00e8 una entit\u00e0 di base della geometria euclidea. Negli \"Elementi\" di Euclide gli enti geometrici fondamentali vengono introdotti senza definizione e sono assunti come intuitivi. Tra questi vi sono il punto, la retta ed il piano. \nNella matematica moderna, tuttavia, i concetti di punto, retta e piano sono relativizzati e vengono definiti."}
{"id": "619921", "revid": "1630518", "url": "https://it.wikipedia.org/wiki?curid=619921", "title": "Paraworld", "text": "Paraworld \u00e8 un videogioco di strategia in tempo reale pubblicato il 25 settembre 2006. \u00c8 stato sviluppato dalla compagnia tedesca SEK con sede a Berlino. Il gioco presenta pi\u00f9 di 50 animali preistorici, specialmente dinosauri e mammiferi del Pleistocene.\nTrama.\nXIX secolo. Il protagonista di quest'avventura \u00e8 un team composto da tre giovani e brillanti scienziati: il geologo testa calda Anthony Cole, la biologa naturalista Stina Holmund, e il timido ma intelligentissimo B\u00e8la Andr\u00e0s Benedek. Essi scoprono l'esistenza di una dimensione parallela alla loro, seguendo le ricerche del geniale matematico Jervis Babbit.\nAttraverso alcuni specifici portali, i tre giungono in questa dimensione parallela: un mondo preistorico in cui trib\u00f9 di uomini selvaggi vivono assieme ai dinosauri, estinti da tempo sulla Terra.\nI tre finiscono per\u00f2 vittime di Babbit: l'uomo in passato aveva fondato la SEAS, una societ\u00e0 segreta per la ricerca di dimensioni parallele. I suoi studi l'avevano condotto alla scoperta di questo mondo parallelo, ma le sue intenzioni erano tutt'altro che filantropiche: le sue losche mire erano legate alle differenti leggi fisiche che governano quel mondo, che, tra l\u2019altro, causano l\u2019assenza dell\u2019invecchiamento. La scoperta venne tenuta segreta, finch\u00e9 i tre giovani scienziati non erano venuti anche loro a conoscenza di quel mondo.\nBabbit perci\u00f2 li ha condotti con l\u2019inganno in quel mondo selvaggio, per poi abbandonarli ad un destino di morte. I tre giovani per\u00f2 non demordono, sfruttano il loro ingegno e si uniscono alle tre trib\u00f9 principali che si danno battaglia per il controllo delle risorse e dei territori; da qui il gioco si segue lo sviluppo delle vicende fino a un'epica conclusione durante la quale una etnia prevarr\u00e0 sulle altre, scoprendo infine la sorte che attende il gruppo di studiosi.\nModalit\u00e0 di gioco.\nNel corso del videogioco, occorre raccogliere cibo, legna, pietra; c'\u00e8 ovviamente necessit\u00e0 di costriuire diversi edifici per poter creare unit\u00e0 e potenziare armamenti. Sono presenti anche dei \"teschi\", utili a fornire alcuni potenziamenti. Si controllano anche gli eroi, personaggi muniti di abilit\u00e0 speciali, in grado, grazie alle uccisioni di salire di grado. Salendo di grado questi personaggi diventeranno pi\u00f9 forti e acquisiranno automaticamente nuove e speciali abilit\u00e0.\nCaratteristica principale di questo strategico \u00e8 la possibilit\u00e0, per entrambe le fazioni, di schierare vari tipi di dinosauri addomesticati per la guerra, tra cui uno di tipo \"Titano\", dotato di potenziali belliche superiori e unico per ogni fazione."}
{"id": "619927", "revid": "125222989", "url": "https://it.wikipedia.org/wiki?curid=619927", "title": "Abdul Qadeer Khan", "text": "Il secondo nome \"Qadeer\" \u00e8 reso a volte come Quadeer, Qadir o Gadeer ed il suo nome \u00e8 spesso abbreviato in A.Q.. Ingegnere metallurgico, divenne conosciuto per essere stato il \"padre\" della prima bomba atomica del Pakistan.\nBiografia.\nNel gennaio del 2004 confess\u00f2 di essere coinvolto in una rete internazionale che trafficava tecnologie per la costruzione di armi nucleari, che si estendeva dal Pakistan, alla Libia, alla Corea del Nord. Il 5 febbraio 2004, il presidente del Pakistan, il generale Pervez Musharraf, annunci\u00f2 di aver ufficialmente perdonato Khan.\nIl 23 agosto 2005, il generale Musharraf, in un'intervista con Kyodo News, conferm\u00f2 che A.Q. Khan aveva rifornito di gas centrifugato (usato per l'arricchimento dell'uranio) la Corea del Nord e alcune quantit\u00e0 di esafluoruro di uranio\nMor\u00ec 2021, vittima delle complicazioni da Covid-19."}
{"id": "619931", "revid": "46931", "url": "https://it.wikipedia.org/wiki?curid=619931", "title": "Abdul Qadir Khan", "text": ""}
{"id": "619932", "revid": "46931", "url": "https://it.wikipedia.org/wiki?curid=619932", "title": "Abdul Kadir Khan", "text": ""}
{"id": "619937", "revid": "115528442", "url": "https://it.wikipedia.org/wiki?curid=619937", "title": "Philippe de Vitry", "text": "Egli fu il teorizzatore dell'Ars nova oltre che un innovativo e influente compositore.\nBiografia.\nNacque a Parigi e le notizie sui primi anni della sua vita sono inesistenti. Poich\u00e9 spesso il suo nome \u00e8 preceduto dall'appellativo di \"Magister\", si pensa abbia studiato all'Universit\u00e0 di Parigi. Pi\u00f9 tardi fu alle corti di Carlo IV, Filippo VI e Giovanni II nella veste di segretario del re. A seguito dei buoni uffici messi in atto per l'alleanza con i Borboni, ottenne dai re diversi benefici sui territori di Clermont, Beauvais e Parigi. Per alcuni anni fu anche alla corte papale di Avignone al servizio di Papa Clemente VI.\nOltre a tutto ci\u00f2 fu anche diplomatico e soldato.\nNel 1351 divenne vescovo di Meaux, a est di Parigi. Frequentando i pi\u00f9 importanti circoli religiosi, artistici e politici, egli venne a contatto con i pi\u00f9 grandi dell'epoca quali Petrarca ed il famoso matematico, filosofo e teorico musicale Nicole Oresme. Dopo una vita piena di onori e benemerenze, de Vitry mor\u00ec a Parigi all'et\u00e0 di 70 anni.\nVitry \u00e8 famoso nella storia della musica per aver scritto l\"'Ars Nova\" 1322, un trattato sulla musica che dar\u00e0 il nome ad una intera era musicale; quella appunto dell'ars nova. Mentre la sua autorevolezza e l'importanza del suo trattato sono stati recentemente messi in dubbio, molti suoi lavori gli sono sopravvissuti e dimostrano l'innovazione da lui apportata nella notazione, particolarmente mensurale e ritmica, di cui egli fu accreditato per oltre un secolo. Queste innovazioni cos\u00ec come esemplificate nel mottetto \"Roman de Fauvel\", furono molto importanti e resero possibile le complesse composizioni che vennero scritte nei successivi cento anni. In ogni modo il moderno sistema di ritmi e notazioni deriva dall'Ars Nova.\nSi ritiene che Vitry abbia scritto chanson e mottetti ma soltanto alcuni mottetti sono pervenuti ai nostri giorni. Egli \u00e8 ampiamente considerato il pi\u00f9 grande musicista di quel periodo ed anche il Petrarca scrisse un entusiastico tributo a lui in una lettera, in cui lo defin\u00ec un grande filosofo dell'epoca e il solo poeta in Francia."}
{"id": "619938", "revid": "46931", "url": "https://it.wikipedia.org/wiki?curid=619938", "title": "Abdul Qader Khan", "text": ""}
{"id": "619939", "revid": "550667", "url": "https://it.wikipedia.org/wiki?curid=619939", "title": "Lingotto (quartiere)", "text": "Il Lingotto (\"Ling\u00f2t\" in piemontese) \u00e8 un quartiere della circoscrizione 8 della citt\u00e0 di Torino.\nFino al 2016 apparteneva alla circoscrizione 9 (con Nizza Millefonti e Borgo Filadelfia), poi \u00e8 stato unificato con la 8 (San Salvario, Borgo Po, Cavoretto), con l'applicazione del regolamento comunale n. 374/2016.\nCollocazione.\n\u00c8 delimitato:\nStoria.\nAbitato in epoca preromana dalla popolazione celtica dei Ligoni, l'odierno Lingotto nacque intorno al XV secolo come latifondo rurale tra Torino e Moncalieri, prendendo il\nnome dalla cascina agricola che sorgeva lungo l'antica strada di collegamento Grugliasco-Moncalieri, l'attuale via Passo Buole, 60, nella zona denominata \"Basse del Lingotto\", che d\u00e0 accesso al quartiere Mirafiori Sud. Chiamata anche \"Cascina Juva\", nel XVI secolo prese il nome dai nobili Lingotto (o \"Lingotti\"), gi\u00e0 signori di Moncalieri, di cui ultimo estinto della dinastia fu tal Melchiorre detto \"il Marchi\u00f2\", sindaco moncalieriese fino al 1559. Il terreno pass\u00f2 poi al Cav. Emanuele Filiberto Panealbo fino al 1649, che la rivendette al Conte Cavaliere di Gran Croce dell'Ordine Mauriziano Giovan Battista Trucchi di Levaldigi (1617-1698), cos\u00ec come la pi\u00f9 grande cascina della zona, detta \"La Generala\", oggi sede del Carcere Minorile Ferrante Aporti (Strada Stupinigi, oggi corso Unione Sovietica).\nAll'inizio del XVII secolo il borgo si ampli\u00f2, arricchendosi di artigiani e contadini protetti sia dal dominio feudale di Vittorio Amedeo II di Savoia, sia dalla diocesi cattolica del beato Valfr\u00e9, che evangelizz\u00f2 gran parte della zona sud della capitale sabauda. La piccola chiesetta del Lingotto, eretta nel 1686 a pochi metri dalla Cascina, fu dedicata a San Giovanni Battista, e successivamente distrutta dai bombardamenti aerei del 4 giugno 1944, quindi sostituita dall'attuale \"Immacolata Concezione e San Giovanni Battista\", consacrata nel 1978. Prospiciente ad essa, in via Passo Buole 73, l'antica villetta di Emilio Borbonese (storico di fine Ottocento), oggi pressoch\u00e9 inglobata nelle cosiddette case \"Basse\".\nNel 1765, la zona pass\u00f2 al Conte Carlo Pietro Avenati del ramo dei Rebaudengo di Mondov\u00ec, sotto la protezione dei Savoia. Nel 1788 fu annesso alla chiesetta del Lingotto il cimitero, sul lato sud dell'attuale via Passo Buole, laddove ora sorge il piccolo parco comunale \"Di Vittorio\".\nIntorno al 1845-1850, l'area pi\u00f9 orientale del quartiere fu sfruttata per la costruzione del passante ferroviario della linee ferroviarie verso sud. Quando re Carlo Alberto di Savoia sovvenzion\u00f2 la costruzione della linea ferroviaria per Genova, la zona fu successivamente popolata da pendolari e dipendenti della stessa. A tutt'oggi, il quartiere ospita la storica Stazione ferroviaria di Torino Lingotto, ricostruita poi nel 1984.\nNel 1915 poi, la nascente industria Fiat impiant\u00f2 il suo stabilimento di produzione di automobili sui resti dell'antico podere dei nobili Robilant (a ridosso col quartiere Nizza-Millefonti), e che prese il nome di \"Fiat Lingotto\". Divenne cos\u00ec lo stabilimento ufficiale Fiat, trasferendo la produzione dalla precedenti officine di corso Dante. Il comprensorio fu completato solo nel 1922; l'industria trasform\u00f2 rapidamente il borgo, facendolo passare da luogo rurale a quartiere operaio. Dal 1922 al 1936, la presenza della Fiat Lingotto, prima della nascita dello stabilimento di Mirafiori, port\u00f2 un rapido sviluppo economico in tutta la zona.Famosa fu anche la sequenza cinematografica del film Un colpo all'italiana, del 1969, che immortal\u00f2 la nota pista di collaudo automobili situata sul tetto dello stabilimento Fiat Lingotto, attualmente esistente sotto il ristorante a bolla di vetro panoramica.\nNel periodo fascista poi, sorsero i depositi dei \"Mercati Generali\" Ortofrutticoli di Torino sud, o altrimenti detti \"Magazzini di vendita Ortofrutticola all'Ingrosso\" (M.O.I.), un comprensorio dominato da una piccola torretta littoria sull'allora chiamata piazza Balilla, poi rinominata piazza Galimberti. Nello stesso periodo, nel 1933, sorse l'adiacente Stadio Municipale (allora intitolato a Benito Mussolini), nel vicino quartiere di Santa Rita, sempre provvisto di Torre littoria (detta Torre \"Maratona\"), in stile razionalista, fu poi rinominato Stadio Comunale dal 1945 al 2005 (nel 1986 fu intitolato a Vittorio Pozzo), quindi rimodellato come complesso polifunzionale Olimpico, per via delle olimpiadi invernali del 2006.\n \nNegli anni 1928-1933, adiacente all'antico corso Stupinigi, l'attuale corso Unione Sovietica, sempre a ridosso del quartiere Santa Rita, fu eretto un centro studi cattolico domenicano, quindi la parte inferiore dell'attuale chiesa Madonna delle Rose, entrambi adiacenti al vicino ex-ospizio di Carit\u00e0, rinominato poi Istituto di Riposo per la Vecchiaia, oggi sede universitaria e di aziende private, anch'esso in quartiere Santa Rita.\nSempre nel periodo fascista, di forte espansione fu anche la zona nord del quartiere, detta \"Borgo Filadelfia\", dal nome della via omonima. Nel 1925 ad esempio, sorse l'antica fabbrica del chinino (oggi sede della Polizia Municipale), e lo storico Campo (di calcio) Torino, poi ribattezzato Stadio Filadelfia, che serv\u00ec per il Torino Football Club. In disuso da molti anni, \u00e8 stato sottoposto a ricostruzione e riconversione funzionale nel 2017.\nBorgo Filadelfia inoltre, ospitava l'area dell'antica dogana ferroviaria di Torino sud. Ristrutturata, oggi \u00e8 usata come sede di uffici amministrativi e parte della caserma della Finanza, che termina con un palazzo eclettico all'angolo con via Giordano Bruno.\nUn lungo tunnel stradale detto \"sottopassaggio (o sottopasso) del Lingotto\", scorre da corso Giambone (gi\u00e0 corso Agrigento) sotto tutta la linea ferroviaria, fino a via Ventimiglia nella zona Nizza Millefonti. Costruito nel 1930, fu allargato a due corsie nel 1979, quindi aggiunto di un raccordo per corso Unit\u00e0 d'Italia e il polo fieristico-commerciale Lingotto nel 1997. Oggi \u00e8 parzialmente interrotto sull'uscita in via Nizza, a causa lavori del prolungamento della Metropolitana di Torino e del comprensorio del Grattacielo della Regione Piemonte.\nOggi.\nParte del quartiere fu rivalutato negli anni novanta, grazie al rifacimento del complesso multifunzionale Lingotto, sui resti degli ex stabilimenti Fiat.\nUn'altra ristrutturazione del quartiere avvenne per le Olimpiadi Invernali Torino 2006: nelle aree di deposito degli ex-Mercati Generali (M.O.I.), furono creati dei nuovi edifici, pi\u00f9 il cosiddetto \"villaggio olimpico\", per ospitare gli atleti, costituito da prefabbricati di molteplici colori. Sul retro, costeggiante la ferrovia, fu allargata tutta la via Zini. Fu inoltre piazzato un arco olimpico, in lamiera color rosso, che spicca verso l'alto, con una passerella pedonale che scorre sotto per circa 400 metri, passando sulla ferrovia e su via Zini, unendo piazza Galimberti (l'area ex Mercati Generali M.O.I.) col complesso polifunzionale Lingotto, verso il quartiere Nizza Millefonti.\nOggi, l'ex \"villaggio olimpico\" M.O.I. \u00e8 abitato da extracomunitari, universitari e uffici dell'Agenzia Regionale per la Protezione dell'Ambiente del Piemonte (ARPA). La parte degli edifici occupata dagli immigrati \u00e8 spesso oggetto di aspro dibattito socio-politico.\nDal 2011 \u00e8 in corso una grande opera nell'area ex-Avio/ponte di via Passo Buole, gi\u00e0 sotto quartiere Nizza Millefonti, dove sta sorgendo il comprensorio del Grattacielo della Regione Piemonte.\nTrasporti.\nMetro.\nLa Metropolitana di Torino \u00e8 attiva nel territorio con l'omonima fermata di fronte al centro fieristico - commerciale del Lingotto, ma gi\u00e0 sotto il quartiere Nizza Millefonti. \nI lavori in corso dal 2012 per il proseguimento a sud verso piazza Bengasi sono finalmente terminati il 23 aprile 2021, con l'apertura al pubblico di altre due stazioni.\nBus urbani.\nInoltre \u00e8 servito anche dalla Stazione ferroviaria di Torino Lingotto.\nTra il 1881 e il 1950 il quartiere fu servito anche dalla tranvia interurbana per Saluzzo.\nCuriosit\u00e0.\nIn data 22 dicembre 2015 il comune di Torino ha intitolato una via, dietro al comprensorio del Lingotto, al farmacista e chimico vercellese Carlo Martinotti, padre del chinino prodotto nello stabilimento del Monopolio di Stato, sito dal 1916 al 1931 in via Giordano Bruno."}
{"id": "619940", "revid": "46931", "url": "https://it.wikipedia.org/wiki?curid=619940", "title": "Abdul Kader Khan", "text": ""}
{"id": "619947", "revid": "1504506", "url": "https://it.wikipedia.org/wiki?curid=619947", "title": "Attone di Guiberto", "text": "Biografia.\nAttone compare una prima volta nel giugno 957 quando compera una torre del castello di Palosco.\nPoi, dagli altri documenti superstiti, quasi tutti provenienti dagli archivi vescovili di Bergamo e di Parma, riusciamo a scorgere la vastit\u00e0 dei suoi possedimenti, certamente solo una piccola parte, data la dispersione degli altri archivi e la scarsit\u00e0 di documenti che riguardano l'Alto Medioevo lombardo.\nComunque dall'esame di quelli rimasti e da quello dei documenti relativi alla sua vedova Ferlinda risulta che il centro dei suoi domini era costituito dalle vaste corti contigue di Lecco, Almenno e \u201cBruscanti\u201d ( Valsassina), da un altro gruppo di territori situati a sud di Bergamo (Gabbiano, Vidolasco, Camisano) e sull'Oglio ( Palosco, Zandobbio, Rudiano).\nNel Parmense vi era il nucleo intorno all'attuale comune di San Secondo Parmense (\"curtem de Palacioni que dicitur sancti Secundi)\", sul Po, e nel Cremonese la vasta corte di Sesto Cremonese, alla confluenza tra Adda e Po, altri possedimenti sono nel Bresciano, sul lago di Garda (Gargnano) e in Val Camonica, nel Veronese terre a Ceredo e Giare, due frazioni del comune di Sant'Anna d'Alfaedo, al confine occidentale dell'Altopiano dei Tredici Comuni che, insieme a Gargnano (Brescia), Attone cede nel 973 all'arciprete di Verona, mentre la Corte di San Secondo fu ceduta ai canonici del Capitolo della Cattedrale di Parma nel 975.\nAnche Bagnolo Mella apparteneva a lui, se la sua vedova Ferlinda pu\u00f2 donarla intorno al 1000 al vescovo di Brescia.\nNel 961 compera dal conte Nantelmo del Seprio 100 iugeri di terra a \"Gossenago\" che \u00e8 San Martino Gusnago, in provincia di Mantova, o Osnago secondo Riboldi, e a Brivio nel 970 acquista 10 iugeri e altri 4 massarici erano vicini a Cisano e Mapello ed altri a Curno.\nSull'Adda, poi, aveva i castelli di Brivio e di Lavello, pertinenze della corte di Alenno.\nBen sette carte riguardano il territorio di Palosco, centro situato tra Bergamo e Brescia, vicino alla riva occidentale dell'Oglio.\nDopo la sconfitta del suo re, Berengario II, e in modo frenetico negli ultimi anni di vita, comincia un'intensa attivit\u00e0 di vendita dei suoi possedimenti.\nTali atti di vendita furono considerati fittizi, sia per il basso prezzo versato all'acquirente sia perch\u00e9 le propriet\u00e0 vennero retrocedute al conte stesso o alla moglie Ferlinda.\nGli storici pensarono che Attone avesse sottoscritto questi atti di vendita allo scopo di riservare a s\u00e9 ed alla moglie l'usufrutto di questi beni alienati. D'altronde le varie piccole propriet\u00e0 sparse, alcune delle quali di pochi iugeri, che il conte Attone compera o aliena un po' dappertutto, provenivano probabilmente in gran parte dallo smembramento di corti della Corona.\nAttone muore nel 975, molti anni dopo la sconfitta della sua parte politica.\nNel suo caso sono ben evidenti i suoi compiti di natura squisitamente militare.\nDa sempre i conti di Lecco, ramo collaterale dei Guidoni, titolari del Ducato di Spoleto mantenevano tradizionali legami con gli Anscarici e quindi con Berengario II e quando nel 961 Ottone I di Sassonia scende per la seconda volta in Italia, i grandi del regno abbandonano subito Berengario, come anche il vescovo Olderico e il conte Gisalberto di Bergamo che stringono stretti rapporti con Ottone I.\nBerengario d'Ivrea si arrocca con i suoi fidi nel castello di San Leo, la moglie Villa in quello del lago d'Orta e i figli si rifugiano nel sistema fortificato del Lago di Como, con Attone di Lecco \"tutor\" dell'Isola Comacina.\nOttone di Sassonia procede verso Roma dove il 31 gennaio 962 \u00e8 incoronato imperatore, nell'anno successivo Berengario e la moglie si arrendono, mentre Attone di Lecco resiste ancora nell'Isola Comacina all'assedio del vescovo Valdone di Como, il principale partigiano dei Sassoni.\n\u00c8 un'ipotesi verosimile che i Conti di Lecco controllassero un distretto militare di antica origine, dato che possedevano non solo le rive del Lario, ma anche l'Isola Comacina, rimasta a lungo sede del distretto militare che si articolava in una serie di fortificazioni sul lago e nell'Alta Brianza.\nQuindi ultimo partigiano dell'ultimo sovrano del \"Regnum Italicum\" appartenente alla dinastia anscarica, Berengario II, fu privato del trono dall'imperatore Ottone I nel 961. Il Comitato di Lecco entr\u00f2 cos\u00ec in possesso degli Arcivescovi di Milano, mentre alcuni territori di confine furono occupati dai vescovi di Como e di Bergamo.\nDel suo Comitato faceva parte anche la corte di Lemine con tutto il suo comprensorio, che risulta trasmessa nel 975, alla sua morte, con una dubbia disposizione testamentaria, all'Episcopato di Bergamo.\nDa allora Lemine, da cui sarebbero nati, fra gli altri, i comuni di Almenno San Salvatore e Almenno San Bartolomeo, entr\u00f2 nella sfera d'influenza di Bergamo seguendone le sorti fino all'et\u00e0 contemporanea."}
{"id": "619951", "revid": "46523", "url": "https://it.wikipedia.org/wiki?curid=619951", "title": "Free Fall (Ghost Whisperer)", "text": ""}
{"id": "619952", "revid": "599013", "url": "https://it.wikipedia.org/wiki?curid=619952", "title": "Joe Lovano", "text": "Biografia.\nLa famiglia paterna proviene dal comune di Alcara Li Fusi e quella materna proviene dal comune di Cesar\u00f2, entrambi i paesi sono situati nella provincia di Messina.\nAd iniziare dagli anni settanta Lovano \u00e8 considerato uno dei maggiori tenor-sassofonisti della scena musicale mondiale, aggiudicandosi tra l'altro un Grammy Award, numerose menzioni sulla rivista Down Beat da parte di molti critici musicali e dagli stessi lettori.\nNel corso della sua carriera ha collaborato con Jack McDuff, Woody Herman, Mel Lewis, John Scofield, Dave Liebman, Michael Brecker, McCoy Tyner, Esperanza Spalding, Jeff Coffin e altri artisti."}
{"id": "619966", "revid": "46931", "url": "https://it.wikipedia.org/wiki?curid=619966", "title": "Cartello del Norte del Valle", "text": ""}
{"id": "619968", "revid": "46931", "url": "https://it.wikipedia.org/wiki?curid=619968", "title": "Hernando G\u00f3mez", "text": ""}
{"id": "619971", "revid": "125930", "url": "https://it.wikipedia.org/wiki?curid=619971", "title": "Inerranza", "text": ""}
{"id": "619975", "revid": "228587", "url": "https://it.wikipedia.org/wiki?curid=619975", "title": "Articolatore dentale", "text": "L'articolatore dentale \u00e8 uno strumento professionale usato in campo odontotecnico ed odontoiatrico atto a riprodurre quanto pi\u00f9 fedelmente possibile le posizioni spaziali ed i movimenti reciproci delle due arcate dentarie.\nGli articolatori sono schematicamente composti da una branca superiore ed una inferiore alle cui estremit\u00e0 si trovano posizionati i modelli con le arcate dentarie. Queste branche sono collegate assieme tramite diversi dispositivi atti a permettere il movimento reciproco pi\u00f9 o meno complesso.\nTipi di articolatori.\nEsistono numerosi tipi di articolatori. La suddivisione principale e pi\u00f9 conosciuta si basa sui diversi gradi di movimento possibili dello strumento.\nPer quanto riguarda gli articolatori propriamente detti, un'altra tipologia di classificazione corrente si basa sulla posizione di attacco della branca inferiore (mandibola), nello strumento:\nBergstrom nel 1950 coni\u00f2 per primo questi termini. Con l'acronimo ARCON, \"ARticulator\" e \"CONdyle\", si voleva indicare l'articolatore che aveva contenuto nella branca superiore il meccanismo atto a riprodurre il tragitto condilare.\nRimane da osservare che gli articolatori di tipo ARCON sono quelli che maggiormente rispettano la naturale conformazione umana."}
{"id": "619976", "revid": "521302", "url": "https://it.wikipedia.org/wiki?curid=619976", "title": "Andrea Vannucchi", "text": ""}
{"id": "619979", "revid": "31620", "url": "https://it.wikipedia.org/wiki?curid=619979", "title": "Il Baroccio", "text": ""}
{"id": "619981", "revid": "119670479", "url": "https://it.wikipedia.org/wiki?curid=619981", "title": "Spumador", "text": "La Spumador S.p.A. \u00e8 una societ\u00e0 produttrice di bevande gassate \"soft drink\".\nNel 1888 a Cermenate, in provincia di Como, Domenico e Regina Verga dettero inizio alla produzione di gassose. Attualmente il gruppo comasco conta oltre 400 dipendenti, un fatturato di oltre 150 milioni di euro per un totale di quattro stabilimenti di imbottigliamento per 22 linee di produzione.\nStoria.\nNel 1922 Antonio Verga, il figlio dei coniugi Verga, si trasfer\u00ec a Lomazzo e comincio a produrre la gazzosa \"Spumador\" riscuotendo immediato successo fra i consumatori. La sua caratteristica bottiglia chiusa da una pallina di vetro (Bottiglia Codd), le merit\u00f2 l'appellativo di \"ul sciampagn de la bal\u00e8ta\" (lo champagne della pallina).\nNel 1938 Antonio Verga invent\u00f2 la \"Spumador Classica\", nota ancor oggi come la \"Spumador 1938\"\no semplicemente \"1938\". Questa bibita ha un gusto caratteristico molto simile a quello del chinotto, suo diretto concorrente.\nNegli anni la gamma delle bevande \u00e8 andata arricchendosi di sempre nuovi prodotti per soddisfare l'evolversi dei gusti. Ancora oggi, molti degli aromi per le bibite sono ricavati da infusioni di erbe aromatiche ottenute direttamente nei laboratori dell'azienda.\nDal 1966, con l'acquisizione dell'acqua oligominerale Fonte S. Antonio, la societ\u00e0 si introdusse anche nel mercato delle acque minerali. Nel corso degli anni altre marche di acqua vennero assorbite dal gruppo: Fonte S. Francesco, Fonte S. Andrea, Fonte Gioiosa, Nocera Umbra e Valverde.\nNel 2005 il 76% del capitale azionario viene acquisito dal fondo d'investimenti statunitense LBMB, mentre il restante 24% rimane in mano alle famiglie Verga e Colombo.\nNel 2011 il pacchetto di maggioranza passa al gruppo Refresco\nLa prima pubblicit\u00e0.\nLe prime pubblicit\u00e0, sotto forma di manifesti, comparvero negli anni trenta sui muri dei paesi lariani e sul retro dei pullman di linea. Proponevano, nello stile tipico dell'epoca, la grande bottiglia con l'etichetta con in primo piano un boccale straboccante di schiuma della spuma \"1938\", la bevanda che sancir\u00e0 il successo dell'azienda. Negli anni successivi i cartelloni pubblicitari arrivano nelle vie di Milano e disegnate anche sulle fiancate dei tram."}
{"id": "619982", "revid": "10137", "url": "https://it.wikipedia.org/wiki?curid=619982", "title": "Leopoldo II di Asburgo-Lorena", "text": ""}
{"id": "619986", "revid": "986213", "url": "https://it.wikipedia.org/wiki?curid=619986", "title": "Luigi II d'Amboise", "text": "Era figlio di Carlo I d'Amboise (1430 \u2013 1481), favorito del re Luigi XI, e di Caterina di Chauvigny.\nBiografia.\nEgli comp\u00ec i suoi studi al Collegio di Navarra e poi alla Facolt\u00e0 delle Arti di Parigi. Divenne coadiutore dello zio Luigi I d'Amboise (1433 \u2013 1503) vescovo di Albi dal 1474 al 1502. Gi\u00e0 dal 22 maggio del 1497 fu decisa la sua successione allo zio. Ordinato sacerdote nel 1499, fu provvisto di una prebenda a Chartres.\nIl 9 agosto 1501 fu nominato vescovo di Autun da papa Alessandro VI, pur conservando le sue funzioni di arcidiacono a Chartres e di questore della \"Sainte Chapelle\" di Bourges.\nNei mesi di agosto e settembre 1502 fece parte del seguito di Luigi XII durante la sua campagna in Italia. Dopo il decesso dello zio Luigi I, nel 1503 prese possesso della sede vescovile di Albi.\nIl 17 ottobre 1505 nel castello di Blois concesse la dispensa necessaria per il matrimonio di Germana de Foix, nipote del re, con Ferdinando II di Aragona.\nNel concistoro del 18 dicembre 1506 Giulio II lo nomin\u00f2 cardinale-prete con il titolo cardinalizio dei Santi Marcellino e Pietro.\nL'anno successivo torn\u00f2 in Italia con il re Luigi XII, entrando con lui trionfalmente in Genova.\nRecatosi in pellegrinaggio al Santuario della Santa Casa di Loreto con il cugino, cardinale Francesco Guglielmo di Castelnau de Clermont-Lod\u00e8ve, mor\u00ec a Loreto. La sua salma fu inumata nel Santuario stesso.\nParentele con altri porporati.\nLuigi II d'Amboise era cugino primo di due altri cardinali:\nInoltre Luigi II era nipote del cardinale Giorgio I d'Amboise (1460\u00a0\u2013 1510), primo ministro di Luigi XII e vescovo di Rouen, in quanto questi era fratello del padre.\nBibliografia.\nin francese:"}
{"id": "619987", "revid": "287204", "url": "https://it.wikipedia.org/wiki?curid=619987", "title": "Super Senior", "text": "Super Senior \u00e8 stato un reality show italiano, andato in onda su Rai 3 nel 2003 con la conduzione di Pietro Sermonti e basato sull'omonimo format norvegese prodotto dalla societ\u00e0 televisiva Palomar.\nLa trasmissione.\nIl programma part\u00ec domenica 7 settembre 2003 su Rai 3 (\u00e8 stato l'unico reality show ad essere trasmesso su questa rete, insieme a \"Milano-Roma\"). Inoltre dal luned\u00ec al venerd\u00ec, era presente una striscia quotidiana alle 13.45.\nIl meccanismo del programma prevedeva che 12 persone over 60, dovevano alloggiare per circa quindici settimane nel palazzo Buonaccorsi di Castel San Pietro (RI). In convivenza forzata, avevano per\u00f2 la possibilit\u00e0 di uscire dal palazzo e parlare con altre persone; unico divieto imposto era quello di guardare la televisione.\nLo scopo era la preparazione di uno spettacolo teatrale, per la precisione basato su \"I promessi sposi\" di Alessandro Manzoni curando ogni aspetto dell'allestimento. Il programma si rivel\u00f2 un flop: gli ascolti non erano quelli sperati (4% di share), tant'\u00e8 che lo show fu spostato in seconda serata.\nNonostante i bassi ascolti riscontrati in prima serata, lo spettacolo teatrale che avevano preparato fu mandato in onda su Rai 3 il 3 ed il 4 gennaio 2004."}
{"id": "619988", "revid": "287204", "url": "https://it.wikipedia.org/wiki?curid=619988", "title": "Bartolom\u00e8 Esteban Murillo", "text": ""}
{"id": "619989", "revid": "74801", "url": "https://it.wikipedia.org/wiki?curid=619989", "title": "Ren\u00e9 de Prie", "text": "Biografia.\nEra il figlio di Antoine de Prie, barone di Buzan\u00e7ais, e Madeleine d'Amboise. Suo cugino era il cardinale Georges d'Amboise.\nVescovo di Bayeux dal 3 agosto 1498, papa Giulio II lo elev\u00f2 al rango di cardinale presbitero di Santa Lucia in Septisolio nel concistoro del 18 dicembre 1506: in seguito opt\u00f2 per il titolo di San Vitale e poi per quello di Santa Sabina.\nNel 1511 fu deposto e scomunicato da papa Giulio II per aver partecipato al Concilio di Pisa, ma venne perdonato nel 1514 da papa Leone X.\nIl 18 agosto 1514 venne trasferito alla sede di Limoges, da cui si dimise il 5 dicembre 1516.\nMor\u00ec il 9 settembre 1519, all'et\u00e0 di 68 anni, presso l'abbazia di Notre-Dame de Lyre, a \u00c9vreux, in Normandia."}
{"id": "619991", "revid": "77023", "url": "https://it.wikipedia.org/wiki?curid=619991", "title": "Dissolvenza incrociata", "text": ""}
{"id": "619992", "revid": "6220", "url": "https://it.wikipedia.org/wiki?curid=619992", "title": "Grandi Laghi", "text": ""}
{"id": "619995", "revid": "869733", "url": "https://it.wikipedia.org/wiki?curid=619995", "title": "Pronto soccorso H24", "text": "Pronto soccorso H24 \u00e8 un programma televisivo andato in onda nel 2005 su Rai 3 e Fox Life e realizzato in collaborazione con Fox International Channels Italy.\nIl programma segue e racconta la vita quotidiana di medici, pazienti, infermieri e persone comuni all'interno del pronto soccorso dell'ospedale San Giovanni di Roma, dove si registrano quasi trecento casi al giorno. Ha avuto 2 versioni, una pi\u00f9 \"leggera\" per la RAI (13 puntate da 60 minuti) e una pi\u00f9 \"cruda\" per il pubblico di Sky (26 puntate da 25 minuti).\nGli autori sono stati Matilde D'Errico, Luciano Palmerino e Corinna Bottiglieri.\nPer 6 mesi gli autori e la loro squadra di lavoro hanno filmato quanto accadeva all'interno di uno dei pi\u00f9 grandi reparti di emergenza e urgenza d'Italia, qual \u00e8 il Pronto Soccorso dell'Ospedale San Giovanni di Roma. Le puntate raccontano le storie dei pazienti, il duro lavoro quotidiano di medici e infermieri e la loro grande umanit\u00e0."}
{"id": "619996", "revid": "533647", "url": "https://it.wikipedia.org/wiki?curid=619996", "title": "Jean-Fran\u00e7ois de la Tr\u00e9moille", "text": "Biografia.\nArcivescovo di Auch dal 5 novembre 1490, papa Giulio II lo elev\u00f2 al rango di cardinale nel concistoro del 18 dicembre 1506, ma mor\u00ec prima di ricevere la berretta cardinalizia.\nMor\u00ec il 19 giugno 1507."}
{"id": "619999", "revid": "1354930", "url": "https://it.wikipedia.org/wiki?curid=619999", "title": "Francesco Camusso", "text": "Professionista dal 1929 al 1938, vinse il Giro d'Italia 1931.\nCarriera.\nAl suo secondo anno tra i professionisti vinse il Giro d'Italia, in cui conquist\u00f2 la maglia rosa nella penultima tappa che andava da Cuneo a Torino e prevedeva l'ostica scalata al Sestriere. Spinto dal risultato ottenuto, l'anno seguente si schier\u00f2 al via del Tour de France, dove vinse la decima frazione, da Cannes a Nizza, ma nulla pot\u00e9 contro lo strapotere del francese Andr\u00e9 Leducq, che biss\u00f2 cos\u00ec il successo del 1930. Camusso riusc\u00ec comunque a chiudere sul podio al terzo posto.\nIl Giro d'Italia lo rivide protagonista nel 1934 quando vinse la prima tappa da Milano a Torino ed ingaggi\u00f2 un serrato duello con Learco Guerra alla cui fine il mantovano riusc\u00ec a spuntarla per soli 51 secondi. Al Tour de France invece fu ancora protagonista nel 1935, quando vinse la settima frazione ma fu poi costretto al ritiro in un momento in cui si stava comportando molto bene, e nel 1937 dove vinse la prima semitappa della tredicesima frazione e si piazz\u00f2 quarto nella classifica finale a neanche un minuto dal podio e a quasi 27 minuti dal vincitore Roger Lap\u00e9bie. Al Tour de Suisse 1934 vinse la prima maglia per gli scalatori.\nNelle corse di un giorno invece non riusc\u00ec ad ottenere grandi risultati (i pi\u00f9 importanti furono il secondo posto alla Tre Valli Varesine del 1931 e il terzo posto alla Milano-Sanremo del 1934) proprio a causa delle sue caratteristiche: essendo uno scalatore difettava nello spunto veloce.\nUna volta conclusa la carriera ciclistica si dedic\u00f2 all'attivit\u00e0 di commerciante di articoli sportivi a Torino.\nMor\u00ec nel 1995 e la sua tomba si trova nel Cimitero monumentale di Torino."}
{"id": "620009", "revid": "486946", "url": "https://it.wikipedia.org/wiki?curid=620009", "title": "Sergei Gerasimov", "text": ""}
{"id": "620012", "revid": "8596", "url": "https://it.wikipedia.org/wiki?curid=620012", "title": "Il vangelo secondo Matteo", "text": ""}
{"id": "620027", "revid": "767487", "url": "https://it.wikipedia.org/wiki?curid=620027", "title": "Gruppo di famiglia in un interno", "text": "Gruppo di famiglia in un interno \u00e8 un film del 1974, diretto da Luchino Visconti con Burt Lancaster, Helmut Berger e Silvana Mangano.\nTrama.\nUn professore statunitense sessantenne vive ritirato tra libri e quadri nella sua casa in un antico palazzo di Roma, ereditato dalla madre italiana. Un giorno la sua quiete viene turbata dall'insistenza della marchesa Bianca Brumonti, che riesce a farsi affittare dal professore l'appartamento al piano di sopra per darlo al suo giovane amante e mantenuto Konrad.\nTra la marchesa, sua figlia Lietta e il suo compagno Stefano e Konrad, viene a formarsi un singolare gruppo di famiglia, nel quale l'anziano gentiluomo viene forzato a entrare, salvo poi accorgersi alla fine che quest'intrusione ha significato per lui un ritorno alla vita e alle relazioni umane.\nIl tragico suicidio di Konrad riporter\u00e0 l'ordine iniziale nella vita del professore, allontanando la burrascosa famiglia, ma lasciandolo anche pi\u00f9 consapevole della morte che s'avvicina.\nIspirazione.\nIl personaggio del professore interpretato da Burt Lancaster \u00e8 dichiaratamente ispirato alla figura di Mario Praz. Del resto, il nome inglese del film (\"Conversation piece\") cita le \"Scene di conversazione\" di Praz (libro pubblicato nel 1971 per l\u2019editore Bozzi) e questi ammise poi di esservi riconosciuto. Si tratta di un'ascendenza che la critica ascrive alla comune sensibilit\u00e0 verso la teatralit\u00e0 degli atteggiamenti.\nCasting.\nPrima ancora che le riprese iniziassero, vennero messe in circolazione le foto del provino della quindicenne Claudia Marsani senza camicetta, e si arriva persino a chiederne conto al regista. Il quale risponde semplicemente: \"Oh bella, ho fatto togliere la camicetta alla ragazzina perch\u00e9 deve fare una scena di nudo nel film, e volevo essere sicuro che fosse bella anche svestita.\"\nColonna sonora.\nLa colonna sonora contiene, oltre al tema musicale tratto dalla Sinfonia concertante e all'aria per soprano \"Vorrei spiegarvi, oh Dio\" di Wolfgang Amadeus Mozart, anche brani di musica leggera: \"Desiderare\" e \"Momenti si momenti no\" di Caterina Caselli e \"Testarda io\" di Iva Zanicchi.\nAccoglienza.\nIl film si piazz\u00f2 al ventesimo posto della classifica italiana dei film pi\u00f9 visti della stagione 1974-1975.\nOmaggi.\nNel 2013, nel documentario \"Ritratto di sceneggiatore in un interno\" diretto da Rocco Talucci, lo sceneggiatore Enrico Medioli, insieme a Claudia Cardinale, Caterina D'Amico e Giorgio Ferrara, racconta la genesi della pellicola e quali suggestioni letterarie ci sono dietro alcuni personaggi del film."}
{"id": "620031", "revid": "663182", "url": "https://it.wikipedia.org/wiki?curid=620031", "title": "Sonny Chiba", "text": "Considerato uno dei migliori attori di arti marziali di tutti i tempi, fu uno dei primi a lavorare in produzioni del genere, inizialmente solo per un pubblico giapponese e un po' pi\u00f9 tardi per le platee internazionali. Ottenne fama fuori dai confini nazionali con \"Gekitotsu! Satsujin ken\", da cui furono tratti due sequel. \nChiba recit\u00f2 in pi\u00f9 di 125 film della Toei Company e ha vinto numerosi premi per le sue interpretazioni. Ammirato da Quentin Tarantino, che lo defin\u00ec \u00abil pi\u00f9 grande attore che abbia mai lavorato nei film di arti marziali\u00bb, Chiba apparve nella sua celebre pellicola di \"\", nei panni di Hattori Hanz\u014d.\nBiografia.\nNato a Fukuoka, nella regione del Kyushu, \u00e8 il secondo di cinque figli della famiglia di un pilota militare. Fin da ragazzo inizi\u00f2 a manifestare interesse sia al teatro che alla ginnastica. La sua determinazione lo port\u00f2 a partecipare al team olimpionico giapponese nel periodo adolescenziale. Da studente universitario inizi\u00f2 a studiare arti marziali con il rinomato gran maestro di karate mondiale Masutatsu \u014cyama (che poco dopo recit\u00f2 in una trilogia di film). Questi lo port\u00f2 in poco tempo ad acquisire la cintura nera di karate.\nIntorno ai primi anni sessanta (le date sono incerte, perch\u00e9 avrebbe potuto recitare anche nel 1959) fu scoperto come nuovo talento dalla Toei Company, e inizi\u00f2 la sua carriera sullo schermo, inizialmente con il nome di Shinichi Chiba. Dagli anni settanta in poi recit\u00f2 prevalentemente in thriller e noir. Adott\u00f2 in quel periodo il nome d'arte con cui \u00e8 conosciuto oggi, Sonny Chiba. Dagli anni ottanta in poi venne invece chiamato \"Sunny-S\", probabilmente a causa della sua affiliazione con uno spot della Toyota. Nel 1970 apr\u00ec la sua scuola d'allenamento per potenziali attori di film arti marziali e, nel 1973, il periodo in cui iniziava ad emergere anche Bruce Lee, ritorn\u00f2 nello schermo nel ruolo di attore. Il successo internazionale di Chiba arriva nel 1974 \u00e8 particolarmente noto per la trilogia di Gekitotsu! Satsujin ken, che lo consacr\u00f2 come il re degli attori di film di arti marziali giapponesi per i due decenni successivi.\nI suoi seguenti successi includono film come \"Bullet Train\" (1975), \"Karate Warriors\" (1976), \"Doberman Cop\" (1977), e \"\" (1977). Ritorn\u00f2 occasionalmente nella sci-fi in film come \"Message from Space\" (1978). Il periodo di maggior intensit\u00e0 per Chiba furono gli anni ottanta: recit\u00f2 in dozzine di film per la TV, in film tratti dai manga di Hong Kong come \"The StormRiders\" (1998), in cui lavor\u00f2 a fianco di Ekin Cheng, il principe dell'Avantpop di Hong Kong, e la principessa dell'avantpop di Hong Kong, Aaron Kwok. La sua fama negli anni novanta rimane immutata in Giappone.\nRaggiunti i cinquant'anni, l'attore ricominci\u00f2 a lavorare sotto il nome di Shinichi Chiba e serv\u00ec come coreografo nelle sequenze di arti marziali. Agli inizi del ventunesimo secolo, Chiba \u00e8 di nuovo impegnato in film giapponesi e in varie altre serie TV.\nSuccessivamente ebbe ruoli particolarmente importanti in ' di Takashi Miike e in ' di Kinji e Kenta Fukasaku, che effettivamente marcano il gradino tra le leggende del passato e i film moderni. Chiba ricevette poi nel 2003 un grande omaggio da parte del regista Quentin Tarantino, che lo volle nel cast di ' con un ruolo che l'attore aveva gi\u00e0 interpretato in \"Shadow Warriors\", quello di Hattori Hanz\u014d. Nel 2006 interpret\u00f2 il personaggio di Kamata in '.\nChiba mor\u00ec il 19 agosto 2021, all'et\u00e0 di 82 anni, in un ospedale nella citt\u00e0 di Kimitsu, a seguito di complicazioni emerse dopo aver contratto il COVID-19.\nVita privata.\nFu sposato dal 1967 al 1994 con l'attrice Y\u00f4ko Nogiwa da cui ebbe una figlia, l'attrice Julie Manase. In seconde nozze spos\u00f2 nel 1995 Tamami Chiba, da cui ebbe due figli: Mackenyu Maeda (1996), meglio noto come Mackenyu Arata, e Gordon Maeda (2000), entrambi attori. Chiba viveva tra il Giappone e Los Angeles con la sua seconda moglie .\n&lt;br&gt;Suo fratello minore Jiro Chiba era anche lui un attore.\nCinture nere e altri premi vinti.\nOltre alle sue doti di attore, Chiba aveva una serie di cinture nere nei seguenti stili di arti marziali:"}
{"id": "620035", "revid": "44939", "url": "https://it.wikipedia.org/wiki?curid=620035", "title": "Interferenza dell'RNA", "text": ""}
{"id": "620036", "revid": "2175", "url": "https://it.wikipedia.org/wiki?curid=620036", "title": "Cervi\u00e8res (Alpi settentrionali)", "text": ""}
{"id": "620038", "revid": "2175", "url": "https://it.wikipedia.org/wiki?curid=620038", "title": "Ch\u00e2teauvieux (Alpi settentrionali)", "text": ""}
{"id": "620043", "revid": "2175", "url": "https://it.wikipedia.org/wiki?curid=620043", "title": "Esparron (Alpi settentrionali)", "text": ""}
{"id": "620047", "revid": "89688", "url": "https://it.wikipedia.org/wiki?curid=620047", "title": "Canopo (Egitto)", "text": "Canopo (Canopus, Canobus) \u00e8 il nome greco di un'antica citt\u00e0 costiera risalente all'antico Egitto, posta nel delta del Nilo sul ramo pi\u00f9 occidentale del fiume che \u00e8 appunto detto \"ramo canopico\". Il sito si trova presso Abukir, nella periferia della citt\u00e0 moderna di Alessandria a circa 25\u00a0km dal centro di questa. Canopo fu il principale porto greco in Egitto prima della fondazione di Alessandria.\nLa citt\u00e0 era chiamata dagli egizi Pegwti, e faceva parte del settimo distretto del Basso Egitto. Uno degli ambienti di Villa Adriana \u00e8 progettato come una ricostruzione stilizzata della citt\u00e0.\nLa fase pre-ellenistica.\nScavi effettuati in un'area compresa tra i due ed i tre chilometri dall'attuale Abukir hanno rivelato la presenza di estese tracce di una citt\u00e0 dotata di larghe strade ed hanno reso parti di costruzioni in granito recanti il nome di Ramesse II. Tale reperti si ritiene siano stati per\u00f2 portati \"in loco\" da altri siti (Pi-Ramses) a scopo ornamentale.\nL'esatta data della fondazione di Canopo \u00e8 sconosciuta, ma Erodoto riferisce trattarsi di un'antica citt\u00e0.\nI miti omerici attribuiscono la sua fondazione a Menelao ed il nome a quello del pilota della sua nave morto nel delta del Nilo dopo essere stato morso da un serpente. Omero descrive come Menelao avesse eretto, sulla spiaggia, un monumento in memoria di Canopo. La citt\u00e0 sarebbe poi sorta intorno a questo monumento.\nIl nome egizio della regione dove sorse la citt\u00e0 fu \"Kah Nub\" (luogo dell'oro) in riferimento, forse, ai profitti realizzati dai mercanti.\nUn tempio dedicato a Osiride venne eretto a Canopo da Tolomeo III (Serapeo di Canopo) ma Erodoto riporta come nei pressi della citt\u00e0 esistesse un antico tempio dedicato ad Ercole (assimilato all'egizio Amon) che forniva asilo agli schiavi fuggiaschi.\nOsiride era venerato a Canopo sotto una forma particolare: quella di un vaso con la testa umana e da tale associazione deriva l'uso di definire \"vasi canopi\" ( o vasi canopici) i contenitori, con coperchi a forma di testa umana o animale, utilizzati per contenere i visceri del defunto durante il processo di imbalsamazione che venivano poi deposti nel sepolcro.\nLa fase ellenistica-romana.\nNel nono anno di regno di Tolomeo III a Canopo ebbe luogo una grande assemblea di sacerdoti che attribuirono al sovrano, ed alla sua consorte Berenice II, un grande numero di nuovi titoli onorifici.\nIl testo deliberato dall'assemblea \u00e8 noto sotto il nome di \"decreto di Canopo\". Due copie di tale decreto sono giunte fino a noi scritte sia in egizio ( sia geroglifico che demotico) che in greco, e come per la stele di Rosetta hanno avuto grande importanza nella decifrazione dell'antica lingua egizia.\nNel decreto il re Tolomeo III tent\u00f2 invano di aggiungere un giorno ogni quattro anni dopo gli epagomeni per evitare lo sfasamento del calendario.\nLa stele del decreto venne rinvenuta a Tanis nel 1866.\nDurante il periodo della dominazione romana dell'Egitto la citt\u00e0, che faceva parte della provincia Aegyptus prima, divenne famosa per la \"mollezza\" dei suoi costumi, nella sua \"Satira VI\" Giovenale riferisce della dissolutezza che vi regna."}
{"id": "620048", "revid": "287204", "url": "https://it.wikipedia.org/wiki?curid=620048", "title": "Porta Molino", "text": "La Porta Molino o \"Porta dei Molini\" era il principale dei quattro accessi \"regales\" che si aprivano nella cinta muraria medievale di Padova. Affacciata verso settentrione, si innalza al termine del romano Ponte Molino che attraversa il ramo del Bacchiglione chiamato Tronco Maestro dove sino 1884 funzionarono trentatr\u00e9 ruote di altrettanti mulini montati su barche, da cui la porta ed il ponte traggono il nome.\nAlta quasi 26 metri, venne eretta in pietra e cotto nel XIII secolo, fu pensata come accesso solenne alla stra' regia o stra' maggiore (ora via Dante), la via pi\u00f9 importante di Padova. Il torrione si innalza esteriormente su una sorta di arco trionfale romanico in pietra (decorato pure da una coppia di leoncini)nmentre all'interno si succedono due arcate (la pi\u00f9 ampia e suggestiva \u00e8 a sesto acuto) che permettevano di azionare le macchine di difesa, tra cui i grandi battenti incardinati negli alloggiamenti in pietra ancora visibili. Interessante l'accesso barocco al torrione superiore, costruzione del XVII secolo accostata alla facciata interna, sulla sinistra. Ai lati si dipanano brani delle mura comunali, che verso ponente proseguono per via del Casin Rosso. L'accesso pedonale \u00e8 frutto di interventi ottocenteschi.\nAlla fine dell'Ottocento la parte superiore della porta fu utilizzata come vasca d'accumulo per la prima rete di distribuzione dell'acqua potabile in citt\u00e0. \u00c8 probabilmente falsa (anche se accreditata da una lapide di Carlo Leoni) la diceria secondo cui Galileo Galilei, nel suo periodo padovano, avrebbe utilizzato la porta come osservatorio astronomico."}
{"id": "620050", "revid": "2061979", "url": "https://it.wikipedia.org/wiki?curid=620050", "title": "Porta Altinate", "text": "La Porta Altinate o \"Porta di Ponte Altin\u00e0\" era uno dei quattro accessi \"regales\" che si aprivano sulle mura comunali di Padova. La porta si innalza sulla prima pila del romano Ponte Altinate - ora non visibile - che attraversa il Naviglio Interno interrato negli anni sessanta dello scorso secolo per lasciare spazio alla via \"Riviera dei Ponti Romani\". La porta ed il ponte (e pure la seguente contrada) traggono il nome da Altino, la citt\u00e0 verso cui si dirigeva la strada a cui davano accesso. Ora la porta \u00e8 un frequentato passaggio pedonale verso la piazza \"dei Noli\", ora Garibaldi.\nLa costruzione, forse del XII secolo - sono state proposte datazioni pi\u00f9 antiche - fu espugnata e data alle fiamme nel 1256 dai crociati che combattevano contro Ezzelino III da Romano (il fatto \u00e8 ricordato in una lapide di Carlo Leoni) e poi ripristinata nel 1286. \nLa porta \u00e8 composta da una sorta di arco trionfale innalzato in pietra - l'arcata esterna \u00e8 decorata ad imitazioni degli accessi antichi - sovrastato da un torrione in cotto, ora privo della parte superiore, scomparsa gi\u00e0 nel XVII secolo. Sotto la porta, sulla destra, sta il Monumento ad Alvise Pisani che fu Capitano di Padova dal 1686 al 1687 e poi Doge della Repubblica di Venezia; il monumento in stile barocco fu commissionato dal \"Collegio degli Studenti Artisti\" dello Studio Patavino (da notare il leone marciano scalpellato in et\u00e0 napoleonica). Le mura che si dipanano ai lati sono i brevi tratti della cinta comunale risparmiati dalle demolizioni attuate tra gli anni sessanta e settanta del Novecento."}
{"id": "620052", "revid": "767487", "url": "https://it.wikipedia.org/wiki?curid=620052", "title": "Pierre Cuypers", "text": "Ha studiato presso l'Accademia di Anversa. Diventa nel 1850 architetto della sua citt\u00e0 natale dove fonda un \"laboratorio di arte cristiana\" nel 1852. Nel 1865 si trasferisce ad Amsterdam dove si trovano le sue opere pi\u00f9 note: la stazione centrale, inaugurata nel 1889 e il Rijksmuseum iniziato nel 1877 e completato nel 1885. Tra le sue realizzazioni vi sono anche oltre 100 chiese (ad esempio, la basilica di Oudenbosch) e numerose ristrutturazioni (tra cui quella del Castello De Haar a Haarzuilens, presso Utrecht)."}
{"id": "620054", "revid": "287204", "url": "https://it.wikipedia.org/wiki?curid=620054", "title": "Nobody's Perfect (Deep Purple)", "text": "Nobody's Perfect \u00e8 un album live dei Deep Purple pubblicato nel 1988. \u00c8 stato registrato durante il tour in supporto all'album House of the Blue Light nel 1987 in Europa e negli Stati Uniti. La copertina esterna \u00e8 stata disegnata da Aubrey Powell dello studio \"Hipgnosis\".\nPer le transizioni tra una traccia e l'altra, sono state utilizzate delle dissolvenze. La tracklist \u00e8 rappresentativo scalette della band del tempo, che consisteva principalmente al set di \"Made in Japan\" con l'aggiunta di alcuni brani dai due album pubblicati dalla reunion: Perfect Strangers (1984) e The House of Blue Light (1987). L'ultima traccia dell'album, \"Hush\", \u00e8 una incisione in studio in presa diretta in studio che commemora il 20\u00ba anniversario della pubblicazione del singolo. La canzone fu pubblicata come singolo e fu anche promossa attraverso un video. Nel corso della scaletta, la band improvvisa spesso introducendo variazioni sul tema che includono citazioni del loro repertorio o dell'opera di altri artisti. \"Hard Lovin' Woman\" include parti di \"Under The Gun\" durante il solo di chitarra di Blackmore. \"Strange Kind of Woman\" rende omaggio alla partecipazione di Gillan nel 1970 all'opera Jesus Christ Superstar ed in particolare alla canzone \"Superstar\", in cui il cantante, scherzosamente, cita il titolo di un album della band: \"Jesus Christ, Jesus Christ, who do we think we are\". \"Woman From Tokyo\" si evolve in \"Everyday\" di Buddy Holly a met\u00e0 del pezzo. Alcune canzoni come \"The Unwritten Law\" e \"Difficult To Cure\" (che includeva una parte del Quarto Movimento della Nona Sinfonia di Beethoven) venivano suonate durante ogni serata del tour, ma non furono incluse su disco. Occasionalmente venivano suonate anche \"Call Of The Wild\" e \"Mad Dog\".\nAccoglienza.\nL'album vendette abbastanza bene e raggiunse la posizione #38 nella classifica degli UK e la #105 nella Billboard 200 degli USA.\nLa critica forn\u00ec recensioni contrastanti. Alla band veniva principalmente imputato l'aver riproposto una scaletta molto simile a \"Made In Japan\", con la sola esclusione di \"The Mule\", a discapito dei nuovi brani pubblicati negli anni 80. Questa era una delle critiche principali anche da parte di Gillan, che in un'intervista del '94 disse che \"Nobody's Perfect \u00e8 l'album pi\u00f9 vergognoso che abbiamo mai realizzato e non posso giustificare la sua esistenza!\". La band ebbe infatti modo di rendersi conto della \"\"falsa democrazia\" in cui aveva vissuto per venticinque anni quando, nel 1993, dopo l'abbandono di Blackmore, pot\u00e9 finalmente tornare a decidere liberamente la scaletta.\n!In una recensione dell'epoca, Steve Newton liquid\u00f2 l'album con la frase \"Se avete gi\u00e0 Made In Japan - che cattur\u00f2 la band al suo apice - allora Nobody's Perfect \u00e8 ridondante\".\nSu \"Allmusic\", Eduardo Rivadavia osserva che \"gli unici due momenti che sorprendono sono il solo di tastiera multi-sfaccettato di Jon Lord che introduce Knocking At Your Back Door e la ri-registrazione in studio del grande hit della Mark I, Hush. Ironicamente, come l'infinitamente superiore Made In Japan del 1972, questa registrazione presagisce il collasso della formazione pi\u00f9 nota dei Deep Purple\".\nSulla reissue del 1999, Mike Ladano scrive \"La grande critica rivolta a Nobody's Perfect, al tempo come al giorno d'oggi, \u00e8 che la setlist era troppo poco coraggiosa e ripeteva della roba che era gi\u00e0 stata presentata in quel formato dal vivo. Ian Gillan stesso fu uno di questa opinione\"\" inoltre fa presente che \"\"la voce di Ian Gillan \u00e8 invecchiata come fanno tutte le voci degli uomini ed \u00e8 notevolmente differente. Cos\u00ec com'\u00e8 altrettanto importante il fatto che i Deep Purple abbiano tagliato i soli. Questa non \u00e8 una brutta cosa, ma un sacco di jam accorciate e di soli sembravano suonati a memoria negli anni 80.\" Allo stesso tempo, fa notare che \"l'album contiente forse l'ultima versione decente di Child In Time\".\nTracce.\nAlcune delle tracce non furono incluse in ogni edizione del disco. Il doppio vinile originale del 1988 includeva 13 tracce, escludendo \"Dead or Alive\". La cassetta del 1988 includeva la canzone, ma escludeva \"Bad Attitude\"\". La prima edizione in CD del 1988 consisteva di sole 11 tracce, lasciando fuori oltre a queste tracce anche \"Space Truckin. Infine, tutte le tracce furono incluse nel remaster del 1999 su doppio CD."}
{"id": "620056", "revid": "287204", "url": "https://it.wikipedia.org/wiki?curid=620056", "title": "Luigi Piccinato", "text": "Biografia.\nSi laurea in architettura all'Universit\u00e0 \"La Sapienza\" di Roma nel 1923, avviando sin dai primi anni un'intensa attivit\u00e0 didattica e professionale, soprattutto nel campo dell'urbanistica. Dimostra subito la sua estrema sensibilit\u00e0 per le matrici storiche del territorio e per l'ambientale. Nell'ambito sempre di una sua vasta visione di soluzioni derivanti da una sintesi quotidiana di tutti i problemi urbanistici, fra i molti suoi interventi per Napoli, \u00e8 bene ricordare il progetto per la Stazione Centrale e il progetto per il Concorso Nazionale per la Facolt\u00e0 di Medicina e Chirurgia (premio IN/ARCH Domosic) dove esalt\u00f2 particolarmente il problema dell'ambientamento. Negli stessi anni la sua presenza \u00e8 segnalata anche a Benevento, dove oltre ad un importante Piano Regolatore del 1932, costruisce anche la sede del Liceo Classico (1938), dallo stile asciutto, severo e privo di accenti decorativi, senza dubbio uno dei suoi edifici pi\u00f9 rilevanti, sospeso tra metafisica e razionalismo. \nDal 1941 si dedica alla conclusione della costruzione del Teatro Salieri, nella sua citt\u00e0 natale, ma i lavori secondo il suo progetto non vennero mai completati.\nII premio \"IN/ARCH Domosic\" gli viene assegnato anche nel 1961 per lo Stadio Adriatico di Pescara. Per quanto concerne l'urbanistica, nel 1954 riceve il \"Premio Nazionale Olivetti per l'Urbanistica\", motivato fra l'altro dall'\u00abequilibrio fecondo\u00bb con cui egli seppe cogliere \u00abgli aspetti storico-problematici e creativo-pratici dell'attivit\u00e0 urbanistica\u00bb.\nLa profonda conoscenza delle matrici storiche del territorio gli permette altres\u00ec di intervenire con raro equilibrio, nel delicato tessuto di numerosissimi centri urbani in Italia: da Brescia a Matera, da Napoli a Roma, le sue analisi e le sue previsioni si sono sempre dimostrate profetiche, come pure la sua fama di grande urbanista lo ha portato ad affrontare temi internazionali prestigiosi.\nAutore di una vastissima serie di pubblicazioni e di studi nel campo dell'urbanistica, viene chiamato a tenere corsi e conferenze ad altissimo livello scientifico in numerose citt\u00e0, sia italiane che straniere, facendo parte contemporaneamente di Commissioni e Comitati di studio e partecipando a Congressi urbanistici nazionali e internazionali.\nNel 1942 viene chiamato dalla casa di produzione SAGIF Artisti Associati per la realizzazione delle scenografie del film \"La fortuna viene dal cielo\", girato negli Stabilimenti FERT di Torino, che rappresenta il suo unico lavoro nel campo della cinematografia.\nMembro di numerose Accademie ed Istituti culturali italiani e stranieri, quali: l'Accademia nazionale di San Luca, l'Accademia Ligustica di Genova, la Deutsche Akademie f\u00fcr St\u00e4dtebau und Landesplanung di D\u00fcsseldorf, \u00e8 stato Vicepresidente dell'INU dal 1952 al 1969.\nNel 1945 fonda insieme a Bruno Zevi, Mario Ridolfi e Pier Luigi Nervi l\"'A.P.A.O. (Associazione Per L'architettura Organica)\" per promuovere quel tipo di architettura derivante dalle opere di Frank Lloyd Wright.\nLo stesso anno, insieme a Cino Calcaprina, Bruno Zevi e altri fonda la rivista Metron.\nNel 1946-47 Piccinato fu chiamato a Pescara per il progetto del Piano Regolatore per la ricostruzione della citt\u00e0, distrutta dai bombardamenti. Piccinato progett\u00f2 l'arretramento della strada statale Adriatica che sarebbe passata rasente la ferroviaria, anch'essa arretrata verso l'entroterra, prevedendo che Pescara in pochi decenni avrebbe riempito lo spazio lasciato con l'edilizia; progett\u00f2 la nuova citt\u00e0 con ampi viali ortogonali, e aperse lungo il corso piazza della Rinascita, poi Salotto, prevedendo una citt\u00e0 sviluppata a T. Malgrado ci\u00f2, il Piano fu cambiato e non rispettato dalle amministrazioni locali, sicch\u00e9 presto ci fu un'urbanizzazione veloce e disordinata di Pescara. \nDal 1937 al 1950 svolge attivit\u00e0 didattica presso l'Universit\u00e0 di Napoli, passando poi, quale \"Professore Ordinario di Urbanistica\", alla Facolt\u00e0 di Architettura di Venezia, dove rimane fino al 1963, anno in cui si trasferisce alla stessa cattedra della Facolt\u00e0 di Architettura di Roma.\n\"Professore emerito\" dal 1975, la sua carriera universitaria comincia fino dai primi anni di laurea con la \"Libera Docenza in Urbanistica\".\n\u00c8 stato consigliere comunale di Roma per il Partito Socialista Italiano dal 1956 al 1960.\nRiconoscimenti.\nNel 1983 \u00e8 stato insignito dall'Accademia dei Lincei del Premio Internazionale Feltrinelli per l'Architettura."}
{"id": "620062", "revid": "14806", "url": "https://it.wikipedia.org/wiki?curid=620062", "title": "Trackmasters", "text": ""}
{"id": "620064", "revid": "78273", "url": "https://it.wikipedia.org/wiki?curid=620064", "title": "Porta Molini", "text": ""}
{"id": "620067", "revid": "2050449", "url": "https://it.wikipedia.org/wiki?curid=620067", "title": "Rising (Rainbow)", "text": "Rising \u00e8 il secondo album in studio del gruppo musicale britannico Rainbow, pubblicato il 15 maggio 1976 dalla Polydor Records.\nNel giugno del 2017 la rivista \"Rolling Stone\" ha collocato l'album alla quarantottesima posizione dei 100 migliori album metal di tutti i tempi. Inoltre il settimanale \"Kerrang!\" nella sua quarta edizione in assoluto (in ottobre 1981) lo nomina miglior album Heavy metal di tutti i tempi.\nStoria.\nDopo l'uscita del primo album dei Rainbow, ossia Ritchie Blackmore's Rainbow, Ritchie Blackmore, chitarrista e capo del gruppo, decide di rivoluzionare la formazione. Rimane solamente Ronnie James Dio come cantante, Barry Driscoll alla batteria viene sostituito da Cozy Powell, Craig Gruber al basso da Jimmy Bain e infine Micky Lee Soule alla tastiera da Tony Carey. L'album viene registrato a Monaco e prodotto da Martin Birch gi\u00e0 produttore dell'album precedente dei Rainbow e di quasi tutti gli album dei Deep Purple. Pochi dei brani dell'album sono entrati nel set live della band: \"Stargazer\" e \"Do You Close Your Eyes\", scritti prima del tour inaugurale degli Stati Uniti alla fine del 1975, presenti in tutti gli spettacoli del 1975 e del 1976, mentre \"A Light in the Black \"\u00e8 stato lanciato all'inizio del tour del 1976, anche se \u00e8 stato reintrodotto nel set durante le date giapponesi. \"Starstruck\" \u00e8 stato interpretato in forma abbreviata, di solito come parte di \"Man on the Silver Mountain\".\nI brani.\nDato che contiene solo sei canzoni, Rising \u00e8 l'album pi\u00f9 corto dell'intera discografia dei Rainbow. La prima traccia dell'album \u00e8 la mistica e progressiva \"Tarot Woman\", la quale apre con un'introduzione di sintetizzatore di Carey. \"Run with the wolf\" \u00e8 invece una tipica canzone Hard rock con ispirazione blues, la quale \u00e8 segnata da un marcante riff di Blackmore e dalla batteria di Powell. \"Starstruck,\" la terza traccia dell'album, narra della fuga da una donna che porta sfortuna. \"Do You Close Your Eyes\" \u00e8 semplice, allegra e corta di stampo blues e rock'n'roll. La penultima traccia dell'album, \"Stargazer ,\" \u00e8 senza dubbio una delle canzoni pi\u00f9 caratteristiche e famose dei Rainbow e il capodopera dell'album. Come anche la futura \"Gates of Babylon,\" Stargazer \u00e8 una delle pietre miliari del Rock Sinfonico ed Epico. La canzone apre con un assolo di batteria di Powell e continua con il celebre riff di Blackmore e la potenza vocale di Ronnie James Dio. Dopo un memorabile assolo di Blackmore, costituito da varie scale ed arpeggi, alla fine della traccia si possono anche sentire gli archi, i quali sottolineano l'ispirazione classica del gruppo, ma specie del leader, Ritchie Blackmore. L'album conclude con una veloce e potente \"A Light in the Black\" , la quale non manca di culmini tecnici, come il duello chitarra elettrica-tastiera di Blackmore e Carey e gli acuti di Dio."}
{"id": "620068", "revid": "228587", "url": "https://it.wikipedia.org/wiki?curid=620068", "title": "Trackmasters Entertainment", "text": "La Trackmasters Entertainment \u00e8 una compagnia di produzione musicale statunitense avviata dai due beatmaker Poke e Tone, inizialmente conosciuto come il rapper Red Hot Lover Tone.\nStoria del duo.\nIl duo ha iniziato la produzione di basi strumentali hip hop durante l'inizio degli anni 1990 per artisti come Big Daddy Kane, Chubb Rock e R.A. the Rugged man (Crustified Dibbs). Il duo ha poi prodotto strumentali per singoli di successo di artisti hip hop ed R&amp;B inclusi Nas, Jay-Z, Will Smith, Jennifer Lopez, Mary J. Blige, Mariah Carey, The Notorious B.I.G., 50 Cent, Destiny's Child, Foxy Brown ed LL Cool J.\nDurante l'ultima parte degli anni '90 e l'inizio del decennio successivo, Poke and Tone hanno ottenuto un contratto di produzione con la Columbia Records, potendo quindi lavorare per artisti di grosso calibro quali il gruppo R&amp;B Blaque, segnato sotto la loro etichetta Trackmasters.\nPi\u00f9 recentemente, Samuel \"Tone\" Barnes (che usa farsi chiamare \"Tone the Referee\") \u00e8 stato produttore esecutivo dell'album di R. Kelly e Jay-Z \"Unfinished Business\", il secondo lavoro della serie \"The Best of Both Worlds\"."}
{"id": "620071", "revid": "83531", "url": "https://it.wikipedia.org/wiki?curid=620071", "title": "Giovanni Valetti", "text": "Professionista dal 1935 al 1948, vinse due volte il Giro d'Italia e fu il primo italiano a vincere un Tour de Suisse.\nBiografia.\nNasce a Vinovo da Margherita Pelassa e Giuseppe Valetti, guardia forestale dell'Ordine Equestre Sabaudo. \u00c8 il primogenito di cinque fratelli e due sorelle. A sedici anni entra come operaio nella fabbrica della Lancia di Torino e con i primi stipendi compra la sua prima bicicletta.\nLa seconda guerra mondiale fa da spartiacque alla sua carriera ciclistica. Infatti, dopo aver sposato Anna Paschiero nel 1943, apre una latteria a Cesana Torinese. Successivamente diviene operaio della fabbrica FIAT di Torino, attivit\u00e0 che svolger\u00e0 fino alla pensione.\nMuore il 28 maggio 1998. L'anno successivo gli viene conferito il titolo postumo di Grande Ufficiale della Repubblica.\nCarriera sportiva.\nEsordi.\nInizia a correre come dilettante nella sezione torinese \"GS Vigor\" nel 1931. Nei due anni successivi vince diverse coppe minori come il Campionato Piemontese Allievi, il Gran Premio Cerutti, il Campionato Piemontese Juniores e la Coppa S. Ambrogio. Queste belle prestazioni gli valgono la fiducia della GS Vigor che nel 1933 decide di inviarlo a Roma alla partenza del 1\u00ba Giro del Lazio, in sostituzione di un compagno di squadra ammalato. Giovanni Valetti vince una tappa e conquista la classifica finale.\nCarriera professionistica.\nAlla fine del 1935 ottiene il suo primo contratto da professionista con la squadra torinese Frejus dei fratelli Ghelfi. Esordisce al Giro di Lombardia dello stesso anno.\nNel 1936 Valetti partecipa al suo primo Giro d'Italia con la maglia della Frejus. Parte come gregario di Olimpio Bizzi, ma ben presto si impone come capitano della squadra terminando la corsa al quinto posto. Vince Gino Bartali, all'epoca ventiduenne.\nNel Giro d'Italia del 1937 dimostra grandi qualit\u00e0 di ciclista possente in pianura, resistente in salita, veloce in discesa. Arriva secondo dopo Bartali.\nValetti vince il Giro del 1938, conquistando fin da subito la maglia rosa e conservandola fino all'arrivo a Milano. Il secondo classificato si trover\u00e0 a 10 minuti di distacco in classifica generale. Bartali \u00e8 per\u00f2 assente, \"invitato\" (fu praticamente obbligato) dal regime a correre il Tour de France.\nNel 1938 Valetti vince anche il Tour de Suisse, confermandosi uno dei migliori ciclisti al mondo.\nIl Giro d'Italia 1939 \u00e8 caratterizzato dal duello fra Valetti e Bartali, che si alternano a vestire la maglia rosa nelle prime due settimane. Saranno le tappe dolomitiche a decretare il pi\u00f9 forte ciclista italiano. Valetti, con una fuga vittoriosa sotto la neve del Passo del Tonale, arriva a Sondrio con quasi dieci minuti su Bartali e vince il suo secondo Giro d'Italia consecutivo.\nNel 1940 passa alla Bianchi che vuole vincere a tutti i costi il Giro d'Italia. Ma a vincere sar\u00e0 la Legnano con la giovane rivelazione Fausto Coppi. \nConcluder\u00e0 la carriera partecipando alla Milano-Sanremo nel 1948.\nNel 1955 tenta l'avventura come direttore sportivo alla Carpano, esperienza che per\u00f2 terminer\u00e0 precocemente.\nCaratteristiche tecniche.\nCorridore dal fisico potente e slanciato, aveva un'altezza eccezionale per un ciclista di quel periodo. Avendo grandi capacit\u00e0 di recupero e di gestione dello sforzo era adatto alle corse a tappe, mentre l'assenza di abilit\u00e0 in volata non lo favoriva nelle corse in linea. \nOnorificenze.\nOdonomastica.\nA Giovanni Valetti nel 2011 il Comune di Vinovo ha intitolato una via, in una zona d'espansione edilizia civile.\nGiovanni Valetti nei media.\nValetti \u00e8 il protagonista del documentario \"Valetti il campione dimenticato\", scritto da Lucio Lionello, Gabriele Monaco e Simone Gigiaro per la regia di Damiano Monaco. Il documentario \u00e8 prodotto dalla casa di produzione H12 e distribuito dall'Istituto Luce."}
{"id": "620072", "revid": "2232444", "url": "https://it.wikipedia.org/wiki?curid=620072", "title": "Borsa di New York", "text": "La Borsa di New York (New York Stock Exchange, NYSE), soprannominata \"Big Board\", \u00e8 la pi\u00f9 grande borsa valori del mondo per volume di scambi e la seconda per numero di societ\u00e0 quotate. Il suo volume di azioni \u00e8 stato superato dal NASDAQ negli anni 1990, ma la capitalizzazione totale delle 2800 aziende del NYSE \u00e8 cinque volte quella del listino tecnologico concorrente. Il NYSE contratta 1,46 miliardi di azioni al giorno.\nLa capitalizzazione totale del New York Stock Exchange \u00e8 di 21\u00a0000 miliardi di dollari, di cui oltre 7\u00a0000 miliardi di aziende non americane. Nel 2005 era gestita da \"NYSE Group\", una fusione con Archipelago Exchange. Qualche anno pi\u00f9 tardi, nel 2007 \"NYSE Group\" complet\u00f2 la fusione con Euronext, formando NYSE Euronext, acquistato poi da IntercontinentalExchange nel 2012 che sono i proprietari di entrambe le borse valori tornate separate. Inoltre anche da citare l'inversamente proporzionalit\u00e0 del denaro e dei soldi quotati.\nLe contrattazioni del New York Stock Exchange si trovano al numero 11 di Wall Street, sebbene la sede si trovi al 18 di Broad Street, tra gli angoli di Wall Street ed Exchange Place a New York.\nStoria.\nL'istituzione dello \"Stock Exchange\" di New York risale al 1817, anche se gi\u00e0 da qualche anno i broker si riunivano nel vicino bar \"Tontine\" o all'ombra di un grande platano americano per svolgere i loro affari e commerci. Gi\u00e0 nel 1792 fu stilato il \"Buttonwood Agreement\" che formalizzava le attivit\u00e0 dei broker. Fu cos\u00ec che nacque ufficialmente il New York Stock Exchange.\nLa borsa visse un periodo di floridezza lungo tutto l'Ottocento ad eccezione della crisi del 1869 causata dall'affarista Jay Gould. Il periodo pi\u00f9 drammatico della borsa fu senza dubbio il crollo del 1929, seguito dal calo dei prezzi delle materie prime e dei titoli, che per qualche caratteristica si ripropose nel 1987, altro grande momento di panico e di cattiva gestione a causa di forti speculazioni.\nSimbolo.\nIl simbolo della borsa di Wall Street \u00e8 il toro, statua in bronzo posizionata davanti alla borsa valori. Questo animale simboleggia il rialzo del mercato e fu realizzato di propria iniziativa da Arturo Di Modica, scultore italiano, che durante una notte del dicembre del 1989, all'insaputa di tutti, posizion\u00f2 la scultura a ridosso di Wall Street. Nel 2005 la scultura \u00e8 stata messa in vendita per $5 milioni, con la clausola che la statua potr\u00e0 avere un proprietario ma non dovr\u00e0 essere rimossa dalla sua posizione originaria.\nOrganizzazione.\nPresiede la Borsa di NY un Comitato direttivo composto da 25 membri, guidato da un presidente. Complessivamente sono 1375 i membri della Borsa, costituiti da persone fisiche. Gli operatori sono raggruppati in tre categorie: i \"brokers\" (\"intermediari\"), i \"dealers\" (\"autonomi\"), gli \"specialist\" (\"specializzati\"). Dal 1985 \u00e8 stata aperta la filiale \"New York Futures Exchange\" (\"NYFE\")."}
{"id": "620078", "revid": "290948", "url": "https://it.wikipedia.org/wiki?curid=620078", "title": "Epitassia", "text": "L'epitassia (dal greco \u1f10\u03c0\u03af, \"ep\u00ec\", \"sopra\" e \u03c4\u03ac\u03be\u03b9\u03c2, \"t\u00e0xis\", \"ordinamento, disposizione\") \u00e8 la deposizione di sottili strati di materiale cristallino su un substrato massivo, anch'esso cristallino, che ne indirizza la crescita e ne determina le propriet\u00e0 strutturali. Lo spessore dello strato epitassiale pu\u00f2 variare dalla frazione di nanometro a centinaia di micron. L'epitassia pu\u00f2 definirsi omoepitassia quando il materiale epitassiale \u00e8 lo stesso del substrato massivo, oppure eteroepitassia, quando il materiale epitassiale \u00e8 chimicamente differente dal substrato.\nTecniche epitassiali.\nLe tecniche epitassiali sono molte. Tra le pi\u00f9 comuni, l'epitassia da fase liquida (LPE, dall'inglese \"Liquid Phase Epitaxy\") permette di crescere strati epitassiali molto spessi, mentre l'epitassia da fasci molecolari (MBE, dall'inglese \"Molecular Beam Epitaxy\") e la deposizione di vapori chimici con precursori metallorganici (MOCVD, dall'inglese \"Metal-Organic Chemical Vapour Deposition\") permettono un controllo dello spessore dei materiali dell'ordine del singolo strato atomico e sono adatte a crescere spessori estremamente sottili, che per il singolo strato atomico (ML, dall'inglese \"monolayer\") \u00e8 di qualche \u00c5ngstr\u00f6m."}
{"id": "620079", "revid": "110157", "url": "https://it.wikipedia.org/wiki?curid=620079", "title": "Jacopo da Forl\u00ec", "text": "Biografia.\nLa sua fama \u00e8 dovuta al commentario alla \"Ars parva\" di Galeno.\nJacopo \u00e8 noto, in particolare, per i suoi studi di embriologia. Infatti, dopo il recupero di Aristotele, nel XIII secolo, le cui opere avevano spinto verso un rinnovato interesse per l'osservazione diretta, si era avviato un dibattito tra i sostenitori dell'autorevolezza degli studi antichi e i fautori dell'empiria. Questo processo si \u00e8 concluso, nel XIV secolo, secondo la studiosa Romana Martorelli Vico, proprio con l'opera di Jacopo da Forl\u00ec, che cerca di conciliare l'embriologia aristotelica con la fisiologia galenica, per mostrare che le differenze esistenti sono di scarsa rilevanza nei confronti della medicina pratica.\nFu maestro, all'Universit\u00e0 di Padova, di Vittorino da Feltre.\nLa morte.\nMorto nel 1414 secondo quanto attesta un manoscritto conservato alla \"Biblioteca Malatestiana\" di Cesena:\n\"Explicit questio de intensione et remissione formarum secundum famosissimum artium et medicine doctorem magistrum Jacobum de Forlivio qui 1414 pridie ydus februarii ab hac vita ad superiora migravit. Scripta vero per me fratrem Bellinum de Padua 1468\".\nSi tratta della conclusione della celebre opera \"De intensione et remissione formarum\" di Jacopo da Forl\u00ec.\nSecondo altri, sarebbe morto, invece, nel 1413."}
{"id": "620080", "revid": "767487", "url": "https://it.wikipedia.org/wiki?curid=620080", "title": "Chubb Rock", "text": "Il suo album del 1991 intitolato \"The One,\" \u00e8 salito fino alla posizione n.13 \"Top Hip-Hop/R&amp;B\" chart dell'anno per Billboard. Tre singoli estratti dall'album, hanno raggiunto la prima posizione nella classifica dei singoli rap nel medesimo anno.\nL'anno successivo ha visto la pubblicazione dell'album \"I Gotta Get Mine Yo\", un disco che ha visto la partecipazione di artisti quali Grand Puba, Poke e Rob Swinga. L'album ha anche permesso ai produttori Trackmasters (di cui Poke fa parte) di salire alla ribalta della scena musicale hip hop, producendo successivamente per molti dei pi\u00f9 importanti artisti della scena statunitense.\nChubb Rock \u00e8 stato inoltre membro, nel 1995, del gruppo Crooklyn Dodgers '95, progetto rap composto anche da O.C e Jeru the Damaja."}
{"id": "620087", "revid": "224230", "url": "https://it.wikipedia.org/wiki?curid=620087", "title": "Battistello Caracciolo", "text": "Fu uno dei pi\u00f9 rilevanti pittori caravaggisti di ambito napoletano nonch\u00e9, assieme al Ribera, Massimo Stanzione, Mattia Preti e Luca Giordano, uno dei pi\u00f9 influenti esponenti della pittura napoletana del Seicento.\nBiografia.\nLa formazione.\nNato nel 1578 da Cesare Caracciolo, non si sa con assoluta certezza quale sia stata la formazione del pittore: lo storico e biografo De Dominici infatti, nella sezione relativa alla biografia del Caracciolo del suo \"Vite de' pittori, scultori ed architetti napoletani\", lo ha ritenuto allievo di Francesco Imparato, padre del pi\u00f9 famoso Girolamo. Ad ogni modo comunque, a prescindere da chi sia stato il suo effettivo maestro, il pittore napoletano, che pare avesse la gobba, descritto dal De Dominici come schivo e solitario che non si avvaleva di alcun collaboratore se non di pochissimi fidati, muover\u00e0 i primi passi in ambito artistico proprio nella cerchia di quei pittori tardo manieristi che operavano a Napoli alla fine del XVI secolo, quindi Silvestro Buono, Francesco Curia, Fabrizio Santafede, Girolamo Imparato, Marco Pino e Giovanni Bernardo Lama.\nLa prima notizia certa su un'opera del Battistello risale ai primi anni del Seicento, allorch\u00e9, facendo parte del gruppo di collaboratori di Belisario Corenzio, fu incaricato di eseguire ad affresco sei putti sull'arco d'ingresso della cappella del Monte di Piet\u00e0 a Napoli, dietro misero compenso di un ducato per ogni figura ritratta. Il cantiere vedeva al lavoro i pi\u00f9 importanti maestri tardomanieristi del panorama pittorico locale dell'epoca, come per l'appunto il Santafede, che esegu\u00ec sull'altare centrale la \"Deposizione di Cristo\", Ippolito Borghese, che esegu\u00ec su quello di destra, la scena dell\"Assunzione della Vergine\", mentre a sinistra \u00e8 un'altra tela del Santafede, la \"Resurrezione di Cristo\", che complet\u00f2 un lavoro commissionato in origine a Girolamo Imparato ma che non pot\u00e9 completare a causa della prematura scomparsa del pittore. Sulla volta della cappella invece sono gli affreschi del Corenzio, con le \"Storie di Cristo\", dove per l'appunto sono presenti interventi del Caracciolo.\nGli anni di Caravaggio.\nDi pochi anni pi\u00f9 giovane di Caravaggio e seguace della \"scuola\" caravaggesca appresa con sapienza quando il Merisi giunse a Napoli verso la fine del 1606, ma che probabilmente ebbe modo di conoscere gi\u00e0 qualche anno prima durante alcuni soggiorni romani, per sfuggire alla cattura che rischiava dopo l'omicidio compiuto a Roma, restando in citt\u00e0 per circa otto mesi. L'impatto del Caracciolo sulla vita artistica locale fu immediato e molto profondo, divenendo infatti uno dei primi pittori (assieme a Carlo Sellitto, Paolo Finoglio, Filippo Vitale, e successivamente anche Jusepe de Ribera) a testimoniare il nuovo stile e senz'altro uno dei pi\u00f9 talentuosi tra coloro che si cimentarono con le tecniche pittoriche introdotte dal grande maestro lombardo, improntate al drammatico naturalismo di una pittura piana e poco profonda con figure scultoree in cui la luce acquistava sempre maggior importanza rispetto alla prospettiva.\nDopo un primo tempo in cui il Caracciolo ha eseguito essenzialmente opere per committenza privata, come le tre versioni dell\"Ecce Homo\", la prima grande pala pubblica che gli fu commissionata fu quella dell'altare maggiore della chiesa di Santa Maria della Stella a Napoli, nel 1607, raffigurante l\"Immacolata Concezione con san Domenico e san Francesco di Paola\". L'opera dimostra la piena consapevolezza della maniera del Caravaggio, da cui il Caracciolo oltre ad assimilarne i modi divenendone un seguace, instaurer\u00e0 anche un rapporto lavorativo (dai documenti di archivio \u00e8 risultato infatti un passaggio di soldi, pari a 30 ducati, che Caravaggio ha erogato in favore del Caracciolo per un motivo ancora del tutto ignoto) e magari di amicizia. I richiami a precedenti opere del Merisi sono riscontrabili in pi\u00f9 punti della tela dell\"Immacolata\", come nella Vergine o nella figura dei santi sulla sinistra, che ricordano le composizioni della \"Madonna del Rosario\" di Vienna, o come nelle figure degli angeli in alto, che richiamano la tela della \"Madonna della Misericordia\" di Napoli. Tuttavia, la particolarit\u00e0 che pi\u00f9 rappresenta il livello di studio e di apprendimento della pittura di Caravaggio si riscontra nelle figure degli angeli sulla sinistra (uno con lo specchio e l'altro, un altro con un fiore ed un altro ancora che quasi fuoriesce dal campo visivo) e nella figura dell'Adamo posto in baso a destra, che per altro \u00e8 ritenuto essere un autoritratto del Battistello, in quanto, riprendendo spunti dalla tela del \"Martirio di san Matteo\" della cappella Contarelli in San Luigi dei Francesi a Roma, con l'Adamo che nello specifico riprende in maniera chiara la figura del santo nella tela del Caravaggio, consente di poter ritenere che il pittore napoletano fosse venuto a conoscenza non delle opere del Merisi entro i confini napoletani, visto che sia la \"Madonna del Rosario\" che quella della \"Misericordia\" furono eseguite probabilmente durante il soggiorno partenopeo del pittore lombardo, ma bens\u00ec anche quelle fuori dal contesto locale, magari grazie ad alcuni suoi viaggi fatti a Roma gi\u00e0 intorno ai primi anni del Seicento. La tela, firmata per esteso dal pittore in basso al centro della scena, indicata con l'indice dalla figura dell'Adamo, fu completata ed installata sopra l'altare maggiore della chiesa nel 1608, quando ricevette in due tranche il saldo per il lavoro svolto, dopo un primo acconto in fase di commissione pari a 50 ducati.\nGli anni \"post\"-Caravaggio.\nI primi anni del caravaggismo napoletano (1610-1615).\nA partire dal 1610 e fino al 1616, che coincidono rispettivamente con la scomparsa del Caravaggio e con l'arrivo del Ribera a Napoli, l'attivit\u00e0 della prima fase artistica del Caracciolo subisce un'importante impennata; nacquero in questa fase molte delle opere pi\u00f9 note del suo catalogo, intraprese seguendo le lezioni impartite dal maestro lombardo con il conseguente abbandono di tutti gli studi napoletani pregressi, ma anche con un accrescimento della sapienza dell'uso cromatico, appreso in occasione di un vaggio a Roma fatto nel 1612, dove entr\u00f2 in contatto con le opere di Orazio Gentileschi e degli artisti del Rinascimento operanti a Roma.\nBernardo De Dominici descrisse questa fase iniziatica del Caracciolo nel seguente modo: \u00ab\" [...] lasciate in abbandono tutte quelle da lui per l'innanzi seguitate maniere, a questa tutto si volse, ed assolutamente si propose seguitarla: anzi si dice, che copi\u00f2 molte opere del Caravaggio [...]\"\u00bb e ancora, \u00ab\" [...] Di Giovan Battista, che lo conobbe si dice ancora che volle essergli discepolo, cosa che giammai con altri discepoli fatto avea. In somma profond\u00f2 talmente nell'immaginativa la maniera del Caravaggio, che molte opere poi dipinse su quello stile, lasciando in abbandono tutti qu\u00e8 bei colori \u00e0 quali con tanto studio, e forse con miglior consiglio prima si era applicato [...]\"\u00bb.\nLe opere che il Caracciolo esegu\u00ec in questo tempo, seppur prive di una successione cronologica certa, in quanto mancanti di riferimenti puntuali a tal riguardo, ad eccezione di due casi, furono l\"Ecce Homo\" e la \"Crocifissione di Cristo\" del Museo di Capodimonte a Napoli, quest'ultima che richiama il \"Sant'Andrea crocifisso\" del Caravaggio, la \"Madonna col Bambino\" del Museo di San Martino a Napoli, i due \"Due putti vendemmianti\" di una privata raccolta londinese, il \"Cristo portacroce\" della Quadreria dei Girolamini di Napoli, il \"David con la testa di Golia\" della Galleria Borghese di Roma, opera di cui \u00e8 certa la data del 1612 e che manifesta concrete similitudini con la versione di Guido Reni, il \"Battesimo di Cristo\", che nella sua \"impaginazione\" caratterizzata da \"abbreviazioni formali\" richiama le opere del Merisi compiute nell'ultima fase del secondo soggiorno napoletano, ossia nella \"Negazione di san Pietro\" di New York e nel \"Martirio di sant'Orsola\" delle Gallerie di Palazzo Zevallos a Napoli, il \"Qui vult venire post me\", seconda e ultima tela di questi anni di cui \u00e8 certa la data (1614), gi\u00e0 in collezione Marcantonio Doria di Palazzo Bianco a Genova, poi confluito nel museo di Palazzo dell'Universit\u00e0 di Torino, il \"San Sebastiano trafitto dalle frecce\" del Fogg Art Museum di Cambridge, la \"Madonna col Bambino e angeli\" del Museo delle Arti di Catanzaro, che richiama il particolare della Madonna della Misericordia della pala del Merisi al Pio Monte, una cospicua serie di \"Salom\u00e9 con la testa del Battista\" (soggetto molto in voga in quegli anni, eseguito pi\u00f9 volte anche dal Caravaggio durante la sua carriera e in particolare nell'ultima fase della sua vita a Napoli) alcune in collezioni private una agli Uffizi di Firenze ed un'altra al museo di Belle Arti di Siviglia, ed infine l\"'Amore dormiente\" (1615) di Palazzo Abatellis a Palermo, eseguito anche questo su modello della versione del maestro lombardo.\nFanno inoltre riferimento a questa fase anche i lavori ad affresco del Palazzo Reale di Napoli, riprendenti scene celebrative della casa di Spagna, che costituiscono una delle poche decorazioni seicentesche rimaste superstiti all'interno degli appartamenti storici. Al Caracciolo, che faceva parte della bottega del Corenzio, a cui vennero commissionati i lavori, ricevette in subappalto l'esecuzione delle \"Storie del Gran Capitano Consalvo di Cordoba\" (databili al 1611 circa, anche se parte della critica sposta l'esecuzione degli stessi almeno di un decennio avanti), che entra nella citt\u00e0 di Napoli vittorioso dopo aver sconfitto le truppe francesi nel 1502 e dove, in una delle scene raffigurate, il Battistello dipinse in mezzo alla folla il ritratto del Caravaggio.\nLa tela per il Pio Monte della Misericordia (1615).\nLa pittura del Caracciolo si evolse verso una maggiore raffinatezza subito dopo un suo ulteriore soggiorno romano, avvenuto nel 1614, allorch\u00e9 divenne il maestro della scuola napoletana; i suoi soggetti preferiti furono quelli religiosi con pale d'altare e, in modo inusuale per la pittura caravaggesca, affreschi, peculiarit\u00e0 che contraddistingueva il Battistello rispetto agli altri pittori coevi dell'ambiente caravaggista napoletano grazie anche alla formazione che ebbe dai maestri tardomanieristi. A Roma il pittore ebbe modo di avvicinarsi a varie correnti e quindi pot\u00e9 espandere il suo orizzonte figurativo, non tanto allineandosi con il barocco puro, quanto distaccandosi progressivamente dal naturalismo del Caravaggio per accostarsi al classicismo cinquecentesco dei pittori emiliani operanti a Roma in quel periodo, come i Carracci, Guido Reni, Giovanni Lanfranco e il Domenichino, lavorando in questo modo per sintetizzare il suo personale caravaggismo con queste altre tendenze.\nChiude questa intensa fase di attivit\u00e0, ma anche di ricerca, del Caracciolo la celebre pala della \"Liberazione di san Pietro\", eseguita entro il 1615 subentrando a Carlo Sellitto, originario destinatario della commessa che mor\u00ec l'anno prima. L'opera era da destinare ad uno degli altari laterali della chiesa del Pio Monte della Misericordia di Napoli, per la quale nel 1607 circa il Caravaggio esegu\u00ec la sontuosa pala delle \"Sette opere di Misericordia\" per l'altare centrale, che divenne trampolino di lancio per tutta la pittura napoletana del Seicento nonch\u00e9 spunto per la tela del Caracciolo della medesima chiesa. Il dipinto \u00e8 un vero e proprio elogio ai grandi maestri della pittura italiana, da Raffaello, da cui trae ispirazione la scena con i soldati dormienti, che richiama quella affrescata da lui nelle stanze vaticane, ad Orazio Gentileschi, uno dei primi pittori a cui guard\u00f2 il Battistello durante un suo soggiorno romano, da cui riprese la figura dell'angelo ad ali spianate, fino al Caravaggio, da cui riprese la figura in primo piano dell'uomo sdraiato di spalle.\nL'influenza della pittura di Ribera (1616-1620).\nCon l'arrivo di Jusepe de Ribera a Napoli, avvenuto intorno al 1616, il caravaggismo napoletano fin l\u00ec in linea con i modi diretti del maestro lombardo, riceve una ulteriore spinta verso un \"verismo\" pi\u00f9 acuto, secondo i modi proprio del pittore spagnolo, che dominer\u00e0 la scena pittorica locale (e non solo) da l\u00ec fino alla met\u00e0 del XVII secolo. Il Caracciolo non si mostra indifferente allo stile tenebrista del collega spagnolo, ed infatti le sue pitture di quegli anni risentono delle influenze di quelle del Ribera: il \"Cristo portacroce\" del 1615-1616 della Quadreria dei Girolamini di Napoli, sembra per dimensioni e struttura quasi un \"continuum\" con la serie degli apostoli eseguita dal Ribera negli stessi anni, in parte dispersa ed in parte sempre ai Girolamini, la grande tela della \"Trinit\u00e0 Terrestre\" del 1617 circa, eseguita per la chiesa della Piet\u00e0 dei Turchini di Napoli, \u00e8 uno dei capolavori di quell'anno del pittore, dove se la composizione d'insieme rimane comunque vicina alle pale dei soggiorni napoletani del Merisi, si riscontra comunque un avvicinamento alle figure riberesche, tant'\u00e8 che anche in questo caso, nel viso di san Giuseppe, si nota una certa somiglianza con il \"San Pietro\" del Ribera nel complesso dei Girolamini.\nSe gli effetti dell'attivit\u00e0 del Ribera sono riscontrabili nella produzione artistica su tela del Caracciolo, ci\u00f2 non \u00e8 altrettanto vero per quanto riguarda invece la produzione ad affresco del pittore napoletano, dove invece, nel caso della \"Madonna del Carmelo ed episodi della vita del beato Simone Stock\", per la chiesa di Santa Teresa degli Scalzi di Napoli, appaiono pi\u00f9 evidenti gli influssi della pittura romana e, in particolare, della produzione artistica dei pittori di scuola emiliana operanti nel palazzo del Quirinale. Le lezioni apprese dai maestri classici o \"classicisti\" operanti a Roma, il Caracciolo ebbe modo di apprenderli durante uno dei suoi soggiorni nella capitale pontificia. Seppur assiduo frequentatore degli ambienti artistici romani, il Battistello tuttavia non lasci\u00f2 mai alcuna sua opera pubblica in citt\u00e0, mentre lavor\u00f2 invece solo dietro committenza privata. Tra questi vi fu anche il Cardinal Del Monte, amico e grande committente del Caravaggio, a cui molto probabilmente si deve l'appoggio per l'accesso all'Accademia di San Luca, dove, dai documenti d'archivio del 1617, si fa menzione di un tal \"Battistello Caracciolo pittore napoletano\".\nTra il 1617 ed il 1618 il Caracciolo soggiorn\u00f2 saltuariamente a Firenze, alla seguito di Cosimo II de' Medici, dov'\u00e8 menzionato pi\u00f9 volte in uno scambio di lettere tra gli ambienti di corte fiorentini ed altre personalit\u00e0 a Napoli vicine al pittore napoletano. Si sa per certo che il Battistello da Firenze si sposter\u00e0 poi anche a Genova, alla corte di Marcantonio Doria, grande mecenate e collezionista d'arte, operativo anche a Napoli, dove aveva diverse residenze nella capitale viceregnale, nonch\u00e9 conoscitore degli ambienti artistici napoletani del Seicento, tant'\u00e8 che risultano tra i pittori destinatari di sue commesse personalit\u00e0 come Caravaggio, Giovanni Bernardo Azzolino e per l'appunto, Battistello Caracciolo. Per conto del Doria il Caracciolo, che gi\u00e0 nel 1614 esegu\u00ec il \"Qui vult venire post me\", poi confluito a Torino, si trov\u00f2 a lavorare su alcuni affreschi per la dimora di famiglia genovese nel quartiere a Sampierdarena; tuttavia di questi lavori non vi \u00e8 rimasta alcuna traccia. A Firenze l'attivit\u00e0 del Caracciolo \u00e8 invece documentata in maniera pi\u00f9 precisa: risulta infatti nel 1618 la tela della \"Fuga in Egitto\" della Galleria Palatina di palazzo Pitti, nonch\u00e9 una serie di ritratti, particolarit\u00e0 questa per il Caracciolo, in quanto non figurano nel suo catalogo pitture di questo tipo se non il \"Ritratto di gentiluomo in armatura\", forse Pietro Bernini, in collezione privata milanese, tra cui spicca quello dedicato a Maria Maddalena d'Austria, moglie di Cosimo II, per il quale ricevette un compenso di trecento scudi e di cui, per l'appunto, non si ha pi\u00f9 menzione.Tornato a Napoli, il Caracciolo esegu\u00ec in questi anni opere come le due versioni dei \"Santi Cosma e Damiano\", nonch\u00e9 le due versioni del \"San Giuseppe e la moglie di Putifarre\", il \"Tobiolo e l'angelo\", e la sontuosa tela della \"Madonna di Ognissanti\", databile tra il 1618-1619 e conservata presso il duomo di Stilo, vicino a Reggio Calabria, che costituisce uno dei suoi dipinti pi\u00f9 grandi per dimensione, eseguito per un amico medico calabrese del comune di Stilo. Il dipinto, nella raffigurazione dei santi, si avvicina molto per richiami stilistici al gruppo tele che Jusepe de Ribera aveva eseguito qualche anno prima per la Collegiata di Osuna, inoltre l'aspetto che si \u00e8 dato alla Madonna diverr\u00e0 modello per altre tele successive del Battistello.\nLa maturit\u00e0 artistica (1620-1630).\nA partire dai primi anni del 1620 il Caracciolo trov\u00f2 la piena maturit\u00e0 artistica, sapendo tradurre in una perfetta sintesi tutte le lezioni ed i gusti che pot\u00e9 ammirare durante le sue frequentazioni romane e non solo. Le sue pitture videro l'introduzione di elementi classicisti dei pittori emiliani attivi a Roma, come Guido Reni e Giovanni Lanfranco, senza per\u00f2 accantonare nel contempo le impronte naturaliste di Caravaggio e Jusepe de Ribera. Dal pittore lombardo, si prender\u00e0 in a modello, in particolar modo, le sue ultime opere siciliane e maltesi, fatte di affollamenti di personaggi sviluppati per lo pi\u00f9 su ampi spazi verticali caratterizzati da progettazioni architettoniche sullo sfondo, al punto che Roberto Longhi defin\u00ec le composizioni battistelliane in questo senso come \"\u00abnuovo rapporto diramante tra spazio e figure\u00bb e\" \"\u00abnuovo grande pensiero di diminuire nello spazio, rapidamente, la misura degli uomini sovrastati dalle mura gigantesche\u00bb;\" per quanto riguarda il Ribera, invece, il Caracciolo mostra di saper fare uso sapiente dei modi con cui il pittore spagnolo ritraeva gli anziani, caratterizzati da epidermidi crude e vere, fortemente rinsecchite e rugose. \nFanno riferimento a questi anni il \"Miracolo di sant'Antonio da Padova\", gi\u00e0 nella chiesa di San Giorgio dei Genovesi di Napoli e poi ricollocata al Museo di Capodimonte, le due versioni del \"Compianto sul corpo di Abele\", una in una privata raccolta parigina ed un'altra ancora a Capodimonte, il \"San Giovanni Battista con l'angelo\", il \"San Martino\", il \"San Martino e quattro angeli\", la grande tela della \"Lavanda dei piedi\" (1622) e l\"'Adorazione dei magi\", tutte per la chiesa della Certosa di San Martino, gli ultimi due che costituiscono due dei momenti pi\u00f9 alti della maturit\u00e0 del pittore napoletano, la \"Madonna delle Anime purganti\" e la \"Fuga in Egitto\", entrambe a Capodimonte ed entrambe che vedono la Vergine ripresa dalla pala della \"Madonna di Ognissanti\" di Stilo, il \"Sant'Onofrio\" (1623 circa) di Palazzo Barberini a Roma, da cui si evince la comprensione dei modi ribereschi nella rappresentazione di figure anziane, il \"Cristo alla colonna\", sempre di Capodimonte, che si caratterizza per la raffigurazione di un corpo del Cristo quasi scultoreo, reniano e michelangiolesco, inserito in una pi\u00f9 ampia composizione naturalista.\nSe da un lato le pitture del Caracciolo conservavano la matrice caravaggista, anche in fase di maturit\u00e0 pittorica, dall'altro il modo di lavorare ad affresco non mut\u00f2 considerevolmente, si perfezion\u00f2 e miglior\u00f2 sicuramente nello stile, ma sostanzialmente rimase sempre una pittura luminosa e ad ampio respiro, con trame chiare e composizioni pi\u00f9 mosse. Nel decennio che va dal '20 al '30 il Battistello fu incaricato di eseguire cicli di affresco sulle \"Storie di san Michele Arcangelo\" per la chiesa di Santa Maria la Nova, nella cappella Sanseverino, ma soprattutto, fu incaricato di compiere nel grande cantiere che era in quegli anni la certosa di San Martino, dove sar\u00e0 impegnato in altre opere successive fino alla fine della sua vita, gli \"Episodi della vita della Vergine\" nella cappella dell'Assunta, completati nel 1631 e che risultano un'anticipazione degli affreschi che il Domenichino eseguir\u00e0 di l\u00ec a poco nella Reale cappella di San Gennaro.\nGli ultimi anni (1630-1635).\nGli ultimi anni di vita il Caracciolo li trascorre compiendo per lo pi\u00f9 dipinti ad affresco, che di fatto costituisce l'elemento caratteristico che contraddistingue il pittore rispetto ai suoi contemporanei di ambito napoletano. Infatti se si esclude Belisario Corenzio, che era \"unicamente\" un frescante, il Battistello fu assieme a Massimo Stanzione l'unico pittore a Napoli che, alla prima met\u00e0 del XVII secolo, risultava operativo sia su tela/tavola che sui dipinti murali, mentre altri suoi illustri contemporanei, come ad esempio Fabrizio Santafede o Jusepe de Ribera, non si cimenteranno mai in quest'arte.\nA tal proposito il Caracciolo nell'ultima parte della sua vita fu incaricato di eseguire diversi cicli per le chiese napoletane. Ultimati nel 1631 gli affreschi della cappella dell'Assunta per la certosa di San Martino, di stampo purista, con possibili connessioni con il fare pittorico rischiarato, classico e monumentale di Guido Reni a Roma, il Battistello fu incaricato di eseguire da l\u00ec a breve anche gli \"Episodi della vita di san Gennaro\" nella cappella omonima del santo all'interno della stessa chiesa, a cui fece seguito anche una lite tra il pittore ed i padri certosini per alcuni compensi non erogati. Databili tra il 1632 al 1634 e molto vicini anche questi, come quelli dell'Assunta, a quelli del Domenichino pressoch\u00e9 coevi del duomo di Napoli, il ciclo occupa diversi scomparti della cappella (lunette, sottarco, volta e peducci) incorniciati da pregevoli stucchi dorati di Cosimo Fanzago che disegnano sulla volta un quadrifoglio entro cui sono raffigurate scene della vita del santo, dov'\u00e8 ritratto tra le figure anche Emanuele de Zuniga y Fonseca, conte di Monterrey e vicer\u00e9 di Napoli dal 1631. Al centro spicca per prospettiva e qualit\u00e0 tecnica l'ascensione del santo contornato da una finta balaustra marmorea, mentre sulle pareti laterali della stessa cappella sono disposte le due tele del 1634 circa del \"San Gennaro sottoposto alla tortura\" e della \"Decapitazione di san Gennaro e dei compagni\" dello stesso Caracciolo. Nel museo annesso alla chiesa si conservano invece i bozzetti preparatori per gli affreschi della cappella.\nOltre alle due tele per la cappella di San Gennaro della certosa di San Martino, tra gli ultimi dipinti del Battistello si segnalano anche quelli per altre cappelle dello stesso complesso religioso, come la \"Gloria di san Gennaro tra i Santi patroni di Napoli\", nella cappella del Rosario, e l\"Assunzione della Vergine\" nello stesso museo, nonch\u00e9 le due versioni della \"Sant'Anna con la Vergine e il Bambino\", una al Kunsthistorisches Museum di Vienna e una nella cattedrale di Siviglia, la \"Venere e Adone\" del Museo di Capodimonte, il \"Giudizio di Salomone\" di una collezione privata di Firenze, ed infine il grande ovale della \"Madonna dei Marinai\" per la chiesa di Santa Maria di Portosalvo a Napoli.\nRitornando agli affreschi, invece, le \"Storie di san Giacomo della Marca\", databili 1634 circa, furono eseguite per la parete frontale del cappellone di San Giacomo della Marca, nella chiesa di Santa Maria la Nova, mentre le \"Storie della Vergine\" e \"di Abramo\", \"Profeti\" e \"Storie dell'Antico Testamento\", databili ancora al 1634, furono compiute nella cappella dell'Immacolata Concezione della chiesa di San Diego all'Ospedaletto ed appaiono essere un'anticipazione della pittura paesaggista che Micco Spadaro di l\u00ec a poco avrebbe eseguito nella fascia superiore del coro dei Conversi della certosa di San Martino. L'affresco della \"Nativit\u00e0 della Vergine con l'Eterno Padre e angeli\" dell'Oratorio della Congregazione dei Nobili di Napoli, datato al 1635 circa, costituisce infine l'ultima opera certa del pittore.\nLa morte.\nGiovan Battista Caracciolo sembra fosse stato anche assiduo lettore di libri e poeta tant'\u00e8 che il De Dominici lo defin\u00ec \u00ab\" [...] con buonissimo stile, di ottime idee e gravit\u00e0 di sentenze.\"\u00bb, nonch\u00e9 frequentatore dell'Accademia del Manso e di Giovan Battista Basile; tuttavia non \u00e8 pervenuto ai giorni nostri alcuno suo componimento letterato. Tra i suoi pochi e fidati collaboratori figuravano solo Giacomo Di Castro, pittore locale, restauratore e antiquario sorrentino che diverr\u00e0 noto nel 1653 per la aver ceduto il \"Sileno ebbro\" del Ribera a Gaspare Roomer, e Mercurio d'Aversa, pittore di Maddaloni che lavorer\u00e0 anche per alcune chiese napoletane.\nIl Caracciolo mor\u00ec a Napoli tra il 19 e il 24 dicembre 1635 (date, rispettivamente, di stesura e lettura del testamento), all'et\u00e0 di 58 anni, senza quindi poter vivere il rinnovamento pittorico classicista che si andava instaurando in citt\u00e0 in quello stesso anno; lasci\u00f2 due figli, Carlo e Pompeo, quest'ultimo secondogenito che divenne un modesto pittore."}
{"id": "620095", "revid": "371529", "url": "https://it.wikipedia.org/wiki?curid=620095", "title": "Tonight's the Night (Neil Young)", "text": "Tonight's the Night \u00e8 un album discografico del musicista canadese Neil Young pubblicato nel 1975 dalla Reprise Records, anche se registrato nell'estate 1973. \u00c8 considerato il cuore della cosiddetta \"Trilogia del dolore\", iniziata con \"Time Fades Away\" e che proseguir\u00e0 con \"On the Beach\" (uscito l'anno prima). A causa della tetraggine degli argomenti trattati nell'album, la casa discografica e lo stesso Young ne ritardarono l'uscita dopo il basso riscontro commerciale di \"Time Fades Away\". Dall'album non venne estratto nessun singolo.\nNel 2003 la rivista \"Rolling Stone\" l'ha inserito al 331\u00ba posto della sua lista dei 500 migliori album di sempre.\nDescrizione.\n\u00c8 un disco scurissimo sin dalla scarna copertina in bianco e nero (opera del fotografo Gijsbert Hanekroot), pieno di canto straziato e dolore, ai limiti del pianto, segnato da ossessione e soprattutto dalla stanchezza. \u00c8 dedicato a due persone scomparse, cari amici di Neil, entrambi morti per droga. Il primo \u00e8 il roadie Bruce Berry, protagonista delle due title track (la parte seconda \u00e8 quasi uguale alla prima, come se la stanchezza avesse preso il sopravvento). Il secondo \u00e8 Danny Whitten, membro dei Crazy Horse, ricordato con il blues vivace di \"Come on Baby Let's Go Downtown\", in cui Whitten canta (live al Fillmore East di New York City il 7 marzo 1970), e che qui acquista un tragico significato commemorativo. Nella copertina posteriore dell'album, compare una foto della sala prove con i membri del gruppo, ognuno con il proprio nome scritto sotto. Neil Young arriva al punto di mettere il nome di Danny Whitten, in un angolo della sala dove non c'\u00e8 nessuno.\nPi\u00f9 che \"dedicato\", il disco \u00e8 letteralmente \"dominato\" dalle figure dei due amici scomparsi, e ancor pi\u00f9 dal rimpianto personale di Neil, che si autoattribuiva responsabilit\u00e0 personali per non aver fatto nulla per i due. Entrambi infatti erano stati cacciati a causa della loro dipendenza dall'eroina.\nLa prima stampa del vinile aveva in allegato un volantino con foto assortite opera di Joel Bernstein, tra cui anche un'immagine di Roy Orbison, e la riproduzione di un articolo in lingua olandese preso da una rivista che recensiva un concerto di Young e compagni al Rainbow Theatre di Londra. Nelle lunghe note interne dell'album, redatte da Young nelle vesti del personaggio fittizio \"Waterface\", egli sembra volersi scusare della morbosit\u00e0 e dell'atmosfera deprimente dell'opera scrivendo: \"\u00abI'm sorry. You don't know these people. This means nothing to you\u00bb\" (\"Mi dispiace. Voi non conoscete queste persone. Questo per voi non significa nulla\").\nOrigine e storia.\nReduce dal disastroso tour di \"Time Fades Away\", nell'estate del 1973 Young si reca alle Hawaii per una vacanza insieme a David Crosby, Stephen Stills e Graham Nash. Proprio l\u00ec giunge come un fulmine a ciel sereno la ferale notizia della morte di Bruce Berry a causa di un'overdose di eroina. Unita al dolore provato per la recente scomparsa di Danny Whitten (sempre per droga), la notizia sconvolge emotivamente Young che, con l'aiuto del produttore David Briggs, riunisce i restanti membri dei Crazy Horse (Billy Talbot e Ralph Molina) con l'aggiunta di Ben Keith e Nils Lofgren per chiudersi in studio di registrazione. Briggs sceglie una sala prove ricavata dal retro di un garage, lo Studio Instrument Rentals a Hollywood, California.\nRegistrazione.\nPer la registrazione dell'album, a fine agosto primi di settembre '73, Neil Young convocava il gruppo nel tardo pomeriggio, poi tutti giocavano a biliardo bevendo grandi quantit\u00e0 di tequila, ed infine iniziavano le prove che andavano avanti per ore ed ore, finch\u00e9 andava a finire che le registrazioni vere e proprie iniziavano a notte fonda, quasi all'alba. Il risultato di tutto ci\u00f2 \u00e8 una vera e propria \"cappa\" che avvolge il disco intero, creando un'atmosfera cupa, dalla quale non traspare la minima speranza, avvolgendo la voce incerta di Young che in alcuni punti suona decisamente stonata ed ubriaca. Tutto \u00e8 morte, dolore, inutilit\u00e0 delle cose e dell'umano agire (questo forse \u00e8 un altro motivo per cui la Reprise non era troppo convinta di \"Tonight's the Night\" e ne ritard\u00f2 l'uscita). Il 26 agosto vengono incise ben cinque canzoni ispirate a Bruce Berry: \"Tonight's the Night\", \"Tired Eyes\", \"Speakin' Out\", \"Mellow My Mind\", e \"World on a String\".\nAppaiono melodie malinconiche e stranianti, con l'armonica che pare fiaccarsi, ma ogni tanto spuntano chitarre taglienti. La ricerca della solitudine, in contrapposizione ai colleghi che si crogiolano nel successo, emerge in \"Roll Another Number (For the Road)\" e \"World on a String\", dove l'artista dice che \"sono lontani i tempi del festival di Woodstock\" prendendo definitivamente le distanze dal movimento hippie. \"Borrowed Tune\", registrata in completa solitudine da Young il giorno prima dell'inizio delle sedute, ruba la melodia a \"Lady Jane\" dei Rolling Stones, come si evince dal titolo e da una strofa: \"\u00abI'm singin' this borrowed tune/ I took from the Rolling Stones/ alone in this empty room/ too wasted to write my own\u00bb\" (\"Sto cantando questo pezzo preso in prestito/ l'ho preso dai Rolling Stones/ da solo in questa stanza vuota/ troppo devastato per scriverne uno mio\"). Incisi nove brani, Young mette da parte il tutto in vista di una pubblicazione futura.\n\u00c8 Briggs ad occuparsi del missaggio delle varie tracce, aggiungendo ai nove brani finora ultimati anche \"Bad Fog of Loneliness\", \"Walk On\", e \"Winterlong\" incise il 5 febbraio 1974. Per\u00f2 Neil Young non \u00e8 convinto della versione approntata da Briggs e accantona il progetto per dedicarsi alla registrazione di un album doppio intitolato \"Homegrown\" (che verr\u00e0 pubblicato solo nel 2020).\nElliot Roberts, il manager di Young, ripesca i nastri di \"Tonight's the Night\" dall'oblio, trova tre canzoni pi\u00f9 adatte da inserirvi eliminando le tracce aggiunte da Briggs. I nuovi brani selezionati sono \"Lookout Joe\" (uno scarto dalle sessioni per \"Harvest\" del 1971), la gi\u00e0 citata \"Borrowed Tune\", e \"Come on Baby Let's Go Downtown\" con il defunto Whitten alla voce, il brano pi\u00f9 vecchio risalente ad un concerto del 1970. \u00c8 questa la versione che viene infine pubblicata con l'approvazione finale di Young (e con grande disappunto di Briggs). Cos\u00ec il musicista rievoc\u00f2 la gestazione della pubblicazione dell'album in una intervista rilasciata a Cameron Crowe di \"Rolling Stone\": \nPubblicazione ed accoglienza.\nL'album, che all'epoca della sua pubblicazione (25\u00ba posto nella classifica \"Billboard 200\") rappresent\u00f2 il nadir commerciale di Neil Young, \u00e8 probabilmente uno dei dischi che nella storia della musica moderna \u00e8 stato pi\u00f9 rivalutato anni dopo la sua uscita. \u00c8 considerato seminale per molti generi a venire come il lo-fi rock, il punk, e il grunge, e ritenuto fonte di ispirazione per numerosi gruppi (Built to Spill, Dinosaur Jr., ecc...). \"Albuquerque\" \u00e8 ritenuta la canzone capostipite dello slowcore rock. Nonostante la produzione volutamente scadente, molti lo considerano fra i capolavori di Neil Young, perfetto affresco di un artista solitario e triste. Da alcuni \u00e8 ritenuto il primo concept album sul dolore della storia del rock.\nFormazione.\nNeil Young &amp; The Santa Monica Flyers\n\"Come on Baby Let's Go Downtown\":\nNeil Young &amp; Crazy Horse\n\"Lookout Joe\":\nNeil Young &amp; The Stray Gators"}
{"id": "620098", "revid": "742538", "url": "https://it.wikipedia.org/wiki?curid=620098", "title": "Superficie cartesiana implicita", "text": "Una superficie rappresentata implicitamente ha la forma:\nPerch\u00e9 la superficie sia regolare almeno una delle sue derivate parziali deve essere non nulla, cio\u00e8 si deve verificare la condizione:\nStudio locale.\nUna volta appurato che il luogo di zeri della funzione F \u00e8 non vuoto e che una delle derivate parziali di F \u00e8 non nulla in un punto, per il teorema delle funzioni implicite \u00e8 possibile in un intorno di questo punto esprimere la superficie come grafico di una funzione di due variabili, pertanto \u00e8 garantita la regolarit\u00e0 locale.\nPiano tangente.\nSupponiamo che formula_4, allora l'equazione del piano tangente al punto formula_5 della superficie \u00e8 data:\nQuesto piano formula_7 si pu\u00f2 descrivere come l'ortogonale della retta generata dal gradiente di F. In simboli formula_8. Per questa ragione il gradiente deve essere non nullo.\nCoseni direttori.\nI coseni direttori della normale della superficie sono:"}
{"id": "620103", "revid": "767487", "url": "https://it.wikipedia.org/wiki?curid=620103", "title": "La stirpe dei dannati", "text": "La stirpe dei dannati (\"Children of the Damned\") \u00e8 un film del 1963 diretto da Anton Leader.\nFilm horror fantascientifico, \"ideale\" sequel de \"Il villaggio dei dannati\" (1960), tratto dal romanzo \"I figli dell'invasione\" (\"The Midwich Cuckoos\") dello scrittore britannico John Wyndham.\nTrama.\nIn Inghilterra viene scoperto un bambino, Paul, dotato di capacit\u00e0 intellettive di molto superiori alla norma. Contemporaneamente vengono trovati altri cinque bambini nel mondo con le stesse capacit\u00e0 e, per metterli al confronto, vengono tutti inviati a Londra nelle rispettive ambasciate.\nBen presto si viene a scoprire che i sei bambini sono anche dotati di capacit\u00e0 psichiche eccezionali e su di loro comincia a concentrarsi l'attenzione non solo della scienza, ma anche dell'esercito e dei servizi segreti.\nSpaventati, i bambini si rifugiano in una chiesa abbandonata, usando i loro poteri per difendersi da chi li attacca. Scoperto trattarsi di bambini terrestri che rappresentano un salto evolutivo di milioni di anni, la paura degli uomini e un fatale incidente finiranno per distruggerli."}
{"id": "620108", "revid": "1089707", "url": "https://it.wikipedia.org/wiki?curid=620108", "title": "Ferrari 195 Inter", "text": "La Ferrari 195 Inter \u00e8 un'automobile prodotta dalla casa automobilistica Ferrari nel 1950 e nel 1951.\nStoria.\nLa 195 Inter sostitu\u00ec il precedente modello 166 Inter nel 1950 quando questo modello raggiunse quasi 40 unit\u00e0 costruite. La differenza sostanziale tra i due modelli risiede nella motorizzazione, che passa da 1.955 cm\u00b3 a 2.341,02 cm\u00b3. La cilindrata unitaria, passata a dai 166 ai 195 cm\u00b3 fu appunto la motivazione del cambio del nome al modello.\nInoltre, il passo della vettura viene allungato e passa da 2420 a 2500 mm. L'aumento di cilindrata \u00e8 dovuto alla modifica effettuata al precedente motore progettato da Gioachino Colombo, aumentando l'alesaggio da 60 a 65 mm. Questo veicolo fu sostituito l'anno successivo dal modello 212 Inter dopo aver raggiunto le 25 unit\u00e0.\nCome d'abitudine in quel periodo, la vettura veniva messa a disposizione dei vari carrozzieri per l'allestimento: gran parte degli esemplari fu carrozzata da Vignale, Carrozzeria Touring e Ghia ma due esemplari unici vennero preparati anche da carrozzieri svizzeri."}
{"id": "620109", "revid": "228587", "url": "https://it.wikipedia.org/wiki?curid=620109", "title": "Lingotto (disambigua)", "text": ""}
{"id": "620110", "revid": "1728", "url": "https://it.wikipedia.org/wiki?curid=620110", "title": "Articolatore", "text": ""}
{"id": "620111", "revid": "1124164", "url": "https://it.wikipedia.org/wiki?curid=620111", "title": "Bernardino Gatti", "text": "Allievo, anche se il fatto non \u00e8 documentato, del Correggio, fu attivo a Pavia, Parma e Cremona.\nBiografia.\nBernardino Gatti nacque da Rolando e Maddalena de' Grandi, il padre, di professione \"bottaio\", porter\u00e0 l'artista ad avere il soprannome derivante dalla forma dialettale dell'attivit\u00e0 paterna. Sulla sua nascita pavese non vi \u00e8 conferma ma la firma posta sugli affreschi della basilica di Santa Maria di Campagna a Piacenza \"papiensis\" ne darebbero conferma.\nOscuri sono gli anni della sua formazione; le prime opere, oltre ai citati influssi del Correggio, tradiscono anche la conoscenza delle opere cremonesi del Pordenone e delle pitture mantovane di Giulio Romano. Tutte queste componenti stilistiche appaiono evidenti gi\u00e0 nelle opere degli esordi, come nei dipinti della controfacciata del Duomo di Cremona (1529) e la pala del Duomo di Pavia. Di seguito l'artista fu a Vigevano, come pittore di corte di Francesco II Sforza, poi nuovamente a Piacenza, dove firm\u00f2 la tela con \"San Giorgio e il drago\", gli episodi della \"Vita della Vergine\" e i quattro monumentali \"Evangelisti\" della Basilica di Santa Maria di Campagna (1543; l\u00ec e a Cremona il Sojaro aveva significativamente affiancato il Pordenone) e di seguito, tra il 1548 e il 1561, ancora a Cremona (\"Ascensione\" e \"Annunciazione\" per la chiesa di San Sigismondo e \"Adorazione dei pastori\" per la chiesa di san Pietro al Po), dove divenne il secondo maestro di Sofonisba Anguissola e delle sue sorelle (dopo Bernardino Campi).\nDi seguito il Sojaro ebbe modo di confrontarsi con l'opera di Correggio quando fu chiamato a Parma (dove soggiorn\u00f2 tra il 1561 e il 1572) per dipingere nel Duomo e per affrescare la cupola di Santa Maria della Steccata. La sua ultima opera fu la monumentale \"Assunzione\" del 1572 per il Duomo di Cremona.\nIl 22 febbraio 1576 a Cremona, dopo aver dettato il suo testamento mori. La salma fu inumata nella chiesa di San Domenico. Il figlio Aurelio Gatti, dopo aver collaborato con il padre ne prosegu\u00ec la carriera. A lui \u00e8 assegnato il dipinto pala del Crocifisso per la chiesa di San Defendente, che ha molte assonanze con il dipinto del padre \"Crocifissione e Santi \" del duomo di Parma."}
{"id": "620120", "revid": "1020549", "url": "https://it.wikipedia.org/wiki?curid=620120", "title": "Planet", "text": "Planet \u00e8 stata una rete televisiva satellitare italiana realizzata dall'editore Digicast.\nStoria.\nPlanet venne lanciata il 12 ottobre 1997 sulla televisione satellitare a pagamento. Era un'emittente di documentari, diretta da Giusto Toni, con una programmazione incentrata sulla cultura, i reportage, i viaggi e le inchieste sui fatti della storia contemporanea.\nTrasmetteva le migliori produzioni internazionali in ambito documentaristico, insieme a reportage e documentari italiani. Planet vinse nel 2005 per il secondo anno consecutivo l'Hot Bird TV Awards, il pi\u00f9 importante riconoscimento internazionale che ogni anno premia le migliori emittenti tematiche via satellite.\nDal 31 luglio 2003, data di lancio della piattaforma Sky Italia, Planet fece parte del pacchetto \"Mondo SKY\", e gli venne assegnata la numerazione automatica 430. Dal 1\u00ba gennaio 2006, Planet non fu pi\u00f9 un canale visibile in esclusiva con Sky, divent\u00f2 gratuito e trasloc\u00f2 nella fascia 800-900, dedicata agli altri canali \"free to air\", dove gli venne assegnata la numerazione 828, fino al 30 giugno 2007, quando cess\u00f2 le trasmissioni e fu chiuso definitivamente."}
{"id": "620126", "revid": "19580", "url": "https://it.wikipedia.org/wiki?curid=620126", "title": "Asturiano", "text": ""}
{"id": "620127", "revid": "31886", "url": "https://it.wikipedia.org/wiki?curid=620127", "title": "Eldorado (Neil Young)", "text": "Eldorado, uscito nel 1989, \u00e8 l'unico EP presente nella discografia di Neil Young.\n\u00c8 un documento assai interessante della resurrezione dopo anni (volutamente) fuori fuoco. Tutto nasce dall'ennesima riunione con i Crosby, Stills, Nash &amp; Young, stavolta incredibilmente patronicinata dallo stesso Neil, che per anni l'aveva osteggiata. L'album galeotto fu \"American Dream\", uscito l'anno prima di questo, nel 1988. In quell'occasione gli venne in mente di ricreare le vecchie atmosfere degli anni d'oro con qualcosa che facesse a pugni con lo stile solare del folk rock dei CSN&amp;Y. Nasce cos\u00ec Eldorado, che \u00e8 quasi una rarit\u00e0 siccome fu pubblicato solo in Giappone ed Australia, perch\u00e9, a quanto disse il beffardo Neil: \"Sono tornato, ma dovrete trovarmi\".\nIl disco (suonato con Chad Cromwell e Rick Rosas, accreditati come i Restless, che collaboreranno ancora pi\u00f9 avanti per \"Prairie Wind\" e \"Living with War\") ha solo cinque canzoni, di cui tre compariranno pochi mesi dopo (in versione lievemente modificata su insistenza dei produttori Niko Bolas e Poncho Sampedro) su \"Freedom\", album ufficiale della \"rinascita\". \"Don't Cry\" \u00e8 pi\u00f9 lunga di un minuto rispetto a \"Freedom\", rendendosi cos\u00ec ancora pi\u00f9 bruciante. La title track \u00e8 meno rilassata, vivacizzata dall'inserimento di una chitarra elettrica che poi sar\u00e0 assente nella nuova versione. Stesso discorso per \"On Broadway\" che presenta un volume alzato per le distorsioni. Insomma, nulla di troppo rilevante in queste differenze ma alcuni potrebbero trovarle pi\u00f9 accattivanti.\n\"Cocaine Eyes\" e \"Hard Love\", si possono trovare solo in questo EP. La prima \u00e8 una scarica diretta come una stilettata all'amico-rivale Stephen Stills per le sue \"condizioni\" durante la lavorazione ad \"American Dream\". Il brano inizia con un testing delle chitarre in cui si sentono lievemente delle voci. Il tecnico di registrazione non \u00e8 soddisfatto dall'apertura col solito feedback ma Young gli dice: \"Yeah, but that sounds good, though\". Tra l'altro, il riff ricorda quello di \"Rockin In The Free World\". La seconda ha la batteria pesante, la chitarra tagliente e le esplosioni ma, come la precedente, con una melodia ben costruita, entrambe saranno il germe seminale alla base di Ragged Glory. Una giusta critica mossa da alcuni \u00e8 che non valeva la pena di spendere tanti soldi per solo due inediti.\nCertamente \"Eldorado\" \u00e8 uno dei lavori pi\u00f9 violenti della carriera del canadese.\nQuando Graham Nash ascolt\u00f2 un'anteprima suonata di Eldorado, il suo giudizio fu \"I absolutely hate this record!\". Si racconta che Young fu entusiasta di questa reazione.\nTracce.\nI brani sono di Neil Young, tranne dove indicato."}
{"id": "620134", "revid": "767487", "url": "https://it.wikipedia.org/wiki?curid=620134", "title": "Calorimetria", "text": "La calorimetria \u00e8 l'insieme delle tecniche di misurazione delle quantit\u00e0 di calore cedute o assorbite durante reazioni chimiche, passaggi di stato e altri processi chimici e fisici, ai fini di determinare i calori specifici, le capacit\u00e0 termiche, i calori latenti relativi alle sostanze, ai corpi e ai processi in esame.\nLa calorimetria pu\u00f2 essere considerata anche una branca dell'energetica oltre che della termologia; ha avuto inizio con l'esperienza di Joule per la determinazione dell'equivalente meccanico della caloria, esperienza basata sull'accettazione del principio di conservazione dell'energia e della completa equivalenza tra calore e lavoro meccanico.\nI dispositivi utilizzati dalla calorimetria per il raggiungimento dei suoi scopi vengono chiamati calorimetri.\nUtilizzo clinico.\nL'utilizzo si basa sul fatto che l'energia assunta dall'uomo \u00e8 sotto forma di energia chimica potenziale, che viene trasformata in energia termica, cinetica e in altra energia chimica potenziale.\nSe poniamo il soggetto in condizioni basali ovvero: a digiuno da circa 12 ore, a riposo termico, meccanico e psichico possiamo trascurare sia l'energia cinetica che quella chimica potenziale assunta dalla dieta. Pertanto:\nCalcolando l'energia termica rilasciata si ha un quadro preciso delle calorie utilizzate dal nostro organismo a riposo.\nCalorimetria diretta.\nLa calorimetria diretta si basa sul calcolo delle kcal rilasciate dall'organismo.\nSi distinguono una calorimetria adiabatica e per gradiente.\nCome si effettua.\nAdiabatica.\n1 mL \"H2O\"(g) sottrae ben 0.6 kcal al corpo.\nViene persa attraverso l'evaporazione del sudore dalla pelle, dalla \"perspiratio insensibilis\" ovvero la perdita di acqua per diffusione (e non secrezione ghiandolare come per il sudore) e attraverso l'espirazione, che libera aria umidificata.\nPer gradiente.\nViene calcolata la differenza di temperatura tra l'interno della stanza e l'esterno, a temperatura ambiente.\nInfatti le pareti del calorimetro sono isolate ma capaci di permetterne la misurazione.\nLa Calorimetria diretta ha solo termini storici, perch\u00e9, a causa della dispendiosit\u00e0 del mantenimento del calorimetro non viene pi\u00f9 utilizzata, preferendosi quella indiretta\nCalorimetria indiretta.\nLa calorimetria indiretta \u00e8 una metodica che misura i gas respiratori: l'ossigeno (O2) di un determinato volume di aria inspirata e l'anidride carbonica prodotta (CO2). La calorimetria indiretta si basa sul principio che, nell'organismo, l'ossidazione dei nutrienti porta ai prodotti finali CO2, acqua e urea.\nA circuito chiuso.\nNella calorimetria indiretta si misura, separando l'aria inspirata da quella espirata dal paziente il consumo di O2 e l'emissione di CO2. Le variazioni di concentrazione di ossigeno e anidride carbonica nei gas respiratori vengono misurate attraverso degli speciali sensori paramagnetici presenti all'interno del calorimetro.\nIn alternativa, il soggetto viene fatto respirare attraverso uno \"spirometro\", misurando \nA circuito aperto.\nIl paziente respira dentro un casco trasparente ventilato, campioni del gas espirato (O2 e CO2) vengono misurati in tempo reale attraverso speciali sensori paramagnetici.\nIn alternativa l'aria espirata dal soggetto viene raccolta in un sacchetto di gomma impermeabile (Sacca di Douglas) e ne viene raccolto un campione per misurarne successivamente il contenuto percentuale di CO2. La misurazione dell'O2 \u00e8 analoga a quella a circuito chiuso"}
{"id": "620135", "revid": "767487", "url": "https://it.wikipedia.org/wiki?curid=620135", "title": "Termometria", "text": "La termometria \u00e8 la branca della termologia che tratta della misurazione della temperatura, attraverso la determinazione del valore dell'emissivit\u00e0 di un corpo, e dei corrispondenti strumenti di misura, i termometri.\nPer la misurazione della temperatura sono usate diverse scale e diverse unit\u00e0 di misura che, per quanto comunemente accettate nell'ambito tecnico, devono essere progressivamente sostituite dalla \"scala termometrica assoluta\" e dal kelvin."}
{"id": "620136", "revid": "287204", "url": "https://it.wikipedia.org/wiki?curid=620136", "title": "Orange Pekoe", "text": "Orange Pekoe \u00e8 un termine utilizzato nella classificazione del t\u00e8 nero e in particolare del t\u00e8 in foglia. Per essere classificato Orange Pekoe, un t\u00e8 deve essere composto solo dalle ultime due foglie e dalla gemma apicale della pianta.\nContrariamente a quanto si potrebbe supporre, il termine Orange Pekoe non si riferisce quindi ad un t\u00e8 aromatizzato all'arancia.\nPer classificare il t\u00e8 Orange Pekoe, vengono utilizzate diverse sigle. In ordine crescente di valore si hanno:\nQuesta classificazione si riferisce al t\u00e8 in foglia; il t\u00e8 frantumato per bustine (broken, fanning e dust) ha infatti una diversa classificazione."}
{"id": "620137", "revid": "104265", "url": "https://it.wikipedia.org/wiki?curid=620137", "title": "Onda sferica", "text": "In fisica, un'onda sferica \u00e8 tale se il suo fronte d'onda \u00e8 una sfera. \nAspetti generali.\nUna sorgente puntiforme pu\u00f2 produrre un'onda sferica, cos\u00ec che la posizione del fronte d'onda dipenda solo dalla distanza \"r\" dalla sorgente stessa. Nella realt\u00e0 ogni sorgente, per quanto piccola, non \u00e8 mai puntiforme al finito quindi il modello di onda sferica costituisce sempre un'approssimazione fisica. In generale, un'onda sferica \u00e8 rappresentabile allo stesso modo di un'onda piana. La forma:\nsoddisfa la stessa equazione delle onde di un'onda piana monocromatica, infatti derivando due volte rispetto ad \"x\":\nPoich\u00e9 formula_5 allora le derivate parziali di sopra diventano:\nin definitiva si ottiene:\nAllo stesso modo nelle altre variabili:\nSommiamo membro a membro:\nriottenendo l'equazione di D'Alembert nella variabile formula_12\nla cui soluzione \u00e8 ancora della forma:\nEsattamente come l'equazione d'onda monodimensionale, il che ha senso, perch\u00e9 ovunque si guardi, il valore dell'onda, se i fronti d'onda sono sferici ed impostato un raggio, dev'essere uguale\nOnda sferica elettromagnetica.\nLe equazioni delle onde:"}
{"id": "620152", "revid": "767487", "url": "https://it.wikipedia.org/wiki?curid=620152", "title": "Monica Catalano", "text": "Carriera.\nSi \u00e8 affacciata al mondo del fumetto nel novembre del 1996 con \"Mick&amp;Eva\" per Alessandro Tesauro Editore.\nHa realizzato tavole autoconclusive per la rivista \"Selen\" (Trentini Editore) con lo pseudonimo di Monica Li\u00f2 e si \u00e8 cimentata con storie brevi indirizzate al pubblico \"pre-teen\" di Cio\u00e8 Edizioni, realizzando, nel 2002, i numeri 2 e 6 per il magazine \"Isa &amp; Bea Streghe tra noi\".\nDal 2003 al 2011 collabora con la Walt Disney Italia occupandosi in particolare della serie W.I.T.C.H., W.I.T.C.H. Styl per le pubblicazioni Disney in Polonia e per il mensile \"Tinkerbell\".\nLa sua produzione comprende tanto il genere umoristico pubblicato sulla rivista \"Orme\" (Free Books Edizioni, 2005) quanto il genere realistico realizzato per Noir (De Agostini periodici).\nA ottobre 2006 ha pubblicato le illustrazioni per la serie \"I Misteri del Faro\", destinati alla Collana \"Battello a Vapore\" (Ediz. Piemme).\nNel 2007 \u00e8 tra gli illustratori del numero 6 di \"Tea Stilton\" per la collana Piemme Junior.\nNel 2008 realizza, per la scrittrice Elisabetta Gnone, le stanze di \"Fairy Oak\" e inizia, con lo pseudonimo di Lisa Profumi, la collaborazione con la Mattel Italy per la quale realizza i disegni delle storie di \"Barbie Magazine\".\nNel 2011 \u00e8 in collaborazione con Il Giornalino (ed.San Paolo) disegnando storie brevi autoconclusive.\nDal 2014 si occupa, per The Walt Disney Company USA, di libri illustrati per le \"Disney Princesse\"s.\nNel 2015 realizza il volume \"Lighter than air\", in collaborazione per Double Take - Take 2 Interactive\nDello stesso anno \u00e8 la collaborazione con il settimanale \"Left\" ai disegni della rubrica artistica \"Un'Altra Storia\". \nNel 2017 \u00e8 ai disegni del primo volume di \"Bleu Outremer\" per Editions Clair de Lune, al quale far\u00e0 seguito il secondo volume l'anno seguente."}
{"id": "620155", "revid": "117259511", "url": "https://it.wikipedia.org/wiki?curid=620155", "title": "Scuola di teatro Alessandra Galante Garrone", "text": "La Scuola di teatro \"Alessandra Galante Garrone\" \u00e8 un'accademia d'arte drammatica italiana, con sede a Bologna, in via degli Ortolani, 12.\nStoria.\nFondata da Alessandra Galante Garrone nel 1976 come \"Scuola di teatro di Bologna\" \u00e8 stata riconosciuta nel 1984 dal Ministero del turismo e dello spettacolo ed \u00e8 accreditata per la formazione professionale dalla regione Emilia-Romagna e dal Fondo sociale europeo.\nNei primi anni la scuola era collocata nello storico palazzo del Teatro La Soffitta (La Ribalta) di propriet\u00e0 della Provincia di Bologna.\nCollaborazioni.\nRelazioni e scambi didattici con l'\"Ecole Jacques Lecoq\" di Parigi, l'\"Accademia di musica\" di Praga, l'Universit\u00e0 di Bologna, l\"'Eugene O'Neill Theater\" di New York, il \"Th\u00e9atre du Soleil\" di Parigi e il \"Cirque Baroque\" di Villemarechal."}
{"id": "620157", "revid": "767487", "url": "https://it.wikipedia.org/wiki?curid=620157", "title": "Hoagy Carmichael", "text": "Biografia.\nCarmichael nacque a Bloomington, nello Stato americano dell'Indiana. La madre, una pianista che suonava brani di \"ragtime\" come commento ai film muti, gli diede le prime lezioni di pianoforte, che il giovane Hoagy dovette tuttavia alternare col lavoro, prima in un cementificio e poi in una macelleria.\nPot\u00e9 avere pi\u00f9 tardi buoni maestri, tra i quali Reggie Duval, e studiare all'Indiana University, dove costitu\u00ec un complesso, \"The Collegians\", nel quale fu attivo come arrangiatore, pianista e perfino cornettista e batterista. Fu qui che incontr\u00f2 il cornettista Bix Beiderbecke, del quale divenne grande amico. Per lui scrisse la sua prima composizione, \"Riverboat Shuffle\", della quale Beiderbecke diede una famosa interpretazione, registrata su disco.\nCarmichael, che durante il periodo universitario fu membro della \"Kappa Sigma Fraternity\", si laure\u00f2 nel 1925 ed ottenne il dottorato in legge nel 1926. All'inizio, la musica fu solo un'occupazione parallela allo studio, ma poi decise di dedicarvi completamente le proprie energie, anche su sollecitazione dei musicisti che aveva conosciuto. Carmicheal mantenne per tutta la vita l'affiliazione all'Universit\u00e0; nel 1937 scrisse \"Chimes of Indiana\", che fu regalata alla scuola come dono da parte della classe del 1935. Nel 1978 il pezzo fu decretato inno ufficiale dell'Indiana University. Carmichael ebbe anche l'onore di essere premiato con la laurea honoris causa in musica, dalla stessa Universit\u00e0, nel 1972.\nCarmichael si associ\u00f2 alla \"American Society of Composers, Authors, and Publishers\" nel 1931.\n\"Stardust\".\nFu nel 1927 che Carmichael compose il suo capolavoro \"Stardust (Polvere di Stelle)\", che ancora oggi gran parte della critica considera la pi\u00f9 bella e famosa canzone mai scritta.\nIl pezzo, in principio solo per pianoforte, aveva un ritmo veloce e pass\u00f2 inosservato. Il paroliere Mitchell Parish racconta che la sent\u00ec nella esecuzione discografica di Ishim Jones, con ritmo pi\u00f9 lento, gli piacque moltissimo e si ripromise di scriverne i versi; ci\u00f2 avvenne nel 1929. Nel 1930 la versione di Artie Shaw ebbe un notevole successo.\nSi racconta che Carmichael scrisse la musica di \"Stardust\" a Bloomington, nell'Indiana, sua citt\u00e0 natale, dove era tornato a visitare il College in cui si era laureato in legge. Lo assal\u00ec la malinconia e, messosi davanti ad un pianoforte, proprio nel campus del College, accenn\u00f2 alcune note, costruendo un motivo pieno di nostalgia. Fu un vecchio amico, Stu Gorrel, a battezzarlo \"Stardust\". Il pezzo fu pi\u00f9 tardi rielaborato in ritmo veloce. Due anni dopo, fu elaborata la versione definitiva, con i versi di Parish. Si dice che il titolo \"Polvere di Stelle\" individuasse, nel linguaggio gergale, la cocaina, che prima della grande crisi economica circolava in abbondanza nell'ambiente musicale americano.\nOltre a \"Stardust\", Carmichael scrisse anche \"Hong Kong Blues\", \"Riverboat Shuffle\", \"Rockin' Chair\", \"Washboard Blues\", \"Heart &amp; Soul\", \"New Orleans\" e \"Georgia on My Mind\" che negli anni sessanta fu per Ray Charles un grande successo, \"Nearness of You, Small Fry, Little Old Lady, Butterfly Sky, April in My Heart, Two Sleepy People, Skylark\". Collabor\u00f2 anche con Sidney Arodin per il \"classico\" \"Lazy River\". La sua collaborazione con Johnny Mercer, \"In the Cool Cool Cool of the Evening\", vinse nel 1951 l'Oscar per la migliore canzone originale. Carmichael fu uno dei primi dieci autori di canzoni introdotti nella Songwriters Hall of Fame nel 1969.\nDurante la sua permanenza a Napoli nel 1945, al seguito delle truppe americane come organizzatore di spettacoli per i militari, compose una delle pi\u00f9 belle canzoni dell'anno: \"Somewhere on via Roma\" (\"Io t'ho incontrata a Napoli\" di Carmichael, Deani, Forte, Rivi, lanciata alla radio dal cantante Armando Broglia). L'anno successivo, prendendo spunto dal grande successo della canzone, venne realizzato l'omonimo film \"Io t'ho incontrata a Napoli\", diretto da Pietro Francisci.\nIl cinema.\nDopo la seconda guerra mondiale il compositore si stabil\u00ec a Hollywood e qui, senza mai abbandonare la musica, si dedic\u00f2 al cinema come attore, partecipando ad almeno 14 film in cui spesso appariva cantando una sua composizione, accompagnandosi con il pianoforte. Tra le pellicole da lui interpretate sono da ricordare \"Acque del sud\" (1944), il classico di Howard Hawks con la coppia Humphrey Bogart-Lauren Bacall, e \"Chimere\" (1950), ancora con la Bacall e Kirk Douglas, film in cui fu narrata, seppure con eccessiva libert\u00e0, la vita di Bix Beiderbecke, e ricordato dagli appassionati di jazz per la parte autobiografica sostenuta da Carmichael. La sua recitazione pacata e la sua maschera dal volto affilato, umano ed espressivo furono particolarmente apprezzate nel film \"I migliori anni della nostra vita\" (1946) con Myrna Loy e Fredric March.\nScrisse inoltre due autobiografie: \"The Stardust Road\" (1946) - nella quale raccont\u00f2 le sue vicende di compositore e di avvocato mancato, descrivendo con molta efficacia l'\"et\u00e0 del jazz\", cara a Francis Scott Fitzgerald - e \"Sometimes I Wonder\" (1965). Doppi\u00f2 anche una parodia di se stesso in un episodio degli \"Antenati\".\nCarmichael, sofferente da tempo di cuore, mor\u00ec a Rancho Mirage, in California per attacco cardiaco, mentre si trovava nella sala di rianimazione del locale centro medico.\n\u00c8 sepolto al Rose Hill Cemetery di Bloomington, Monroe County, Indiana, USA."}
{"id": "620164", "revid": "94322", "url": "https://it.wikipedia.org/wiki?curid=620164", "title": "Gran premio televisione", "text": ""}
{"id": "620165", "revid": "94322", "url": "https://it.wikipedia.org/wiki?curid=620165", "title": "Gran premio della televisione", "text": ""}
{"id": "620167", "revid": "63756", "url": "https://it.wikipedia.org/wiki?curid=620167", "title": "Pier Carlo Leoni", "text": "Biografia.\n\u00c8 ricordato soprattutto per le numerose iscrizioni murarie che fece distribuire in tutta Padova. Tali lapidi, ispirate al gusto romantico per il Medioevo, si caratterizzano pi\u00f9 per prosopopea e magniloquenza che per precisione storica."}
{"id": "620171", "revid": "1752782", "url": "https://it.wikipedia.org/wiki?curid=620171", "title": "Karl Julius Beloch", "text": "Biografia.\nNacque a Petschkendorf, villaggio della Slesia situato presso Lubin, da Alwine R\u00f6sler, figlia di un proprietario terriero, e da Karl Julius, un amministratore di beni fondiari. Rimasto presto orfano di padre, fu fatto istruire privatamente e dimostr\u00f2 un grande interesse per la storia e le lingue classiche, e un'eccezionale memoria.\nQuando un focolaio di tubercolosi minacci\u00f2 la sua salute, emigr\u00f2 in Italia verso il 1870, stabilendosi a Sorrento, dove conobbe lo storico e archeologo Bartolomeo Capasso, che lo incoraggi\u00f2 a studiare la storia antica e al quale dedic\u00f2 poi, nel 1879, \"Campanien\", uno studio sulla storia dell'antica Campania. Trasferitori a Palermo, vi prese la licenza liceale e nel 1872 si iscrisse nella facolt\u00e0 di lettere dell'Universit\u00e0, allievo in particolare di Antonino Salinas.\nDal 1873 continu\u00f2 gli studi all'Universit\u00e0 di Roma, seguendo i corsi di glottologia di Giacomo Lignana, di archeologia romana di Ettore De Ruggiero, e di storia antica di Ruggiero Bonghi, che divenne nel 1874 ministro della Pubblica Istruzione e al quale il Beloch dedic\u00f2 nel 1880 il suo \"Der italische Bund unter Roms Hegemonie\". A Roma il Beloch frequent\u00f2 anche l'Istituto di Corrispondenza Archeologica - poi rinominato Istituto Archeologico Germanico - vi conobbe Wilhelm Henzen e Wolfgang Helbig e pubblic\u00f2 i suoi primi articoli, apparsi in italiano nella \u00abRivista di filologia e di istruzione classica\u00bb: \"Bronzo e ferro nei carmi omerici\", \"Sulla popolazione della Sicilia antica\", \"All'Antologia Latina\", \"De Homeri carminum prima forma restituenda\", \"Sulla costituzione politica dell'Elide\", \"La battaglia di Tanagra\".\nNel 1875 si iscrisse nell'Universit\u00e0 di Heidelberg, seguendo le lezioni di Kuno Fischer, di Hermann K\u00f6chly, di Otto Ribbeck e di Rudolf Stark, addottorandosi il 9 agosto con la dissertazione \"De Graecorum in Campania colonis\". Tornato subito a Roma, si mise presto in urto con l'Istituto di Corrispondenza Archeologica, i cui responsabili facevano fatica ad accettare certe conclusioni dei suoi studi.\nNel marzo del 1877 consegu\u00ec la libera docenza e il 21 gennaio 1879 otteneva, come professore straordinario - la promozione a professore ordinario arriv\u00f2 nel 1891 - la cattedra di storia antica nell'Universit\u00e0 di Roma. Si spos\u00f2 con l'americana Bella Bailey (1850-1918), con la quale si stabil\u00ec a Frascati ed ebbero due figlie: Margherita (1879-1976), che diventer\u00e0 insegnante di geometria analitica nell'Universit\u00e0 di Ferrara, e Dorotea (m. 1952), che studier\u00e0 musica con Mascagni, divenendo compositrice. Beloch si avvicin\u00f2 alle fonti storiche in maniera molto scettica, caratterizzandosi per un approccio innovativo alla ricostruzione, spesso molto soggettivo. Nel mondo scientifico tedesco era considerato un \"outsider\", specie dopo il violento litigio con Theodor Mommsen, in seguito al quale la sua nomina a Greifswald sfum\u00f2 e il posto di professore fu occupato da Otto Seeck, allievo di Mommsen.\nBeloch non perse per\u00f2 fiducia in s\u00e9 stesso e nel 1880 pubblic\u00f2 l'articolo \"La federazione italiana sotto l'egemonia di Roma\", in cui, accanto ai tradizionali strumenti d'indagine storiografica, faceva uso anche di metodi statistici. Le fonti erano esaminate in maniera assai critica e una tale metodologia gli permise di giungere a conclusioni assai differenti da quelle di Mommsen, il quale rispose in maniera caustica e un po' malevola.\nBeloch non avrebbe mai dimenticato l'episodio, sul quale si sarebbe espresso in sua difesa anche Ulrich von Wilamowitz-Moellendorff. Pur essendo intelligentissimo (la sua bravura, per esempio come storico dell'economia, non fu mai messa in discussione, neppure da Mommsen), Beloch sarebbe comunque stato giudicato malevolmente da gran parte della cultura tedesca, specie con l'avvento in Germania del nazismo.\nA causa della controversia con Mommsen, Beloch non fu mai in grado di occupare una posizione di prestigio nel mondo accademico tedesco. Mommsen gli imped\u00ec nel 1889 di ottenere una cattedra a Breslavia, dove il posto lasciato vacante dal professor Eduard Meyer fu occupato da Ulrich Wilken, anch'egli facente parte della scuola di Mommsen, nonostante Meyer avesse espresso una chiara preferenza per Beloch.\nQuesti dunque continu\u00f2 ad insegnare a Roma in veste di professore ordinario ed esercit\u00f2 un'attivit\u00e0 di preparazione che avrebbe profondamente influenzato lo sviluppo dell'archeologia italiana. Nel 1890 pubblic\u00f2 la seconda edizione del \"Campanien\", una monografia sulla regione Campania che ha tuttora il suo pregio ed \u00e8 stata tradotta in italiano da Claudio Ferone solo nel 1989. Tuttavia nel 1912 riusc\u00ec ad ottenere una cattedra a Lipsia, ma vi rinunci\u00f2 l'anno successivo a causa delle condizioni di salute della moglie e fece ritorno a Roma.\nBeloch scrisse una \"Storia greca\" compatta (Strasburgo 1893; una revisione sarebbe apparsa qualche anno dopo), in cui ciascuno dei quattro volumi che la componevano era a sua volta suddiviso in altri due volumi: in uno venivano narrati gli eventi, in un altro spiegava come era giunto alle sue conclusioni.\nLa fondamentale nota di discontinuit\u00e0 con la vecchia scuola consisteva nell'ipotesi che tra l'epoca micenea e il periodo arcaico non fosse esistito nessun secolo buio.\nIl suo lavoro ebbe grande influenza ed \u00e8 valido ancora oggi, nonostante le pi\u00f9 recenti scoperte.\nBeloch estese le sue ricerche anche alla demografia, studiando in modo particolare l'andamento demografico del mondo antico (\"La popolazione del mondo greco-romano\", Lipsia 1886): arriv\u00f2 a stabilire che la popolazione dell'impero al tempo di Augusto era approssimativamente di 54 milioni di persone, con la zona costiera della Grecia orientale pi\u00f9 densamente popolata di quella occidentale.\nPubblic\u00f2 inoltre una \"Storia di Roma\". Tra i suoi pi\u00f9 celebri allievi vi \u00e8 Gaetano De Sanctis.\n\u00c8 sepolto nel cimitero acattolico di Roma.\nPensiero.\nLa novit\u00e0 nell'approccio di Beloch \u00e8 il suo ipercriticismo: la sua critica radicale andava al di l\u00e0 della distinzione, introdotta da Grote, tra un'et\u00e0 storica e un'et\u00e0 mitica, soprattutto per quanto riguarda la storia greca, in cui metteva in discussione tutti gli avvenimenti anteriori alle guerre persiane. Inoltre, escludeva da ogni suo approccio qualsiasi presenza orientale in Grecia, anche a causa del suo dichiarato antisemitismo, che emerge con notazioni spiacevoli soprattutto sul capitolo sugli inizi del popolo greco contenuto nell'opera \"Griechische Geschichte\"."}
{"id": "620174", "revid": "2103", "url": "https://it.wikipedia.org/wiki?curid=620174", "title": "Dirdir", "text": ""}
{"id": "620176", "revid": "599013", "url": "https://it.wikipedia.org/wiki?curid=620176", "title": "Zu", "text": ""}
{"id": "620178", "revid": "1504506", "url": "https://it.wikipedia.org/wiki?curid=620178", "title": "Spazio delle configurazioni", "text": ""}
{"id": "620180", "revid": "200568", "url": "https://it.wikipedia.org/wiki?curid=620180", "title": "Merthyr Tydfil", "text": "Merthyr Tydfil (in gallese: \"Merthyr Tudful\") \u00e8 una comunit\u00e0 del Galles meridionale, capoluogo dell'omonimo distretto di contea."}
{"id": "620181", "revid": "4711", "url": "https://it.wikipedia.org/wiki?curid=620181", "title": "Repubblica serba di Krajina", "text": ""}
{"id": "620182", "revid": "834", "url": "https://it.wikipedia.org/wiki?curid=620182", "title": "Zb", "text": ""}
{"id": "620195", "revid": "585241", "url": "https://it.wikipedia.org/wiki?curid=620195", "title": "\u021auic\u0103", "text": "La \u021buic\u0103 (pronunciato in rumeno ) \u00e8 una bevanda alcolica di origine rumena, solitamente distillata dalle prugne, ma anche da ciliegie, pere e mele.\nIn Romania \u00e8 molto popolare, gli abitanti di diverse regioni sono soliti utilizzarla per cominciare i pasti.\nPreparazione.\nLa \u021buic\u0103 viene preparata a partire dai primi giorni di ottobre fino a dicembre avanzato ma, secondo la tradizione, l'imbottigliamento dev'essere ultimato prima di Natale. Il tempo di fermentazione della frutta (\"macerare\") varia dalle 6 alle 8 settimane e avviene in capienti botti chiamate \"c\u0103ld\u0103ri\".\nLa stagionatura e l'invecchiamento vengono realizzati all'interno di botti di legno di gelso (in romeno \"dud\")."}
{"id": "620201", "revid": "729019", "url": "https://it.wikipedia.org/wiki?curid=620201", "title": "Aeroporto di Cortina d'Ampezzo-Fiames", "text": "LAeroporto di Cortina d'Ampezzo-Fiames era un piccolo aeroporto. Oggi dismesso, costruito in seguito al \"boom\" turistico che invest\u00ec l'Ampezzano con i VII Giochi olimpici invernali del 1956.\nStoria.\nIl campo di volo venne attrezzato con lo scoppio della Prima Guerra Mondiale, allorch\u00e9 il Corpo Aeronautico si trov\u00f2 nella necessit\u00e0 di allestire una pista di fortuna per eventuali atterraggi di emergenza di velivoli impegnati in missione sul territorio austriaco; se ne trova traccia in un documento del 1915, dove la pista di Cortina viene citata insieme con altri campi di volo del Cadore e della provincia di Belluno. Il campo di volo era situato ad una quota di 1115 metri e fu operativo dalla primavera del 1915 all'autunno del 1917. Di forma irregolare, aveva un fondo ghiaioso ed acquitrinoso ed era spesso soggetto a condizioni meteorologiche proibitive\nFu utilizzato dai Caudron G.4 della 48\u00aa squadriglia, impegnati in missioni di ricognizione in una vasta aerea del fronte bellunese, a supporto della IV Armata.\nDurante la prima guerra mondiale esso ebbe sei atterraggi di Caudron, tre dei quali portarono alla distruzione dell'aereo, a causa del fondo impraticabile o innevato.\nTerminata la guerra e con lo sviluppo crescente del turismo, nel 1929 il Ministero dell'Aeronautica autorizz\u00f2 la costruzione di un \"campo di fortuna\" in localit\u00e0 Fiames: i lavori non furono per\u00f2 eseguiti per mancanza di fondi dell'amministrazione provinciale di Belluno; la costruzione dell'aeroporto venne cos\u00ec revocata nel 1931.\nFu solo nel 1962 che, commissionata dalla societ\u00e0 Aeralpi e sotto la direzione dell'ex pilota militare Cesare Ros\u00e0, gi\u00e0 attivo durante la seconda guerra mondiale, la struttura venne ultimata in localit\u00e0 Fiames ed intitolata \"pista di Sant'Anna\". L'aeroporto, dotato di una pista lunga circa mille metri, inizi\u00f2 l'attivit\u00e0 con voli irregolari fino al 1968. Il 4 gennaio dello stesso anno mor\u00ec assassinato il principale azionista dell'Aeralpi, il conte Cesare Acquarone, e l'impresa dovette chiudere. L'aeroporto rimase dunque inutilizzato fino al 20 dicembre 1975, giorno in cui l'Alialpi, una piccola societ\u00e0 locale appositamente creata, riprese le attivit\u00e0. Fu inaugurato un servizio di aerotaxi, che collegava a Cortina le citt\u00e0 di Bolzano, Venezia e Milano attraverso un accordo con la Societ\u00e0 SOREM di Roma, che mise a disposizione gli aeromobili. I prezzi dei biglietti erano rispettivamente di 10.000, 15.000 e 25.000 lire.\nDopo il suo abbandono operativo, l'aeroporto si \u00e8 gradualmente trasformato in parcheggio attrezzato per veicoli da campeggio e la pista \u00e8 stata occupata da caravan e camper; rimane utilizzabile la piazzola per elicotteri, conservata per l'elisoccorso alpino. Della vecchia struttura aeroportuale, rimane visibile un hangar in lamiera.\nGli incidenti e la chiusura.\nL'11 marzo 1967, a causa della forte nebbia che gravava sulla zona, il Twin Otter 100 con marche I-CLAI, operato dalla Aeralpi per il collegamento fra Milano e Cortina, con tre passeggeri a bordo, si schiant\u00f2 contro il Col Visentin presso la sella di Fadalto durante la tratta di volo da Venezia a Cortina. Rimasero uccisi i due membri dell'equipaggio e tre dei quattro passeggeri a bordo.\nIl 31 maggio 1976 un Cessna 206 della Societ\u00e0 Alialpi con marche I-CCAM (Numero di costruzione: U206-02128) tent\u00f2 di decollare in condizioni di forte vento: il pilota, senza esperienza di volo in montagna, stacc\u00f2 con grande difficolt\u00e0 e solo a fine pista; l'aereo stall\u00f2 in virata, precipitando al suolo e incendiandosi, uccidendo i sei a bordo, alcuni dei quali erano consiglieri del Comune di Cortina d'Ampezzo.\nQuello fu ufficialmente l'ultimo volo all'aeroporto di Cortina d'Ampezzo.\nL'aeroporto fu quindi convertito in eliporto, ottenendo per\u00f2 scarsissimo successo.\nI tentativi di riapertura.\nPer tutti gli anni ottanta numerosi imprenditori cercarono di convincere il Comune di Cortina d'Ampezzo a riaprire l'aeroporto, senza tuttavia riuscire nell'intento. Dopo diversi tentativi da parte di istituzioni e varie \"cordate\" di investitori locali, nel 2015 veniva ipotizzato un nuovo piano di riapertura della struttura, capeggiato da un comitato denominato \"Cortinairport\"; nelle previsioni del comitato ci sarebbero il ripristino e l'allungamento della pista e la messa in opera di sistemi di avvicinamento strumentale. Il piano \u00e8 stato presentato all'ENAC con l'aspettativa, da parte del comitato \"Cortinairport\", che l'aeroporto possa essere agibile per l'appuntamento sportivo dei Campionati mondiali di sci del 2021. L'ENAC ha espresso parere favorevole alla ricostruzione dell'aeroporto nel luglio 2017\nCinema.\nNel 1956 l'area dove di l\u00ec a poco sarebbe sorto l'aeroporto di Fiames \u00e8 stata uno dei luoghi delle riprese del film La dinastia del petrolio (Campbell's Kingdom, nel titolo in lingua originale), un film d'avventura britannico uscito nelle sale l'anno successivo, ambientato nell'Alberta canadese, diretto da Ralph Thomas e basato sull'omonimo romanzo del 1952 di Hammond Innes. Le riprese furono effettuate, oltre che nell'area che diventer\u00e0 successivamente aeroporto (che rappresentava il cosiddetto \u00abRegno di Campbell\u00bb), anche nei dintorni di Fiames e di Cortina d'Ampezzo, oltre che nel lago di Pontesei: proprio in relazione a tale circostanza, la pellicola \u00e8 una autentica testimonianza del cantiere all'epoca attivo per la realizzazione della diga di Pontesei."}
{"id": "620215", "revid": "1879880", "url": "https://it.wikipedia.org/wiki?curid=620215", "title": "Legittimario", "text": "Sono legittimari quei membri della famiglia del \"de cuius\" cui la legge riserva una quota del patrimonio del defunto, detta appunto quota di legittima o di riserva.\nLa quota di riserva si contrappone alla cosiddetta quota disponibile o \"disponibile\", cio\u00e8 la quota del patrimonio di cui ciascun soggetto pu\u00f2 liberamente disporre per testamento.\nSono legittimari: il coniuge, i figli e, in assenza dei figli, gli ascendenti. \u00c8 da evidenziare che i fratelli non fanno parte della categoria dei legittimari.\nLa quota di riserva e, conseguentemente la disponibile, variano a seconda del numero e dell'eventuale concorso dei legittimari, secondo quanto previsto dal codice civile artt. 536 e ss. (sistema cosiddetto \"della \"quota mobile\"\").\nPer determinare l'ammontare complessivo del patrimonio ereditario, sul quale verr\u00e0 calcolata la quota di legittima, nonch\u00e9 la quota disponibile, ci si deve avvalere dei criteri forniti dall'art. 556 c.c.\nSi deve in primo luogo formare la massa di tutti i beni che appartenevano al defunto al momento della sua morte (\"relictum\"), cui devono essere detratti i debiti che costituiscono il passivo ereditario, per poi ulteriormente aggiungervi, tramite la cosiddetta \"riunione fittizia\", i beni di cui il defunto abbia disposto in vita a titolo di donazione (\"donatum\").\nIn sintesi, calcolando il patrimonio del defunto con la formula \"\"relictum\" pi\u00f9 \"donatum\" meno debiti\", si giunger\u00e0 a conoscere l'ammontare generale del cosiddetto \"asse ereditario\", in base al quale dovranno essere calcolate le porzioni della quota disponibile e della o delle quote di riserva."}
{"id": "620216", "revid": "436907", "url": "https://it.wikipedia.org/wiki?curid=620216", "title": "Pyromania", "text": "Pyromania \u00e8 il terzo album in studio del gruppo musicale britannico Def Leppard, pubblicato il 20 gennaio 1983 dalla Mercury Records.\nProdotto da Robert John \"Mutt\" Lange, \u00e8 il primo album del gruppo registrato con il chitarrista Phil Collen. Raggiunse la seconda posizione della Billboard 200 negli Stati Uniti d'America e la diciottesima della Official Albums Chart nel Regno Unito. \u00c8 stato il primo grande successo del gruppo, vendendo oltre 10 milioni di copie nei soli Stati Uniti.\nL'album \u00e8 presente nella classifica di \"Rolling Stone\" dei 500 migliori album di tutti i tempi, alla posizione numero 384.\nStoria.\n\"Pyromania\" fu in parte registrato con il chitarrista originale dei Def Leppard, Pete Willis, che appare infatti come autore in buone parte dei brani dell'album. A met\u00e0 delle sessioni di registrazione, Willis fu licenziato dal gruppo stesso per abuso eccessivo di alcol e sostituito da Phil Collen, che contribu\u00ec a incidere assoli di chitarra e altre parti che non erano ancora state registrate da Willis. Il primo contributo di Collen fu l'assolo della terza traccia del disco, \"Stagefright\". Nel libretto dell'album vengono accreditati sia Collen che WIllis, ma in realt\u00e0 quest'ultimo aveva gi\u00e0 lasciato i Def Leppard.\nIl gruppo, reduce dal successo ottenuto dal video di \"Bringin' On the Heartbreak\", si era pi\u00f9 che mai reso conto dell'importanza del mezzo televisivo al fine di ottenere popolarit\u00e0 e visibilit\u00e0 verso il grande pubblico. Furono soprattutto la pesante esposizione su MTV e la realizzazione di tre videoclip particolarmente azzeccati, infatti, a contribuire all'enorme successo di \"Pyromania\". Non solo, l'album rappresent\u00f2 anche, grazie ai suoi ganci melodici, il catalizzatore del fenomeno hair metal che si apprestava di l\u00ec a poco a dominare gran parte della scena musicale degli anni ottanta. Tre singoli estratti, \"Photograph\", \"Rock of Ages\" e \"Foolin\"', riuscirono a entrare nella top 40 della Billboard Hot 100 negli Stati Uniti d'America.\nL'8 giugno 2009 \u00e8 stata pubblicata un'edizione deluxe dell'album, con una versione rimasterizzata in digitale dell'album, oltre a un CD bonus live. Il completo e inedito concerto era stato originariamente trasmesso dalla radio FM. Il CD bonus live, registrato l'11 settembre 1983 presso il L.A. Forum, \u00e8 stato poi fortemente editato in studio."}
{"id": "620218", "revid": "76069", "url": "https://it.wikipedia.org/wiki?curid=620218", "title": "Shewa", "text": ""}
{"id": "620219", "revid": "14691", "url": "https://it.wikipedia.org/wiki?curid=620219", "title": "Sviluppo di un cono circolare", "text": ""}
{"id": "620221", "revid": "339392", "url": "https://it.wikipedia.org/wiki?curid=620221", "title": "Treno Intercity", "text": ""}
{"id": "620222", "revid": "339392", "url": "https://it.wikipedia.org/wiki?curid=620222", "title": "Treno Eurostar Italia", "text": ""}
{"id": "620224", "revid": "1305772", "url": "https://it.wikipedia.org/wiki?curid=620224", "title": "Hysteria (album Def Leppard)", "text": "Hysteria \u00e8 il quarto album in studio del gruppo musicale britannico Def Leppard, pubblicato il 3 agosto 1987 dalla Mercury Records. \u00c8 il maggior successo della band, con oltre 20 milioni di copie vendute nel mondo, e con ben sette singoli capaci di scalare le parti alte delle classifiche. Raggiunse la prima posizione sia della Billboard 200 negli Stati Uniti, che della Official Singles Chart nel Regno Unito.\nFu il seguito dell'album che diede grande successo alla band nel 1983, \"Pyromania\". Il suo processo di creazione fu molto lungo (oltre 3 anni) e tormentato da parecchi problemi, come l'incidente stradale che cost\u00f2 al batterista Rick Allen la perdita del braccio sinistro, avvenuto il 31 dicembre 1984. \u00c8 l'ultimo album a cui ha preso parte attivamente il chitarrista Steve Clark, morto l'8 gennaio 1991.\n\"Hysteria\" \u00e8 stato prodotto da Robert John \"Mutt\" Lange. Il titolo dell'album venne in mente a Rick Allen, ed \u00e8 legato alle sue esperienze durante il periodo di riabilitazione dal suo incidente d'auto e all'interesse mediatico che ne consegu\u00ec. Con la sua durata complessiva di un'ora, \"Hysteria\" fu, ai tempi, uno degli album pi\u00f9 lunghi mai pubblicati su un unico vinile.\nL'album si \u00e8 guadagnato pi\u00f9 volte il plauso della critica specializzata. Nel 1988 la rivista britannica \"Q\" l'ha votato come il 98\u00b0 pi\u00f9 grande album di tutti i tempi, mentre nel 2004 \u00e8 stato inserito nella classifica di \"Rolling Stone\" dei 500 migliori album di tutti i tempi, alla posizione numero 376. Sempre \"Rolling Stone\" nel 2015 lo ha eletto il miglior album hair metal di tutti i tempi.\nStoria.\nInizialmente, \"Hysteria\" doveva chiamarsi \"Animal Instinct\" ed essere prodotto da Mutt Lange, ma questi si ritir\u00f2 dopo le sessioni di pre-produzione, dicendo di essere esausto a causa dell'estenuante tabella di marcia tenuta negli anni passati. Fu quindi introdotto Jim Steinman, famoso per essere stato il compositore di Meat Loaf. Il coinvolgimento di Steinman fu un disastro in quanto, a differenza di Lange, non era assolutamente un perfezionista, e apprezzava ogni registrazione della band. Il cantante Joe Elliott, tempo dopo, afferm\u00f2 in un'intervista: \u00abTodd Rundgren produsse \"Bat Out of Hell\" (di Meat Loaf), Jim Steinman lo SCRISSE.\u00bb Dopo aver allontanato Steinman, la band prov\u00f2 a produrre l'album per conto proprio, ma senza avere successo. Cos\u00ec, le sessioni di registrazione iniziali furono totalmente buttate via.\nIl 31 dicembre 1984, la Corvette di Rick Allen usc\u00ec da una strada di campagna, costando al batterista la perdita del braccio sinistro. Dopo l'incidente, la band resistette, grazie alla decisione di Allen di tornare alla batteria con un braccio solo, usando un kit elettronico/acustico con un set di pedali che innescavano via MIDI i colpi che avrebbe eseguito con il suo braccio sinistro. La band persever\u00f2 fin quando Mutt Lange torn\u00f2 a sorpresa un anno dopo, e Rick impar\u00f2 perfettamente il suo kit personalizzato. Comunque, le sessioni andarono avanti, rallentate da un incidente d'auto di Lange (che sub\u00ec delle ferite alle gambe dalle quali si riprese velocemente) e dalla parotite che colp\u00ec Joe Elliott durante il 1986.\nLa sessione di registrazione finale avvenne nel gennaio del 1987, per la canzone \"Armageddon It\", ma Lange mix\u00f2 le tracce per altri tre mesi. Alla fine, l'album usc\u00ec in tutto il mondo il 3 agosto dello stesso anno. Il singolo di lancio fu \"Animal\" in molte nazioni, tranne negli Stati Uniti, dove il primo singolo fu \"Women\".\nUn fatto interessante fu che la band si scus\u00f2, nel \"booklet\" del disco, per il lungo lasso di tempo trascorso tra questo e l'album precedente, e promise di non far pi\u00f9 aspettare cos\u00ec a lungo i fan tra le uscite di due album. Eventi successivi, come la morte di Steve Clark, hanno fatto in modo che i Def Leppard non siano riusciti a mantenere la promessa data.\nFortunatamente per la band, la loro popolarit\u00e0 nel paese natio era cresciuta significativamente durante i diversi anni di pausa, e ci\u00f2 aiut\u00f2 \"Hysteria\" ad arrivare al primo posto delle classifiche in Inghilterra sin dalla prima settimana dalla sua uscita. L'album ebbe enorme successo anche in altre parti d'Europa. Tuttavia, negli Stati Uniti, la band fatic\u00f2 inizialmente a riottenere il successo di \"Pyromania\", il cui slancio si era perso a causa di una cos\u00ec lunga assenza: ma il successo di \"Pour Some Sugar on Me\" e \"Love Bites\" fece diventare la band e l'album un fenomeno planetario.\n\"Hysteria\" continu\u00f2 a dominare le classifiche di tutto il mondo per quasi tre anni. Secondo dati aggiornati al 2009, \u00e8 stato certificato 12 volte disco di platino negli Stati Uniti. \"Hysteria\" si trova al cinquantunesimo posto degli album pi\u00f9 venduti negli Stati Uniti d'America, e ha trascorso 96 settimane di permanenza nella top 40 negli Stati Uniti, un record per gli anni ottanta condiviso solo con \"Born in the U.S.A.\" di Bruce Springsteen. L'album ha venduto pi\u00f9 di 20 milioni di copie nel mondo.\nLa prima canzone dell'album, \"Women\", fu scelta come primo singolo per gli Stati Uniti, invece di \"Animal\", nel luglio del 1987. L'allora manager Cliff Bernstein motiv\u00f2 questa scelta dicendo che la band aveva bisogno di ricollegarsi con i loro fan pi\u00f9 metallari, prima di lanciare i singoli pi\u00f9 commerciali. La strategia non funzion\u00f2, infatti \"Women\" non ebbe un grande impatto in classifica, raggiungendo solo la posizione numero 80 alla Billboard Hot 100. Comunque, riusc\u00ec a raggiungere la numero 9 nella Mainstream Rock Songs. Altri 6 singoli furono poi pubblicati negli Stati Uniti, con \"Love Bites\" che riusc\u00ec ad arrivare al primo posto in classifica, e altri tre che raggiunsero comunque la top 10. I singoli ottennero successo simile anche nel Regno Unito.\nIl disco.\nL'obiettivo dell'album, disposto da Mutt Lange, era di produrre una versione hard rock di \"Thriller\" di Michael Jackson. In questo modo, ogni traccia era un potenziale singolo che poteva diventare una hit. Le canzoni vennero dunque scritte con in mente questo concetto, deludendo per certi versi i fan pi\u00f9 \"metallari\" dei Def Leppard, che chiedevano a gran voce un seguito di \"Pyromania\", un album decisamente pi\u00f9 metal. Una canzone, \"Love Bites\", era stata quasi del tutto scritta da Lange nello stile di una ballata country, quando la present\u00f2 all'attenzione della band.\nMentre \"Pyromania\" conteneva tracce di heavy metal nello stile dei primi album del gruppo, \"Hysteria\" le rimosse in favore della nuova tecnologia disponibile al tempo (mostrata nel migliore dei modi da \"Rocket\", \"Love Bites\", \"Excitable\" e \"Gods of War\"). Come in \"Pyromania\", ogni canzone era stata registrata da ogni membro nello studio separatamente, invece che con il resto della band. Le armonie vocali multiple furono migliorate dalle tecniche di Lange, anche modulando le voci di sottofondo in tutte le tracce. Le parti di chitarra furono concentrate pi\u00f9 sull'enfasi della melodia che sui riff tipici dell'hard rock. Per registrare l'album, la band us\u00f2 l'amplificatore Rockman, sviluppato dal chitarrista Tom Scholz dei Boston.\nTutti i suoni di batteria presenti nell'album erano dei sample registrati da Lange e gli ingegneri del suono, poi eseguiti dal Fairlight CMI.\nQuesto approccio unico, talvolta port\u00f2 a scrupolosi periodi di registrazione nello studio. Il singolo d'impatto \"Pour Some Sugar on Me\" fu l'ultima canzone scritta ma fu finita velocemente, in meno di 2 settimane. In marcato contrasto, la versione finale di \"Animal\" prese quasi 3 anni per essere sviluppata, ma divenne una delle pi\u00f9 grandi hit dell'album. Era una formula che Lange avrebbe ripetuto con la moglie Shania Twain nella musica country con gli album \"The Woman in Me\" e \"Come on Over\".\nIl 24 ottobre 2006 \u00e8 stata pubblicata un'edizione \"deluxe\" dell'album, formata da 2 CD, contenente un rifacimento dei lati B originali e delle tracce bonus risalenti al periodo dell'album. Molte di queste canzoni furono inserite gi\u00e0 nella raccolta \"Retro Active\" del 1993, anche se con remix, rinnovamenti e aggiunte di parti inedite.\nDal 22 marzo al 10 aprile 2013, i Def Leppard hanno prenotato una residenza all'Hard Rock Hotel &amp; Casino Paradise di Paradise (Nevada) dal 22 marzo al 10 aprile 2013, durante la quale hanno eseguito l'album \"Hysteria\" per intero, dall'inizio (\"Women\") alla fine (\"Love and Affection\"). \u00c8 seguita la pubblicazione del doppio disco dal vivo \"Viva! Hysteria\" registrato durante la residenza e pubblicato il 22 ottobre 2013, che include l'album \"Hysteria\" suonato nella sua interezza pi\u00f9 diversi altri classici della band.\nTracce.\nNota: l'edizione giapponese dell'album include una versione dal vivo di \"Love and Affection\" come traccia bonus."}
{"id": "620225", "revid": "2141209", "url": "https://it.wikipedia.org/wiki?curid=620225", "title": "LA7 Sport", "text": "LA7 Sport \u00e8 stato un canale televisivo tematico interamente dedicato al mondo sportivo nato per il digitale terrestre.\nOltre alla normale programmazione sono stati previsti due telegiornali, alle 14:00 ed alle 19:00 per gli ultimi aggiornamenti su tutte le discipline sportive. Durante le trasmissioni de \"Il processo di Biscardi\" su LA7 le trasmissioni venivano sospese.\nLA7 Sport ha chiuso i battenti domenica 1\u00ba aprile 2007. Il comitato di redazione di LA7 Sport ha duramente protestato per questa decisione contro i vertici dell'azienda, che avrebbero agito \u00abancora una volta in spregio delle pi\u00f9 elementari regole di relazioni sindacali\u00bb."}
{"id": "620230", "revid": "729019", "url": "https://it.wikipedia.org/wiki?curid=620230", "title": "Polimeri comb", "text": "I polimeri comb sono polimeri caratterizzati da una catena lineare pi\u00f9 o meno lunga, detta \"backbone\", a cui sono attaccate in posizione ben definita delle catene laterali, di lunghezza voluta. La possibilit\u00e0 di attaccare catene apolari su backbone polari e viceversa permette un'ampia variet\u00e0 di strutture e, quindi, di propriet\u00e0 ottenibili."}
{"id": "620235", "revid": "767487", "url": "https://it.wikipedia.org/wiki?curid=620235", "title": "Ritchie Blackmore's Rainbow", "text": "Ritchie Blackmore's Rainbow \u00e8 il primo album in studio del gruppo musicale inglese Rainbow, pubblicato nel 1975 dalla Polydor.\nCome il titolo di questa opera indica esplicitamente, l'album era stato inizialmente costruito come mero progetto solista di Ritchie Blackmore \"a latere\" dei Deep Purple (Mk. III) ed in cui esprimere le proprie linee musicali che nella band avevano trovato sempre maggiori ostacoli o critiche: critiche a loro volta ricambiate visto che era il chitarrista che a sua volta soffriva crescenti insoddisfazioni per la linea musicale espressa con l'album Stormbringer, in particolare per il crescente ruolo assunto da Glenn Hughes nella composizione e per la sua volont\u00e0 di portare la band a esplorare terreni musicali ad essa naturalmente estranei, come il R&amp;B-Soul-Funk.\nIl disco viene composto quando Blackmore era ancora nella band e per esso egli (\"dopo una prima proposta di coinvolgere David Coverdale alla voce, che a sua volta rifiut\u00f2 ritenendo che ci\u00f2 che Ritchie voleva fare fosse un passo indietro rispetto a quanto i DP stavano facendo\") coinvolse quale suo partner compositivo e come voce della sua musica il cantante statunitense degli Elf Ronnie James Dio, ben conosciuto perch\u00e9 gli stessi Elf avevano pi\u00f9 volte fatto da supporter act ai Deep Purple. L'intesa si rivela immediata e tale da donare a Blackmore quell'entusiasmo in lui spento sin dalla fine del Tour di \"Burn\" con i DP; il chitarrista coinvolge come musicisti il resto della band (\"a parte, ovviamente, il chitarrista Dave Feinstein\") ed alla fine, l'entusiasmo per il progetto \u00e8 tale che Blackmore decide di abbandonare la sua band 'madre' alla fine del Tour Europeo della Primavera 1975, gi\u00e0 programmato appena dopo la fine delle \"session\" del suo disco.\nTracce.\nTutti i brani sono scritti dalla coppia Blackmore/Dio, tranne dove indicato."}
{"id": "620248", "revid": "436907", "url": "https://it.wikipedia.org/wiki?curid=620248", "title": "Halford", "text": "Halford \u00e8 un gruppo musicale fondato dal cantante dei Judas Priest, Rob Halford, da cui la formazione prende il nome.\nStoria del gruppo.\nRob, dopo aver lasciato i Judas Priest, aveva intrapreso una propria carriera gi\u00e0 con altri gruppi, i Fight e i 2wo, ma entrambi non ebbero un buon successo commerciale. Gli Halford videro la luce sul finire del 1999. Il cantante inglese reclut\u00f2 musicisti di enorme spessore tecnico, come i chitarristi Patrick Lachman e \"Metal\" Mike Chlasciak, il bassista Ray Riendeau e il batterista Bobby Jarzombek.\nL'album d'esordio, Resurrection (2000), fu un ottimo successo commerciale e vendette anche di pi\u00f9 rispetto alla sua ex band, che un anno dopo pubblic\u00f2 il tanto chiacchierato \"Demolition\".\nIl genere proposto dal gruppo ha una matrice di heavy metal classico, ma dotato di un sound molto potente. Brani validi da menzionare sono l'omonima \"Resurrection\", \"Made In Hell\", \"Nightfall\" e \"The One You Love To Hate\", quest'ultimo vede come ospite Bruce Dickinson, il frontman degli Iron Maiden. Lo stesso Rob disse che questo disco era \"L'album che i Judas Priest avrebbero dovuto pubblicare dopo \"Painkiller\" \".\nSuccessivamente, gli Halford intrapresero un tour, il quale verr\u00e0 documentato nel disco dal vivo Live Insurrection (2001).\nIl secondo capitolo discografico, Crucible (2002), non ebbe lo stesso successo del precedente: il suond divenne ancor pi\u00f9 duro e moderno, con le chitarre dotate di un suono molto rombante e possente, ma molti fan non lo acclamarono come \"Resurrection\".\nL'ultimo disco pubblicato fu Fourging The Furnace (2003) un EP venduto solo in Giappone. Intanto nel gruppo, inizia a crescere una forte instabilit\u00e0, dato che i membri iniziarono a ricevere varie offerte da altri gruppi.\nNel 2004, gli Halford si dichiararono sciolti. Rob ritorn\u00f2 nei Judas Priest, Lachman entr\u00f2 nei Damageplan degli ex Pantera Vinnie Paul e Dimebag Darrell, Chlasciak venne reclutato nei Testament, Riendeau dal chitarrista Greg Koch e Jarzombek fece il turnista in vari gruppi.\nDopo la reunion, il 9 settembre 2009, Rob Halford annunci\u00f2 il terzo album della band, intitolato \"Halford 3 - Winter Songs\", uscito il 3 novembre 2009. L'album contiene nuove canzoni composte tra il 2008 e il 2009 assieme a canzoni di Natale riarrangiate in forma heavy metal dallo stesso Halford. Il primo singolo, \"Get Into the Spirit\" \u00e8 stato distribuito alle radio il 29 settembre 2009..\nIl 27 settembre 2010 venne pubblicato \"Halford IV - Made of Metal\", quarto lavoro in studio della band, anticipato dal live \"Live in Anaheim\"."}
{"id": "620251", "revid": "3831", "url": "https://it.wikipedia.org/wiki?curid=620251", "title": "Principi di Biscari", "text": ""}
{"id": "620252", "revid": "44638", "url": "https://it.wikipedia.org/wiki?curid=620252", "title": "Ignazio Patern\u00f2 principe di Biscari", "text": ""}
{"id": "620254", "revid": "289247", "url": "https://it.wikipedia.org/wiki?curid=620254", "title": "Vincent Ferrer", "text": ""}
{"id": "620256", "revid": "93436", "url": "https://it.wikipedia.org/wiki?curid=620256", "title": "Vasco Bergamaschi", "text": "Carriera.\nProfessionista dal 1930 al 1943, fu attivo nel periodo compreso tra il declino di Binda e Guerra e l'ascesa di Bartali, riusc\u00ec ad aggiudicarsi il Giro d'Italia 1935, nel quale si aggiudic\u00f2 2 frazioni e vest\u00ec 14 volte la \"maglia rosa\". Nello stesso anno vinse una tappa al Tour de France e il Giro del Veneto. Nel 1939 vinse la prima tappa del Giro d'Italia, vestendo nuovamente per un giorno la \"maglia rosa\".\nDopo il ritiro dall'attivit\u00e0 agonistica, apr\u00ec un'attivit\u00e0 di meccanico e venditore di biciclette a Sermide, cittadina d'origine della moglie. Rimase comunque a frequentare gli ambienti sportivi assumendo la presidenza del Sermide Calcio una prima volta dal 1946 al 1952, e di nuovo dal 1969 al 1971, in seguito alla rifondazione come societ\u00e0 polisportiva."}
{"id": "620257", "revid": "129276", "url": "https://it.wikipedia.org/wiki?curid=620257", "title": "Intelligenza (informatica)", "text": "Si dice di un'apparecchiatura, impianto o sistema - elettrico o elettronico - dopo avervi applicato un computer o microcomputer, allo scopo di implementare la capacit\u00e0 di svolgere funzioni autonome e/o programmabili.\nGeneralmente, dopo questa applicazione, \u00e8 possibile aggiungere o riprogrammare gli automatismi e le funzioni, questi/e possono essere anche molto sofisticati/e, attualmente alcune soluzioni commerciali utilizzano anche logica fuzzy.\nSvolge un ruolo importante in questo senso la domotica.\nIn questo ambito \"intelligente\" viene solitamente contrapposto a \"tradizionale\"."}
{"id": "620260", "revid": "25739414", "url": "https://it.wikipedia.org/wiki?curid=620260", "title": "Biscari", "text": ""}
{"id": "620261", "revid": "344646", "url": "https://it.wikipedia.org/wiki?curid=620261", "title": "Credenze e riti tradizionali del Madagascar", "text": "Nonostante la variet\u00e0 etnica e la storica suddivisione in clan dei popoli malgasci, le credenze e i riti tradizionali del Madagascar comprendono un nucleo comune che si ritrova in tutte le culture delle diverse regioni. Questa sostanziale unit\u00e0 (che si manifesta in modo simile anche sul piano linguistico) \u00e8 il prodotto di numerosi processi di unificazione totale o quasi totale succedutisi nei secoli (soprattutto a opera dei Sakalava e dei Merina).\nLa religione tradizionale malgascia \u00e8 ancora piuttosto diffusa, e predomina sulle religioni \"importate\" (Cristianesimo, Islam e religioni asiatiche).\nCulto degli antenati.\nSebbene le religioni malgasce identifichino un dio-creatore in \"Andriamanitra\" o \"Andriananahary\", il culto pi\u00f9 diffuso \u00e8 quello rivolto agli antenati, o \"Razana\". Gli antenati sono potenti e la loro protezione \u00e8 necessaria ai vivi sia sul piano spirituale che materiale. Le disgrazie, le sfortune e le malattie sono in genere concepite come il risultato di inadempimenti nei confronti degli antenati, o come punizioni inflitte dagli antenati a chi si comporta in modo disonorovole (per esempio infrangendo un tab\u00f9). Gli antenati vengono invocati anche per avere protezione quando si d\u00e0 inizio a un'impresa importante, come un matrimonio o la costruzione di una casa. Persino il volo inaugurale del primo Boeing 747 della Air Madagascar fu accompagnato da un sacrificio di zeb\u00f9 volto a proteggere l'aereo e i passeggeri.\nFunerali.\nLa morte rappresenta il passaggio dalla vita alla condizione semi-divina dei Razana, ed \u00e8 accompagnata ovunque da una complessa ritualit\u00e0, variabile di regione in regione. I Merina degli altopiani centrali avvolgono il defunto in un sudario di seta, e per qualche tempo riceve le visite dei parenti; in seguito, viene trasportato alla tomba. In genere, il tragitto verso la tomba include un'ultima visita ai luoghi cari al defunto. I Mahafaly e gli Antandroy danzano mentre trasportano il defunto, scuotendo la bara, e il funerale \u00e8 accompagnato dal sacrificio di un certo numero di zeb\u00f9 (in funzione dell'importanza del morto). La cerimonia si protrae per diversi giorni e diverse notti, con danze e canti, e si conclude con un pasto in cui si mangia la carne dei bovini sacrificati; le corna invece sono in genere deposte su un monumento in onore del defunto.\nFamadihana, la cerimonia del disseppellimento.\nAl momento del decesso e del seppellimento, un \"Mpanandro\" (una sorta di astrologo) determina la data e l'ora in cui dovr\u00e0 svolgersi la \"famadihana\", ovvero il disseppellimento rituale. In genere, questo rito ha luogo molti anni dopo il decesso. Il corpo viene riesumato e portato in processione, accompagnato da canti, musica e scherzi. Si fanno regali al morto, lo si avvolge in un sudario nuovo, e gli si fa fare sette volte il giro della tomba. Nuovamente, come al funerale, si sacrificano zeb\u00f9 e i partecipanti alla cerimonia ne mangiano insieme la carne.\nOmbiasy e Mpamosavy, gli stregoni.\nGli \"Ombiasy\" sono una sorta di sciamani con un duplice ruolo. Da una parte, sono guaritori e conoscitori delle propriet\u00e0 medicamentose delle erbe. Dall'altra, sono capaci di entrare in contatto con gli antenati e di comunicare ai vivi la loro parola. In virt\u00f9 di questa capacit\u00e0, gli Ombiasy svolgono un ruolo importantissimo anche nella vita politica e sociale dei malgasci.\nGli Ombiasy sono anche capaci di creare talismani, detti \"ody\", che possono procurare ricchezza, potere, o successo in amore.\nUna categoria affine \u00e8 quella degli \"Mpamosavy\", stregoni che utilizzano la magia con fini malvagi.\nFady e fomba, le leggi degli antenati.\nLa parola \"fady\" si riferisce a divieti che gli antenati impongono ai vivi. Alcuni di questi \"tab\u00f9\" si applicano a tutti, altri solo a certe categorie di persone (per esempio le donne o i membri di un certo clan), altri ancora riguardano una persona in particolare.\nLa parola \"fomba\" si riferisce invece a determinati obblighi, come quello di versare qualche goccia per terra prima di bere alcolici. I \"fomba\" sono in genere usanze tradizionali, anche in questo caso attribuite agli antenati, che devono essere osservate per non incorrere nella loro punizione.\nVintana, l'astrologia.\nIl \"vintana\" \u00e8 un insieme di credenze di origine araba e diffuso soprattutto presso gli Antemoro. Si tratta di una forma di astrologia che consente di stabilire le prospettive di successo di un'impresa iniziata in una determinata data in funzione delle posizioni delle stelle e soprattutto delle fasi lunari. La pratica della vintana \u00e8 esercitata da una figura di stregone-divinatore (distinta da quella dell'Ombiasy) detta Mpanandro.\nFamorana, il rito della circoncisione.\nI bambini malgasci vengono circoncisi quando si affacciano alla maggiore et\u00e0. La cerimonia \u00e8 complessa e collettiva (si circoncidono in un unico rito tutti i giovani della stessa fascia d'et\u00e0). La cerimonia ha dimensioni particolarmente notevoli presso gli Antambahoaka, che le dedicano la festa di Sambatra, ogni sette anni, con migliaia di invitati e grandi festeggiamenti."}
{"id": "620271", "revid": "2074539", "url": "https://it.wikipedia.org/wiki?curid=620271", "title": "The Fratellis", "text": "The Fratellis sono un gruppo musicale indie rock scozzese, formatosi a Glasgow nel 2005.\nStoria.\nThe Fratellis, costituiti da Jon Fratelli, Barry Fratelli e Mince Fratelli, si sono esibiti per la prima volta il 4 marzo 2005 all'O'Henry's Bar, a Glasgow, e da allora si sono preparati per la produzione del loro primo disco. The Fratellis EP \u00e8 uscito il 3 aprile 2006, e comprendeva le canzoni \"Creeping Up The Backstairs\", \"Stacie Anne\" e \"The Gutterati?\".\nAlmeno nei primi tempi della band l'origine del nome \"The Fratellis\" era sconosciuta: alcuni sostenevano che derivasse dal film del 1985 The Goonies (voce smentita per\u00f2 dalla band stessa al Jonathan Ross Show, trasmesso dalla BBC Radio 2), e un'intervista concessa al mensile Tribe sembrava indicare derivasse da una delle loro prime canzoni. Le speculazioni sono state messe a tacere nelle interviste pi\u00f9 recenti, in cui hanno affermato che deriva dal cognome della madre di Barry, ed \u00e8 stato scelto solo per come suonava.\nIn seguito ad una esibizione a Top of the Pops, la New Musical Express scrive un articolo di due pagine su The Fratellis in cui li proclama \"la migliore nuova band inglese\". Il 25 agosto, 2006, al The Friday Night Project, insieme a Cheryl Cole, Kimberley Walsh e Sarah Harding delle Girls Aloud, suonano alcune canzoni, fra cui \"Chelsea Dagger\".\nIl loro primo album in studio, \"Costello Music\", \u00e8 uscito l'11 settembre 2006, ha ricevuto netta approvazione dalla critica ed \u00e8 presto arrivato alla posizione numero 2 delle classifiche inglesi.\nIl singolo \"Flathead\" \u00e8 stato scelto dalla Apple come colonna sonora di due spot del proprio lettore portatile mp3 iPod.\nIl 31 maggio 2008 hanno aperto il concerto dei Negramaro a San Siro.\nNell'aprile del 2010 sia il cantante Jon Lawler sia il bassista Barry Wallace hanno annunciato sui rispettivi siti l'intenzione di non registrare pi\u00f9 musica insieme: \"Al momento non abbiamo piani per registrare insieme - ha scritto Lawler - Certe volte pensiamo che sia meglio cos\u00ec. Io, Mince e Baz stiamo s\u00ec suonando, ma non insieme. In questo momento ci siamo accorti di voler s\u00ec continuare a suonare, ma non insieme: \u00e8 questo il punto\". Gli ha fatto eco Wallace.\nIl 4 giugno 2012 i The Fratellis annunciano che si sarebbero ritrovati a suonare assieme dopo pi\u00f9 di 3 anni per un concerto benefico. Tre mesi dopo il gruppo si riunisce e annunciano che stanno lavorando per un terzo album.\nThe Fratellis finiscono di registrare il loro terzo album il 4 febbraio 2013, dal titolo \"We Need Medicine\", in uscita in Europa il 7 ottobre 2013 e negli USA il giorno successivo. Il trio ha annunciato inoltre un tour nel Regno Unito per il mese di aprile 2013 e successivamente viene confermata anche la loro presenza in alcuni festival europei.\nIl 29 settembre 2013 viene pubblicato il nuovo singolo \"Seven Nights Seven Days\". A novembre parte il tour dagli Stati Uniti, per poi continuare in Inghilterra e in Europa, suonando a Milano l'8 dicembre.\nNell'agosto 2015 viene pubblicato il quarto album in studio \"Eyes Wide, Tongue Tied\", registrato e scritto a Los Angeles e prodotto da Tony Hoffer.\nIl 16 marzo 2018 esce il loro quinto album in studio intitolato \"In Your Own Sweet Time\" anticipato da due singoli usciti all'inizio del 2018: \"I've Been Blind\" e \"Starcrossed Losers\".\nIl 7 settembre 2018 rilasciano l'inedito \"Let's go\".\nIl 2 aprile 2021 pubblicano il sesto album \"Half Drunk Under A Full Moon\", pi\u00f9 volte rimandato nel corso del 2020 a seguito della pandemia mondiale."}
{"id": "620274", "revid": "287204", "url": "https://it.wikipedia.org/wiki?curid=620274", "title": "Classe Brooklyn", "text": "Gli incrociatori leggeri della classe Brooklyn erano potenti navi americane nate per contrastare gli incrociatori giapponesi della classe Mogami, rispetto ai quali avevano una considerevole superiorit\u00e0 numerica, essendo nove contro quattro, mentre l'armamento principale, che era di quindici cannoni da 152mm in cinque torri trinate era leggermente inferiore ai 155 nemici, cos\u00ec come era la corazzatura dalla parte giapponese.\nLa costruzione delle prime quattro unit\u00e0 venne autorizzata con l'esercizio fiscale del 1929, ulteriori tre nel 1933 e i restanti due nel 1934. I nove incrociatori ricevettero i nomi di altrettante citt\u00e0 americane: Brooklyn, Philadelphia, Savannah, Nashville, Phoenix, Boise, Honolulu, St. Louis ed Helena.\nCaratteristiche.\nI \u201cBrooklyn\u201d avevano uno scafo con il ponte di coperta continuo e poppa a specchio. L'opera viva aveva un bulbo prodiero relativamente pronunciato e a mezza nave nella carena erano posizionate due alette antirollio.\nLe installazioni aeronautiche, una gru e due catapulte, erano posizionate a poppa estrema, ove trovava sistemazione anche un'ampia aviorimessa chiusa, a livello del ponte di coperta, da un portellone scorrevole; l'aviorimessa si estendeva verso il basso sino al ponte di secondo corridoio ed era dotata di un elevatore per la movimentazione dei velivoli, con la possibilit\u00e0 di imbarcare contemporaneamente fino a sei esemplari, caso unico per degli incrociatori americani. La posizione e la disposizione delle sistemazioni aeronautiche, tali da garantire una maggiore sicurezza e pi\u00f9 ampi spazi operativi risultarono particolarmente indovinate e furono adottate per tutte le successive classi di incrociatori e navi da battaglia immesse in servizio sino al termine della seconda guerra mondiale; per la prima volta su unit\u00e0 maggiori statunitensi le sistemazioni aeronautiche trovarono posto nella zona poppiera, mentre nelle precedenti classi di incrociatori della U.S. Navy hangar e catapulte erano situati a centro nave.\nPropulsione.\nL'apparato motore era composto da otto caldaie Babcock &amp; Wilcox, collocate a due a due in quattro locali contigui seguiti, verso poppa, dai due locali macchine che alloggiavano turbine e riduttori, da quattro assi con relative eliche e da un timone semicompensato. La potenza era di 100.000 hp e consentiva alle unit\u00e0 della classe di raggiungere la velocit\u00e0 massima di 32 nodi.\nArmamento.\nL'armamento principale era costituito da cinque torri triple da 152/47 di nuova concezione, i cui cannoni, ad alzo indipendente, avevano 60\u00b0 di elevazione massima. Le torri dei Brooklyn avrebbero equipaggiato anche i successivi incrociatori leggeri della classe Cleveland e della classe Fargo.\nLe cinque torri trinate dell'armamento principale erano disposte tre a prora, con la torre \u201c2\u201d sopraelevata rispetto alla \u201c1\u201d e alla \u201c3\u201d e due a poppa, con la torre \u201c4\u201d in posizione sopraelevata rispetto alla torre \u201c5\u201d, in una configurazione detta superfiring.\nUna lunga tuga correva da poppavia della torre \u201c3\u201d sino a proravia della torre \u201c4\u201d e, sulla sua sommit\u00e0, trovavano sistemazione nell'ordine, da prora verso poppa, il blocco plancia-torrione, sovrastato dalle direzioni di tiro dei cannoni prodieri, un albero a stilo con relativo alberetto, i due fumaioli, cilindrici ed inclinati all'indietro, un secondo albero e una struttura, sul cielo della quale erano posizionate le direzioni di tiro dei cannoni poppieri. All'altezza del blocco plancia-torrione e dei fumaioli erano sistemati otto cannoni singoli da 127/25 antiaerei, disposti quattro per lato, tre in coperta e uno sopraelevato, che costituivano l'armamento antiaereo pesante.\nL'armamento leggero antiaereo venne costantemente incrementato durante il conflitto; le iniziali mitragliere quadruple da 28mm (scarsamente affidabili) e le mitragliatrici da 12,7mm vennero sostituite da quattro impianti quadrupli Bofors da 40/56 e da quattro o sei impianti binati dello stesso tipo. Sul finire del conflitto vennero imbarcate anche una ventina di mitragliere da 20 mm Oerlikon.\nElettronica.\nLe dotazioni elettroniche erano inizialmente assenti e iniziarono ad essere installate nel 1941-42, e sul finire del conflitto comprendevano un radar di scoperta aerea SK o SK-2, vari radar di navigazione e scoperta navale, impianti di direzione del tiro Mk 13 per l'armamento principale, direzioni di tiro Mk 51 asserviti ai cannoni da 40mm Bofors e direzioni del tiro Mk 12 per i cannoni da 127/38 sulle unit\u00e0 in cui tali cannoni vennero installati.\nCorazzatura.\nLa corazzatura era tra le migliori fra gli incrociatori leggeri dell'epoca: il ridotto tra la torre \u201c1\u201d e la torre \u201c5\u201d era protetto, ai lati, da piastre da 102mm di spessore, rastremate a 38mm verso prora e verso poppa; la protezione dei ponti variava dai 76mm del ponte di coperta ai 52\u00a0mm del ponte di primo corridoio, mentre lo spessore della corazzatura delle barbette e delle torri dell'artiglieria principale raggiungeva 127mm ed il torrione corazzato di comando raggiungeva 165\u00a0mm di spessore massimo.\nClasse St. Louis.\nLe ultime due navi della classe, USS \"St. Louis\" (CL-49) ed \"Helena\" (CL-50), beneficiarono delle esperienze maturate con la costruzione delle prime sette unit\u00e0 e furono completate con alcune variazioni e migliorie. L'apparato motore era disposto a gruppi alternati, con una sistemazione pi\u00f9 razionale e tale da garantire una maggiore affidabilit\u00e0 in caso di colpi a bordo. Le sovrastrutture risultarono pi\u00f9 raccolte in quanto la struttura su cui insistevano le direzioni del tiro del gruppo di fuoco poppiero venne spostata verso prora, favorendo pi\u00f9 ampi campi di tiro per le armi antiaerei. \"St. Louis\" ed \"Helena\" imbarcavano anch'essi otto cannoni da 127\u00a0mm, per\u00f2 del nuovo modello 127/38 cannoni duali antiaerei e antinave, raggruppati su quattro impianti binati in installazione completamente chiusa, tale da fornire maggiori sicurezza e protezione per armieri e serventi. USS \"St. Louis\" (CL-49) e USS \"Helena\" (CL-50) costituirono una sottoclasse denominata Classe St. Louis.\nServizio.\nLe unit\u00e0 della \"Classe Brooklyn\" vennero consegnate alla US Navy in poco pi\u00f9 di un anno e mezzo, tra il settembre 1937 e il maggio 1939: primo ad essere consegnato alla US Navy fu l'incrociatore \"Philadelphia\", consegnato il 23 settembre 1937, mentre l'ultimo fu il St. Louis, consegnato il 19 maggio 1939.\nNel periodo precedente l'entrata in guerra degli Stati Uniti, tutte le unit\u00e0 furono utilizzate nella normale attivit\u00e0 di squadra, sia in Atlantico sia nel Pacifico.\nAlcuni \u201cBrooklyn\u201d furono utilizzati in Atlantico per la scorta a convogli diretti in Gran Bretagna durante il periodo della neutralit\u00e0 americana.\n\"Phoenix\", \"Honolulu\", \"St. Louis\" ed \"Helena\", inquadrati nella Flotta del Pacifico, il 7 dicembre 1941 si trovavano a Pearl Harbor e nel corso dell'attacco giapponese, l'incrociatore Helena riport\u00f2 gravi danni, essendo stato colpito da un siluro sganciato da un velivolo giapponese, rientrando in squadra solamente dopo l'estate del 1942, dopo un lungo ciclo di lavori.\nNel corso del 1942 i Brooklyn operarono nel Pacifico in un periodo concitato e difficile per le forze americane. Il \"St. Louis\" venne destinato a Kodiak in Alaska per effettuare sortite contro il traffico dei convogli nemici in quell'area. Il \"Nashville\" il 18 aprile era inquadrato nella \u201cTask Force 16\u201d che comprendeva le portaerei Enterprise ed Hornet, dai cui ponti di volo quel giorno, dopo che il gruppo operativo aveva raggiunto un punto situato 500 miglia a levante delle coste giapponesi, decollarono i bombardieri B-25 che, al comando del tenente colonnello James Doolittle, effettuarono l'incursione aerea su Tokyo e bombardarono altri obiettivi sul territorio metropolitano giapponese. A maggio il \"Nashville\" venne dislocato nella zona di Dutch Harbor al fine di contrastare i movimenti navali giapponesi nella zona. Nel corso del 1942 l'utilizzo pi\u00f9 intensivo dei \u201cBrooklyn\u201d fu per\u00f2 concentrato nel Pacifico sud-occidentale, in particolare a partire da agosto, in concomitanza dell'inizi\u00f2 della campagna di Guadalcanal. Tra le numerose azioni che, in quel periodo, videro protagonisti i \u201cBrooklyn\u201d la battaglia di Capo Esperance, a cui presero parte \"Helena\" e \"Boise\", in cui presso l'isola Rennell la notte tra l'11 ottobre e il 12 ottobre, le navi del gruppo di cui facevano parte i due \"Brooklyn\" affondarono l'incrociatore pesante \"Furutaka\" e il cacciatorpediniere \"Fubuki\", con alcuni colpi del \"Boise\" andati a segno sul cacciatorpediniere Marina imperiale giapponese e danneggiarono pesantemente l'incrociatore pesante \"Aoba\", colpito dalle salve sparate da \"Helena\", USS \"Salt Lake City\", USS \"San Francisco\" e da due cacciatorpediniere del gruppo; nello scontro il \"Boise\" venne colpito dall'incrociatore Kinugasa, nel magazzino munizioni tra la torre \"1\" e la torre \"2\" con l'esplosione che caus\u00f2 la morte di 117 componenti dell'equipaggio, tra cui tutti coloro che occupavano le tre torri prodiere. Il Boise fece ritorno al cantiere navale di Philadelphia, dove venne sottoposto ai lavori di riparazione dal 19 novembre 1942 al 20 marzo 1943 ed al rientro in servizio venne inviato nel Mediterraneo.\nI \u201cBrooklyn\u201d vennero impiegati nelle acque delle isole Salomone nel 1943 e, nella notte tra il 5 e il 6 luglio, nel corso della battaglia del Golfo di Kula tre siluri lanciati dai cacciatorpediniere giapponesi Suzukaze e Tanikaze affondarono l\u2019\"Helena\". Pochi giorni dopo, l'11 luglio \"Honolulu\" e \"St. Louis\", insieme all'incrociatore neozelandese Leander, nel corso della battaglia di Kolombangara affondarono l'incrociatore leggero giapponese Jintsu. Nello scontro \"Honolulu\" e \"St. Louis\" vennero danneggiati ed in particolare il St. Louis ricevette un siluro nella zona di prua.\nNel novembre 1942 \"Brooklyn\", \"Philadelphia\" e \"Savannah\" presero parte agli sbarchi in Africa settentrionale bombardando postazioni di militari fedeli al Regime di Vichy rispettivamente a Fedhala, Safi e Kasba nel Marocco francese.\nA luglio del 1943 le stesse unit\u00e0, con l'aggiunta del \"Boise\", effettuarono numerosi bombardamenti controcosta durante gli sbarchi in Sicilia e le successive fasi dell'avanzata alleata verso lo stretto di Messina.\nL'8 settembre 1943, in concomitanza alla proclamazione dell'armistizio firmato dall'Italia, avveniva lo sbarco a Salerno, cui presero parte \"Philadelphia\" e \"Savannah\", e contemporaneamente il \"Boise\" prendeva parte all'occupazione della base navale di Taranto per poi raggiungere nei giorni successivi il golfo di Salerno, dove l'11 settembre il \"Savannah\" venne colpito da una bomba radioguidata Fritz X sganciata da un velivolo tedesco e dello stesso tipo di quella che due giorni prima aveva affondato la corazzata Roma e che nell'incrociatore americano perfor\u00f2 la scudatura della torre \u201c3\u201d, esplodendo nel sottostante deposito di munizioni, causando danni ingenti a bordo e 197 morti tra gli uomini dell'equipaggio; grazie anche al notevole addestramento delle squadre addette al controllo dei danni, il Savannah, assistito da due rimorchiatori, riusc\u00ec a raggiungere Malta e successivamente, dopo un lungo periodo di lavori durato otto mesi, rientr\u00f2 in servizio estesamente modificato.\nGli incrociatori \"Brooklyn\" e \"Philadelphia\" vennero impiegati tra gennaio e febbraio 1944 durante lo sbarco di Anzio e nell'agosto dello stesso anno in Provenza dove, in particolare, il 21 agosto i germanici dislocati nello Ch\u00e2teau d\u2019If e sugli altri isolotti della baia di Marsiglia si arresero a bordo del \"Philadelphia\".\nVenute meno le pi\u00f9 pressanti esigenze nelle acque europee, i \u201cBrooklyn\u201d operarono ancora nel Pacifico e in Estremo Oriente sino alla fine del conflitto. \"Nashville\", \"Phoenix\", \"Boise\" e \"Honolulu\" presero parte nell'ottobre 1944 alla Battaglia del Golfo di Leyte in cui il 20 ottobre l\u2019\"Honolulu\" venne colpito da un siluro lanciato da un aereo giapponese con le riparazioni che si protrassero sino all'agosto 1945, mentre il successivo 13 dicembre il \"Nashville\" fu danneggiato da un kamikaze al largo delle Filippine, rientrando in squadra dopo un ciclo di lavori di raddobbo e facendo in tempo, insieme al St. Louis, a essere presente a Shanghai quando ebbe termine l'occupazione della citt\u00e0 da parte giapponese.\nIl \"Savannah\" a gennaio del \"1945\", scort\u00f2 l'incrociatore pesante USS Quincy su cui imbarcava il presidente Roosevelt diretto a Jalta, mentre a luglio del 1945 il Philadelphia scort\u00f2 l'incrociatore pesante USS \"Augusta\" che trasportava il neo-presidente Truman diretto in Europa, per prendere parte alla conferenza di Potsdam.\nAl termine del secondo conflitto mondiale i \u201cBrooklyn\u201d furono tutti collocati in riserva. L\u2019\"Honolulu\" fu radiato nel 1947 e demolito nel 1949 mentre il \"Savannah\", la cui ricostruzione aveva consentito di aggiornarne l'elettronica e l'armamento quasi allo standard dei successivi \u201cCleveland\u201d, dopo essere dismesso il 3 febbraio 1947, venne radiato il 1\u00ba marzo 1959 e venduto per demolizione il 25 gennaio 1960.\nLe altre cinque unit\u00e0, insieme all'unit\u00e0 superstite del tipo Saint Louis invece ebbero una lunga \u201cseconda vita\u201d, nelle marine del Sud America.\nLa cessione alle marine sudamericane.\nAl termine del secondo conflitto mondiale, il ruolo assunto dagli Stati Uniti port\u00f2 alla costituzione di un'alleanza militare, stipulata con gli stati europei, la NATO, il cui trattato di costituzione venne firmato a Washington il 4 aprile 1949 e port\u00f2 la Presidenza Truman a presentare, e a far ratificare dal Congresso, il \u201cMutual Defense Assistance Act\u201d, la cui legge, firmata da parte del presidente Truman, il 6 ottobre 1949, avrebbe consentito agli americani di dare avvio a consistenti aiuti militari non soltanto verso i paesi facenti parte della NATO, ma anche verso tutte le altre nazioni amiche che potevano essere considerate come facenti parte di un unico blocco antisovietico a livello globale.\nIn precedenza, gli Stati Uniti avevano ratificato il Trattato Interamericano di Assistenza Reciproca noto come \u201cPatto di Rio\u201d, siglato a Rio de Janeiro il 2 settembre 1947 al quale, nel tempo, avrebbero aderito quasi tutti i paesi latino-americani. Il trattato avviava rapporti militari tra gli stati partecipanti, originando un concetto di \u201cdifesa emisferica\u201d per l'intero continente dell'America meridionale.\nI primi stati latino-americani che beneficiarono, nel campo navale, di quanto disposto dal Mutual Defense Assistance Program furono Brasile, Argentina e Cile.\nNell'immediato dopoguerra, la Flotta della Riserva della US Navy era composta da un grande numero di navi. Per quel che riguarda gli incrociatori, alcuni erano di concezione ormai superata e logorati dal lungo servizio prestato durante la seconda guerra mondiale, mentre i numerosi incrociatori leggeri e pesanti di pi\u00f9 recente realizzazione come i \u201cCleveland\u201d e i \u201cBaltimore\u201d erano ritenuti ancora validi per le esigenze della Marina americana, anche in vista del loro impiego in future situazioni di crisi, o essendone possibile, per un certo numero, l'ammodernamento e la conversione in incrociatori lanciamissili, per cui la scelta delle unit\u00e0 da cedere a condizioni favorevoli a nazioni amiche, si limitava quasi forzatamente, ai soli \u201cBrooklyn\u201d, gli ultimi incrociatori di costruzione prebellica, di cui erano disponibili otto esemplari, e che erano unit\u00e0 sufficientemente moderne e tali da garantire ancora numerosi anni di servizio attivo.\nIl 4 gennaio 1951 gli Stati Uniti formalizzavano il trasferimento di sei \u201cBrooklyn\u201d, due ciascuno, ad Argentina, Brasile e Cile. Le unit\u00e0, cedute secondo i termini del Mutual Defense Assistance Program che ne prevedeva una utilizzazione esclusivamente difensiva.\nArgentina.\nL'Armada de la Rep\u00fablica Argentina acquist\u00f2 dagli Stati Uniti gli incrociatori \"Boise\" (CL-47) e \"Phoenix\" (CL-46) ribattezzati rispettivamente \"Nueve de Julio\" e \"Diecisiete de Octubre\". Nel \"1955\" il \"Diecisete de Octubre\" ebbe un ruolo attivo nel colpo di Stato che port\u00f2 alla caduta di Per\u00f3n, dopo la cui destituzione l'incrociatore venne ribattezzato \"General Belgrano\". Nel 1967 il \"General Belgrano\" venne dotato di missili terra-aria Sea Cat il cui primo lancio dalla nave viene provato il 4 novembre 1968, diventando cos\u00ec la prima nave militare argentina ad imbarcare missili.\nIl \"Nueve de Julio\" pass\u00f2 in disarmo nel 1977 e fu subito venduto per la demolizione, mentre il General Belgrano sarebbe stato affondato il 2 maggio 1982 dal sottomarino Royal Navy HMS \"Conqueror\" durante la Guerra delle Malvinas.\nBrasile.\nLa Marinha do Brasil acquist\u00f2 dagli Stati Uniti gli incrociatori \"Philadelphia\" (CL-41) e \"St. Louis\" (CL-49), che all'atto del trasferimento, avvenuto il 10 gennaio 1951 vennero rispettivamente ribattezzati \"Almirante Barroso\" e \"Almirante Tamandar\u00e8\", abbreviati successivamente con un provvedimento amministrativo in \"Barroso\" e \"Tamandar\u00e8\", con il primo andato in disarmo a maggio del 1973 e radiato a novembre dello stesso anno ed in seguito smantellato in un cantiere di demolizione nelle vicinanze del porto di Santos ed il secondo in disarmo il 28 giugno 1976, venduto per la demolizione il 5 agosto a un cantiere di Hong Kong e affondato il 24 agosto successivo, durante una forte burrasca, al largo del Capo di Buona Speranza, mentre ne era in corso il rimorchio verso la sua destinazione finale.\nCile.\nContemporaneamente alle Marine del Brasile e dell'Argentina, l'Armada de Chile ricevette gli incrociatori \"Brooklyn\" (CL-40) e \"Nashville\" (CL-43) ribattezzati rispettivamente \"O'Higgins\" e \"Prat\", ribattezzato a sua volta \"Chacabuco\" nel 1982, quando il Cile acquist\u00f2 dalla Gran Bretagna HMS \"Norfolk\", un cacciatorpediniere Classe County ribattezzato dai cileni \"Capit\u00e1n Prat\", mentre ad aprile del \"1983\" il \"Chacabuco\" pass\u00f2 in disarmo e venne venduto a un cantiere di demolizione di Taiwan. L'ultimo Brooklyn a rimanere in servizio fu l'incrociatore \"O'Higgins\" ex USS \"Brooklyn\" che nonostante fosse stato adibito, nel tempo, a compiti addestrativi e stazionari prest\u00f2 servizio sino al 1991 e dopo la sua radiazione, venne venduto per demolizione, ma mentre veniva rimorchiato per la demolizione affond\u00f2 al largo delle isole Pitcairn."}
{"id": "620276", "revid": "81195", "url": "https://it.wikipedia.org/wiki?curid=620276", "title": "Legge di Stark-Einstein", "text": "La legge di Stark-Einstein, formulata indipendentemente dai due fisici tedeschi Johannes Stark e Albert Einstein tra il 1908 e il 1913, descrive la relazione tra energia assorbita e quantit\u00e0 di materia che reagisce in una reazione fotochimica.\nLa legge, nota anche come legge dell'equivalenza fotochimica o legge della fotoequivalenza, afferma che per ogni quanto \"h\u03bd\" di energia assorbita reagir\u00e0 una molecola di sostanza: per ogni mole di sostanza reagita sar\u00e0 assorbito un numero di Avogadro \"NA\" di quanti di luce. L'equazione matematica \u00e8\nLa legge dell'equivalenza fotochimica si applica alla parte di reazione luce-indotta che produce un cosiddetto \"processo primario\" (es. assorbimento o fluorescenza).\nIn molte reazioni fotochimiche il processo primario \u00e8 solitamente seguito da un \"processo secondario\" che implica tutte le normali interazioni chimiche tra i reagenti che non richiedono assorbimento di luce. Come risultato di ci\u00f2 molte reazioni, nella loro globalit\u00e0, sembrano non obbedire alla legge di Stark-Einstein.\nLa validit\u00e0 della legge \u00e8 ulteriormente ristretta ai processi fotochimici convenzionali che utilizzano una fonte di luce a intensit\u00e0 moderata; fonti di luce ad alta intensit\u00e0, come il laser, utilizzate in esperimenti di femtochimica o nella fotolisi flash, causano \"processi bifotonici\" con assorbimento di due fotoni di luce per molecola."}
{"id": "620279", "revid": "2060519", "url": "https://it.wikipedia.org/wiki?curid=620279", "title": "Classe Worcester (incrociatore)", "text": "Le unit\u00e0 della classe Worcester erano incrociatori leggeri della United States Navy.\nMalgrado l'introduzione del cannone da 152 mm automatico, che richiedeva, a causa della complessit\u00e0 del sistema di caricamento, torri binate e non pi\u00f9 trinate, la US Navy ritenne che dovessero comunque avere 12 cannoni, cos\u00ec che la nave venne conseguentemente armata di 6 torri, con una lunghezza dello scafo superiore, come anche la potenza motrice. Entrarono troppo tardi in servizio per la seconda guerra mondiale e passarono rapidamente in riserva con l'avvento dei sistemi missilistici antiaerei"}
{"id": "620280", "revid": "117401503", "url": "https://it.wikipedia.org/wiki?curid=620280", "title": "Classe Fargo", "text": "La classe Fargo fu una classe di incrociatori leggeri della United States Navy composta da due unit\u00e0 entrate in servizio tra il 1945 e il 1946; introducevano dei miglioramenti rispetto ai precedenti incrociatori classe Cleveland, essenzialmente un unico fumaiolo e una sovrastruttura ridisegnata in modo da permettere alla batteria antiaerea di avere migliori campi di tiro."}
{"id": "620281", "revid": "1543377", "url": "https://it.wikipedia.org/wiki?curid=620281", "title": "Costello Music", "text": "Costello Music \u00e8 l'album di debutto della band scozzese The Fratellis, uscito l'11 settembre 2006 per la Drop the gun recordings e distribuito dalla Universal Island Records. Il disco \u00e8 subito salito alla posizione numero 2 delle classifiche inglesi, battuto solo da FutureSex/LoveSounds di Justin Timberlake. La canzone \"Chelsea Dagger\" fu incorporata nella colonna sonora della pellicola Notte prima degli esami."}
{"id": "620291", "revid": "1516566", "url": "https://it.wikipedia.org/wiki?curid=620291", "title": "Classe Northampton", "text": "Gli incrociatori pesanti classe Northampton erano unit\u00e0 dell'United States Navy, che furono impiegati durante la prima parte della seconda guerra mondiale. Esse erano navi pi\u00f9 equilibrate della precedente classe Pensacola, con nove cannoni da 203\u00a0mm e tutti in torri trinate, anzich\u00e9 dieci in due torri trinate e due binate, ma le artiglierie erano comunque un peso elevato. L'apparato motore era invero potente, su quattro assi. Infine, elevato era anche il numero degli idrovolanti.\nDelle sei unit\u00e0 solo tre sopravvissero. Una delle perdite fu il \"Northampton\", che assieme a quattro incrociatori statunitensi cerc\u00f2 di fermare un convoglio giapponese in un'azione notturna, nella battaglia di Tassafaronga: i giapponesi reagirono silurando quattro dei cinque incrociatori, uno solo dei quali - il \"Northampton\" - affond\u00f2.\nAltra nave degne di nota \u00e8 lo \"Houston\" che and\u00f2 perduto in un attacco notturno alle unit\u00e0 da sbarco giapponesi nel Mar di Giava, condotto con incredibile coraggio e con le munizioni quasi finite. I giapponesi, per cercare di distruggerlo silurarono per sbaglio quattro delle proprie navi da carico."}
{"id": "620293", "revid": "648716", "url": "https://it.wikipedia.org/wiki?curid=620293", "title": "Classe Pensacola", "text": "La classe Pensacola era una classe di incrociatori pesanti in forza alla marina statunitense, progettata per la ricognizione offensiva e come antagonista della classe giapponese Myoko. Fu dotata di dieci cannoni da 203\u00a0mm, corazzatura leggera e macchine per un totale di shp, ma il progetto soffr\u00ec di scarsa stabilit\u00e0. Era formata da due unit\u00e0, lo e lo , che prestarono servizio dal 1929-1930 per tutta la seconda guerra mondiale, operando esclusivamente nel teatro del Pacifico e dell'Estremo Oriente. Furono infine radiate dal servizio tra il 1946 e il 1947 e usate come bersaglio durante l'operazione Crossroads, al quale sopravvissero: furono quindi affondate durante un'esercitazione navale nel 1948.\nCaratteristiche.\nScafo e dotazioni.\nLa classe Pensacola di incrociatori pesanti fu progettata immediatamente dopo la ratifica del trattato navale di Washington nel febbraio 1922, perci\u00f2 per mantenere il dislocamento entro le tonnellate (limite massimo concesso dal trattato) fu sacrificata la corazzatura e non furono installate voluminose turbine. La classe doveva per\u00f2 essere armata di dieci cannoni da 203\u00a0mm per poter confrontarsi su un piede di parit\u00e0 con gli incrociatori classe Myoko della Marina imperiale giapponese: sempre nell'ottica di rispettare i limiti di peso, i cannoni furono distribuiti in quattro torrette e non in cinque, diminuendo la lunghezza e quindi l'ingombro totali. I progettisti inoltre adottarono un ponte continuo con due alberi tripodi (uno a mezzanave e un spostato verso poppa), un basso bordo libero, un'inclinazione dello scafo al di sopra della linea di galleggiamento piuttosto pronunciata, forte insellatura del ponte; in genere erano navi alte sull'acqua e tendevano al rollio anche quando il mare era calmo. Per amplificare il raggio utile di perlustrazione i due incrociatori furono dotati di due catapulte a mezzanave, appena dietro il fumaiolo anteriore: tra le due catapulte vi era spazio a sufficienza per accogliere quattro idrovolanti all'aperto, visto che non era disponibile un hangar.\nLe due unit\u00e0 della classe Pensacola ebbero infine queste dimensioni: lunghezza fuori tutto 178,52 metri, larghezza massima 19,89 metri, pescaggio massimo 5,94 metri. Il dislocamento a vuoto, grazie agli sforzi e alla rinuncia a pesanti corazzature, era di tonnellate e la stazza lorda arrivava a tonnellate. L'equipaggio per ciascuna unit\u00e0 era composto da 631 tra ufficiali e marinai.\nNel 1940 il \"Pensacola\" fu tra le prime unit\u00e0 statunitensi ad adottare il radar CXAM e, nei mesi finale della guerra, entrambi gli incrociatori montavano un radar SK, due radar SG e un radar SP, quest'ultimo dedicato per il controllo del fuoco contraereo.\nImpianti propulsivi.\nLa classe Pensacola era stata pensata per la ricognizione, dunque la velocit\u00e0 era un requisito fondamentale. Furono adoperate otto caldaie White-Forster accoppiate a quattro turbine a ingranaggi a vapore Parsons, a ciascuna delle quali era stato vincolato un albero motore dotato di elica: la potenza erogata era di shp e la velocit\u00e0 massima pari a 32,5 nodi (61,8\u00a0km/h). L'autonomia massima era di miglia alla velocit\u00e0 media di 15 nodi, ovvero circa chilometri a un'andatura di 28,5 nodi e la scorta di olio combustibile trasportabile a bordo ammontava a tonnellate.\nArmamento.\nL'armamento si basava su dieci cannoni Mark 9 da 203\u00a0mm lunghi 55 calibri (L/55), distribuiti in due torrette trinate e due binate: cinque pezzi erano a prua e cinque a poppa, con le torri trinate poste in posizione sopraelevata su un alto basamento poich\u00e9 le barbette non poterono essere fissate allo scafo, accentuando i problemi di stabilit\u00e0. L'adozione di questi pezzi non aveva incontrato difficolt\u00e0 poich\u00e9 erano pi\u00f9 performanti dei cannoni da 152\u00a0mm e avevano maggiore gittata; il modello Mark 9 sparava una granata alla velocit\u00e0 iniziale di 853\u00a0m/s alla distanza massima di metri con un rateo di fuoco pari a 2-3 colpi al minuto. Il tiro era regolato da due centrali Mark 18, uno sulle sovrastrutture di poppa e uno su quelle di prua: era un apparecchio di alta qualit\u00e0, superiore ai corrispettivi giapponesi. Fu poi rimpiazzata dal Mark 35 e dal 1942 fu coadiuvata da appositi radar che aumentarono decisamente la precisione e ampliarono le possibilit\u00e0 operative anche di notte. La dotazione antinave era completata da due impianti da tre tubi lanciasiluri l'uno da 533\u00a0mm (uno per fiancata), fissati sul primo ponte in corrispondenza del fumaiolo prodiero.\nPer garantire la difesa antiaerea era stato pianificato che i Pensacola dovessero disporre di una batteria di otto cannoni da 127\u00a0mm (L/25) su affusto singolo, tuttavia solo quattro furono effettivamente montati al fine di contenere il dislocamento finale. Il cannone da 127\u00a0mm era un'arma non eccezionalmente precisa ma con un rateo di fuoco elevato, anche 14 colpi al secondo con serventi bene addestrati: utilizzava granate pesanti 25 chili e aveva una gittata massima di metri. La difesa contraerea a breve distanza, in particolare per colpire i bombardieri in picchiata, era composta da otto mitragliatrici pesanti Browning M2 da 12,7\u00a0mm, riconosciute insufficienti per tale compito gi\u00e0 pochi anni dopo il completamento della classe.\nNel 1935 sia il \"Pensacola\", sia il \"Salt Lake City\" furono privati dei due impianti lanciasiluri e dotati di altri quattro cannoni da 127\u00a0mm, che furono sistemati ai due lati della torre di comando. Nel 1941, poco prima dello scoppio della guerra nell'Oceano Pacifico, entrambi gli incrociatori ricevettero due impianti quadrinati di cannoni antiaerei \"Chicago Piano\" da 28\u00a0mm L/75. Nella prima fase del conflitto la United States Navy increment\u00f2 le difese contraeree di tutti gli incrociatori pesanti: nel 1942 la classe Pensacola ebbe dunque altri due gruppi di cannoni da 28\u00a0mm e otto cannoni Oerlikon da 20\u00a0mm L/70 su affusto individuale al posto delle otto Browning da 12,7\u00a0mm. Nel 1943 gli impianti quadrinati da 28\u00a0mm, ormai considerati obsoleti, furono sbarcati in favore dei pi\u00f9 efficaci cannoni Bofors da 40\u00a0mm L/56 e furono aggiunti altri Oerlikon, sempre in installazione singola. La classe and\u00f2 incontro anche a una profonda ricostruzione per eliminare i problemi di tenuta e stabilit\u00e0; l'albero tripode anteriore fu rimosso e cos\u00ec la catapulta di destra, con conseguente diminuzione degli idrovolanti a due.\nNel 1945 il \"Pensacola\" fu equipaggiato con batterie contraeree completamente nuove e pot\u00e9 contare su sette installazione quadrinati di cannoni Bofors da 40\u00a0mm e nove impianti binati di cannoni Oerlikon da 20\u00a0mm; il \"Salt Lake City\" giunse ad averne sei di pezzi Bofors e diciannove cannoni Oerlikon singoli.\nCorazzatura.\nPotenza di fuoco e velocit\u00e0 erano state ottenute al prezzo di ridotte corazzature, il cui peso complessivo era infatti corrispondente al 6% dell'ingombro totale del progetto. La cintura era spessa 76\u00a0mm in corrispondenza delle sale macchine, 100\u00a0mm dei magazzini di munizioni prodieri e si estendeva per circa 1,50 metri sotto la linea di galleggiamento. I magazzini di poppa non ebbero alcuna corazzatura poich\u00e9 fu assunto che i combattimenti sarebbero sempre avvenuti \"di prua\". Il ponte di coperta era corazzato con lastre da 25\u00a0mm (44\u00a0mm sopra i magazzini), le torrette ospitanti l'armamento primario presentavano corazzature spesse 64\u00a0mm sul frontale, 38\u00a0mm sui fianchi e 19\u00a0mm sul retro, stesso livello di protezione fornito alle barbette. La torre di comando disponeva di corazzature da 32\u00a0mm. Nel complesso questo schema era inferiore alle controparti nipponiche, le cui corazze rappresentavano il 16% del dislocamento totale.\nUnit\u00e0.\nPensacola (CA-24).\nIl \"Pensacola\" (codice e numero d'identificazione CA-24), cos\u00ec nominato dall'omonima citt\u00e0 in Florida, fu impostato come incrociatore leggero il 27 ottobre 1926 al New York Navy Yard, varato il 4 maggio 1929 e posto in servizio attivo il 6 febbraio 1930. Nel luglio 1931 fu riclassificato incrociatore pesante in conseguenza della stipula del trattato navale di Londra.\nNegli anni trenta oper\u00f2 sulla costa orientale statunitense, basato a San Diego, California e Pearl Harbor con il resto della 4\u00aa Divisione incrociatori cui apparteneva. Scort\u00f2 le portaerei e nei primi rapidi raid statunitensi sulle isole Marshall, Wake e Nuova Guinea (gennaio-marzo 1942), quindi partecip\u00f2 alla cruciale battaglia delle Midway all'inizio di giugno. Prese parte alla difficile campagna di Guadalcanal a copertura della flotta di portaerei del contrammiraglio Frank Fletcher, verso la fine della quale, nella notte del 30 novembre 1942, sub\u00ec danni gravissimi combattendo la battaglia di Tassafaronga. Per quasi tutto il 1943 rimase in riparazione.\nTra il novembre 1943 e l'aprile 1944 torn\u00f2 in azione di scorta alla forza di portaerei veloci della marina; in estate fu trasferito nel teatro settentrionale del fronte del Pacifico, dove oper\u00f2 sino ad agosto. Alla fine di ottobre fu coinvolto con la Terza Flotta nella battaglia del Golfo di Leyte. Nel 1945 il \"Pensacola\" prese parte ai frequenti bombardamenti navali sulle isole di Iwo Jima e Okinawa, dando poi supporto alle truppe sbarcate e impegnate negli scontri. Tra aprile e agosto fu nuovamente sottoposto a estese revisioni e mentre si trovava nelle acque dell'Alaska la seconda guerra mondiale ebbe termine. Coinvolto nell'operazione Magic Carpet, fu liquidato come nave bersaglio per l'operazione Crossroads, il test nucleare sull'atollo di Bikini, cui sopravvisse. Fu infine affondato il 10 novembre."}
{"id": "620296", "revid": "47767", "url": "https://it.wikipedia.org/wiki?curid=620296", "title": "Efrem", "text": "Origine e diffusione.\nContinua il nome ebraico \u05d0\u05e4\u05e8\u05d9\u05dd (\"'Efrayim\"), generalmente ricondotto a \"farah\" (\"fruttificare\"), e ha quindi il significato augurale di \"fruttifero\", \"che cresce\", \"accrescimento\"; ha pertanto significato analogo a quello dei nomi Policarpo, Eustachio e Fruttuoso. In alcuni casi, il nome veniva \"tradotto\" in latino usando il nome Crescenzo. Alcune interpretazioni minoritarie lo ricollegano invece a termini ebraici \"aper\" (\"copertura\", \"benda\") o \"eper\" (\"ceneri\").\nNella Bibbia Efraim era uno dei figli di Giuseppe, fondatore dell'omonima trib\u00f9; questo personaggio ha permesso la diffusione del nome nelle comunit\u00e0 israelitiche, mentre in quelle cristiane \u00e8 giunto grazie al culto di alcuni santi cos\u00ec chiamati, in particolare sant'Efrem il Siro, considerato uno dei Dottori della Chiesa. In Italia il nome \u00e8 attestato soprattutto al Nord, specialmente in Emilia-Romagna e, secondariamente, nel Veneto.\nOnomastico.\nL'onomastico si pu\u00f2 festeggiare in memoria di pi\u00f9 santi, alle date seguenti:"}
{"id": "620298", "revid": "20973", "url": "https://it.wikipedia.org/wiki?curid=620298", "title": "Metodo del Lachmann", "text": ""}
{"id": "620300", "revid": "1522738", "url": "https://it.wikipedia.org/wiki?curid=620300", "title": "Rich\u016b", "text": "Nessuna data certa pu\u00f2 essere ricondotta al suo regno, ma sembra abbia vissuto durante il quinto secolo dopo Cristo.\nSecondo il \"Nihonshoki\" e il \"Kojiki\" fu il primo figlio dell'imperatore Nintoku. Mor\u00ec di malattia durante il sesto anno di regno. La sua tomba si trova nella provincia di Kawachi, al centro dell'attuale prefettura di \u014csaka. Gli succedette il fratello minore Hanzei e nessuno dei suoi figli sal\u00ec al trono, anche se due nipoti (Kenz\u014d e Ninken) divennero infine imperatori. \nAlcuni studiosi lo identificano come il Re San, il quale avrebbe mandato dei messaggeri alla Dinastia Song almeno due volte nel 421 e nel 425. Mor\u00ec prima del 438 e gli \u00e8 succedette il fratello minore."}
{"id": "620303", "revid": "94121", "url": "https://it.wikipedia.org/wiki?curid=620303", "title": "Karl-Heinz Bohm", "text": ""}
{"id": "620304", "revid": "287204", "url": "https://it.wikipedia.org/wiki?curid=620304", "title": "Funzione trigonometrica inversa", "text": "In matematica, le funzioni trigonometriche inverse sono un insieme di funzioni strettamente collegate alle funzioni trigonometriche. Le funzioni inverse principali sono elencate nella seguente tabella.\nTalvolta vengono utilizzate le notazioni formula_1, formula_2, etc in luogo di arcsin, arccos, etc, ma questa notazione ha lo svantaggio di creare confusione, per esempio, fra formula_3 e formula_4, sebbene il contesto sia generalmente sufficiente a chiarire l'ambiguit\u00e0.\nNei linguaggi di programmazione al computer le funzioni arcsin, arccos, arctan sono generalmente chiamate asin, acos, atan. Molti linguaggi di programmazione forniscono anche la funzione con due argomenti atan2, che calcola l'arcotangente di \"y\"/\"x\" dati \"y\" ed \"x\", ma in un intervallo di [-\u03c0,\u03c0].\nSerie infinite.\nAnalogamente al seno ed al coseno, le funzioni trigonometriche inverse si possono in alternativa definire in termini di serie infinite.\nDefinizioni come integrali.\nQueste funzioni si possono anche definire dimostrando che sono integrali di altre funzioni.\nForme logaritmiche.\n\u00c8 possibile esprimere queste funzioni usando i logaritmi naturali. Ci\u00f2 permette di estendere in modo naturale il loro dominio all'intero piano complesso.\nQueste relazioni si possono dimostrare elementarmente tramite l'espansione delle funzioni trigonometriche alla forma esponenziale.\nDimostrazione di esempio.\nSia formula_25\nDerivate delle funzioni trigonometriche inverse.\nLe derivate delle funzioni trigonometriche inverse valgono:\nQuesti risultati si ottengono facilmente derivando la forma logaritmica mostrata sopra.\nIntegrali indefiniti delle funzioni trigonometriche inverse.\nTutti questi integrali si ricavano integrazione per parti e le derivate elencate al paragrafo precedente.\nSemplificazione somme.\n\u00c8 possibile combinare la somma o differenza di due funzioni trigonometriche inverse in un'espressione dove la funzione trigonometrica compare una sola volta:"}
{"id": "620309", "revid": "1149807", "url": "https://it.wikipedia.org/wiki?curid=620309", "title": "L'esca (film)", "text": "L'esca (\"L'app\u00e2t\") \u00e8 un film del 1995 diretto da Bertrand Tavernier.\nIl film trae spunto dal libro \"L'app\u00e2t\" del 1990, scritto da Morgan Sport\u00e8s e che si basa - pur utilizzando nomi di fantasia - sulla ricostruzione di due omicidi perpetrati a Parigi nel 1984 dal trio composto da Val\u00e9rie Subra, Laurent Hattab, Jean-R\u00e9mi Sarraud.\nVincitore dell'Orso d'oro al Festival di Berlino del 1995, il film venne vietato ai minori di 18 anni.\nTrama.\nLa giovane commessa Nathalie, il suo fidanzato Eric e l'amico Bruno, stanchi di vivere in ristrettezze economiche, progettano di andare negli USA per aprire una catena di negozi di abbigliamento. Per reperire i fondi necessari, i tre cominciano a rapinare ricchi imprenditori, medici e avvocati, adescandoli con la ragazza stessa. I colpi si susseguono numerosi con alterne fortune, ricorrendo in due occasioni, senza alcun pentimento o sussulto, anche all'omicidio; ma il loro superficiale e irresponsabile modo di agire li porta a lasciarsi dietro una significativa serie di prove a loro carico che li condurr\u00e0 inevitabilmente all'arresto."}
{"id": "620310", "revid": "1893", "url": "https://it.wikipedia.org/wiki?curid=620310", "title": "Funzione goniometrica inversa", "text": ""}
{"id": "620311", "revid": "1893", "url": "https://it.wikipedia.org/wiki?curid=620311", "title": "Funzioni trigonometriche inverse", "text": ""}
{"id": "620315", "revid": "767487", "url": "https://it.wikipedia.org/wiki?curid=620315", "title": "Bloody Sunday (film)", "text": "Bloody Sunday \u00e8 un film del 2002 diretto da Paul Greengrass.\nIl soggetto \u00e8 tratto dal libro \"Eyewitness Bloody Sunday\" di Don Mullan, sulla cosiddetta domenica di sangue, avvenuta nel 1972 a Derry, nell'Irlanda del Nord.\nTrama.\nDerry, Irlanda del Nord, 30 gennaio 1972, Ivan Cooper, politico protestante e membro del Parlamento per il Partito Socialdemocratico e Laburista, promuove, insieme ad altri membri dell'Associazione dei diritti civili dell'Irlanda del Nord, di cui anch'egli fa parte, una marcia di protesta che dovrebbe concludersi con un suo comizio sul tema dell'indipendenza. L'intento della manifestazione \u00e8 assolutamente pacifico, ed egli chiede personalmente ai membri dell'IRA di non parteciparvi, ricevendone l'assicurazione che essi si limiteranno ad osservarla a distanza.\nLa manifestazione, nonostante qualche isolato incidente, sembra seguire il programma previsto ma, poco dopo l'inizio del comizio, un reparto di paracadutisti britannici apre il fuoco sui dimostranti, uccidendone tredici e ferendone altri quattordici, uno dei quali morir\u00e0 quattro mesi e mezzo pi\u00f9 tardi a causa delle ferite. La conseguenza della \"domenica di sangue\", come riporter\u00e0 lo stesso Cooper in una accorata conferenza stampa, sar\u00e0 una massiccia adesione dei giovani all'IRA ed una recrudescenza dello scontro tra esercito britannico ed indipendentisti irlandesi.\nColonna sonora.\nLa colonna sonora contiene solo un brano musicale: una versione di \"Sunday Bloody Sunday\" da un concerto degli U2, nei titoli di coda.\nDistribuzione.\nAnche se \u00e8 stato prodotto dalla Granada Television come film TV, il suo potenziale cinematografico \u00e8 stato notato e premiato al Sundance Film Festival il 16 gennaio, pochi giorni prima della sua proiezione su ITV, il 20 gennaio, mentre in Italia \u00e8 stato distribuito il 3 maggio."}
{"id": "620316", "revid": "446353", "url": "https://it.wikipedia.org/wiki?curid=620316", "title": "Classe La Galissonni\u00e8re (incrociatore)", "text": "La classe La Galissonni\u00e8re \u00e8 stata una classe di incrociatori leggeri francesi costruita negli anni trenta, composta da 6 unit\u00e0: \"La Galissoni\u00e8re\", \"Jean de Vienne\", \"Marseillaise\", \"George Leygues\", \"Gloire\" e \"Montcalm\".\nProgetto.\nImpostati in contemporanea alle due ultime unit\u00e0 dell'italiana classe Condottieri, nell'ambito della competizione franco italiana dell'epoca, essi erano incrociatori decisamente compatti e di differente progettazione, con una forte somiglianza con quella delle corazzate moderne.\nLa loro struttura era molto compatta, grazie alla disposizione delle artiglierie principali interamente in torri trinate, per cui, con il dislocamento modesto che avevano, ebbero un armamento potente, con uno scafo corto e quindi pi\u00f9 leggero e facile da proteggere, tanto che la corazzatura, sia di cintura, che di ponte, come anche artiglierie, era molto migliore di quanto era possibile all'epoca trovare sulle navi di questa categoria. La poppa aveva una forma 'a specchio' che offriva una minore resistenza, in seguito universalmente adottata.\nI cannoni da 152/55mm Model 1930 erano in 2 torri sovrapposte a prua e 1 a poppa, con un ampio campo di tiro. Queste armi, con una notevole potenza (paragonabile al 155\u00a0mm della Marina imperiale giapponese imbarcato inizialmente sugli incrociatori della classe Mogami), avevano un peso di 7,65ton, cadenza di tiro 5 c./min, velocit\u00e0 iniziale di ben 900ms. con una gittata di ben 26.900 metri con una granata da 58\u00a0kg, la quale poteva perforare ben 122mm a 10.000 metri. Il peso degli affusti trinati, pesantemente corazzati, era di 172t. L'armamento secondario era di cannoni da 90mm Mod. 1926, che avevano una velocit\u00e0 di 850ms, cadenza di 12-15c.min. e una gittata di 15\u00a0km, si trattava di un'arma contraerea pesante. Infine, vi erano alcune mitragliere, oltre a 4 tubi lanciasiluri da 550mm.\nLe sovrastrutture comprendevano un massiccio tripode prodiero. Infine, l'apparato propulsivo aveva una elevata potenza di 84.000 SHP, ripartita su 2 assi.\nServizio.\nDelle 6 unit\u00e0, \"La Galissoni\u00e8re\", \"Jean de Vienne\" e \"Marseillaise\" si autoaffondarono a Tolone il 27 novembre 1942. Due delle unit\u00e0 autoaffondate a Tolone vennero recuperate dagli italiani, ma vennero abbandonate al tempo dell'armistizio: erano il \"Galissonniere\" e il \"De Vienne\".\nLe altre, avendo raggiunto Dakar per rinforzarne le difese nel 1940, passarono poi sotto comando alleato e quindi \"George Leygues\", \"Gloire\" e \"Montcalm\" operarono attivamente con gli alleati durante la seconda parte della guerra, partecipando con le forze della Francia Libera alla operazione Dragoon e allo sbarco in Normandia. Successivamente, esse raggiunsero la flotta francese del dopoguerra e resero i loro servigi fino alla met\u00e0 degli anni '50."}
{"id": "620319", "revid": "648716", "url": "https://it.wikipedia.org/wiki?curid=620319", "title": "Classe Duquesne (incrociatore)", "text": "La classe Duquesne era una classe di incrociatori pesanti della marina militare francese. Era costituita da due unit\u00e0, varate nel 1925. L'armamento principale era costituito da cannoni da 203\u00a0mm. Fu la prima classe di incrociatori pesanti sviluppata dalla Francia dopo il Trattato navale di Washington. Criticate per la corazzatura ritenuta troppo leggera, furono impiegate durante la seconda guerra mondiale, sopravvivendo al conflitto."}
{"id": "620320", "revid": "767487", "url": "https://it.wikipedia.org/wiki?curid=620320", "title": "Cose di questo mondo", "text": "Cose di questo mondo (\"In This World\") \u00e8 un film del 2002 diretto da Michael Winterbottom.\nRealizzato in stile semi-documentaristico, il film descrive l'odissea di due giovani afgani che lasciano un campo per rifugiati in Pakistan per raggiungere il Regno Unito.\nNel 2003 \u00e8 stato proiettato alla 53\u00aa edizione del Festival di Berlino, aggiudicandosi l'Orso d'oro, il Peace Film Award e il premio della giuria ecumenica.\nTrama.\nJamal \u00e8 un orfano sedicenne che vive vicino a Peshawar in Pakistan, ai bordi di uno dei tanti campi profughi. Quando suo cugino Enayat viene mandato in Europa alla ricerca di un futuro migliore, Jamal si offre di accompagnarlo. Attraverso Iran, Turchia e Italia, i due viaggiano a ritroso lungo la \"via della seta\" nascosti nella ribalta di un tir o all'interno di un container, fra contrabbandieri, continue minacce e condizioni di vita impossibili. Alla fine, solo Jamal riuscir\u00e0 a raggiungere Londra, la destinazione finale del lungo e drammatico viaggio.\nProduzione.\nQuasi tutto il film \u00e8 stato girato \"on location\", tra Pakistan, Iran, Turchia, Italia, Francia e Regno Unito. Le scene all'interno del campo profughi francese di Sangatte sono state invece realizzate in Inghilterra a causa dell'ostilit\u00e0 nei confronti della troupe da parte degli abitanti di un vicino paese.\nIl film ha avuto due titoli di produzione prima di quello definitivo. Durante le riprese il titolo era \"The Silk Road\", principalmente una copertura dovuta al fatto che ai funzionari di molti Paesi era stato detto che si trattava di un documentario sulla via della seta. Il titolo successivo era \"M1187511\", codice assegnato dal Ministero dell'interno del Regno Unito alla domanda per lo status di rifugiato presentata dal protagonista Jamal Udin Torabi. Prima dell'uscita del film il titolo \u00e8 diventato \"In This World\", riferimento alla sequenza in cui Jamal, dopo la morte di Enayat, dice al telefono che il cugino \"non \u00e8 pi\u00f9 in questo mondo\".\nAd eccezione di Nabil Elouahabi, noto anche per la partecipazione alla soap opera inglese \"EastEnders\", tutti gli altri membri del cast sono non professionisti. Dopo essere tornato in Pakistan, Jamal Udin Torabi ha presentato domanda di asilo in Inghilterra, dove si \u00e8 trasferito e dove vive nel sud est di Londra (con un permesso che gli consente di rimanere nel Regno Unito fino al suo diciottesimo compleanno). Enayatullah ha invece usato i soldi guadagnati per comprare un camion e ha avviato un'attivit\u00e0 di import-export tra Kabul e Peshawar.\nColonna sonora.\nLa colonna sonora del film, realizzata dal compositore italiano Dario Marianelli, \u00e8 stata pubblicata nel 2016 dalla MovieScore Media.\nDistribuzione.\nDopo l'anteprima al London Film Festival del 17 novembre 2002 e la proiezione al Festival di Berlino del 7 febbraio 2003, il film \u00e8 stato distribuito nelle sale del Regno Unito a partire dal successivo 28 marzo. In seguito \u00e8 stato proiettato in molte altre manifestazioni internazionali.\nAccoglienza.\nIncassi.\nIl film ha riportato un incasso di 84.299 dollari negli Stati Uniti e di circa 130.000 euro in Italia.\nCritica.\nNonostante il modesto risultato al box office, il film ha ottenuto recensioni positive da parte della stampa. Il sito \"Rotten Tomatoes\" riporta l'89% di recensioni professionali con giudizio positivo e un voto medio di 7,5 su 10, mentre il sito \"Metacritic\" assegna al film un punteggio di 75 su 100 basato su 25 recensioni."}
{"id": "620321", "revid": "47767", "url": "https://it.wikipedia.org/wiki?curid=620321", "title": "Agape (nome)", "text": "Origine e diffusione.\nDeriva dal termine greco \u03b1\u03b3\u03b1\u03c0\u1f74 (\"agape\"), che vuol dire \"amore\", nel senso pi\u00f9 puro e spirituale del termine (\"amore verso il prossimo\", \"carit\u00e0\").\nLa forma maschile Agapio (o Agabio) viene talvolta ricollegata al nome Agapito che, per quanto etimologicamente correlato, ha per\u00f2 significato leggermente diverso. Per semantica, inoltre, il nome Agape \u00e8 affine al nome Ljubov'.\nOnomastico.\nL'onomastico pu\u00f2 essere festeggiato in una delle date seguenti:"}
{"id": "620322", "revid": "1082210", "url": "https://it.wikipedia.org/wiki?curid=620322", "title": "Olio di semi di girasole", "text": "L'olio di semi di girasole \u00e8 l'olio estratto dai semi del girasole (\"Helianthus annuus\" L.) e da cultivar o variet\u00e0 mutanti sviluppate appositamente per modificarne la composizione in acidi grassi.\nL'olio di semi di girasole contiene trigliceridi, con un elevato contenuto di acido linoleico. \nL'alta percentuale di acidi grassi polinsaturi lo rende particolarmente suscettibile all'ossidazione e all'irrancidimento. \nNel 1976 \u00e8 stata sviluppata in Russia la prima variet\u00e0 a libera impollinazione mutante, Pervenets, con alto contenuto di acido oleico.\nLa mutazione, ottenuta chimicamente con dimetilsolfato (DMS), comportava un tenore di acido oleico anche superiore al 70%.\nNegli anni successivi con tecniche di miglioramento genetico tradizionali, negli USA sono stati prodotti molti ibridi, in cui \u00e8 rintracciabile il gene alto oleico della popolazione \"Pervenets\". Con il nome generico di NuSun le cultivar nordamericane a medio contenuto in acido oleico hanno raggiunto in USA il milione di acri coltivati (circa 405000 ha coltivati). Nonostante siano state sviluppate molte cultivar sia con mutagenesi chimica sia con l'uso delle radiazioni, si considerano variet\u00e0 naturali non essendo transgeniche. \nCon mutazioni transgeniche \u00e8 possibile, come si \u00e8 fatto per l'olio di colza, realizzare cultivar derivati dal girasole in grado di produrre oli con una specifica distribuzione di acidi grassi. \nProduzione.\nIl girasole \u00e8 la quarta fonte di olio pi\u00f9 grande al mondo, dopo palma, soia, e canola (colza a basso tenore di acido erucico). La domanda di olio di girasole \u00e8 aumentata notevolmente alla fine del X secolo, quando la margarina ad alto contenuto di acidi grassi polinsaturi (PUFA) \u00e8 stata sempre pi\u00f9 richiesta per motivi di salute. L'olio di girasole \u00e8 uno degli oli vegetali pi\u00f9 popolari e in alcuni paesi \u00e8 preferito agli oli di soia, di semi di cotone e di palma ma deve affrontare una forte concorrenza, a causa della maggior redditivit\u00e0 di altri oli vegetali. Le aree geografiche di crescita del girasole sono limitate e la coltura del girasole subisce la pressione competitiva di altre colture regionali. A fronte di una crescente domanda globale di oli vegetali la crescita della produzione dell'olio di girasole ha subito interruzioni. Negli Stati Uniti la soia ha sottratto superficie coltivata al girasole. In Europa, c'\u00e8 stato uno spostamento verso la canola per la produzione di bio-diesel.\nAll'inizio del X secolo sono state sviluppate e selezionate variet\u00e0 con un'alta resa di olio mentre dal 1980 sono stati offerti al mercato oli di girasole ad alto e medio contenuto di acido oleico. \nComposizione.\nIn tutti gli oli vegetali la composizione pu\u00f2 variare in funzione della cultivar, delle condizioni ambientali, della raccolta e della lavorazione. \nCi sono diversi oli di girasole con composizione differente.\nI principali sono:\nLegenda: concentrazioni tipiche in % w/w, media dei valori riportati nel Codex Alimentarius\nLa distribuzione di acidi grassi dell'olio di girasole a medio oleico \u00e8 relativamente simile a quella dell'olio di oliva o dell'olio di argan.\nL'olio di semi di girasole tipicamente contiene anche steroli, lecitina, tocoferoli, carotenoidi e cere. \nPropriet\u00e0 fisiche.\nL'olio di semi di girasole \u00e8 liquido a temperatura ambiente. L'olio raffinato \u00e8 trasparente, con colore ambrato e un leggero odore grasso. La densit\u00e0 a 20 e 25\u00a0\u00b0C \u00e8 tipicamente compresa tra 0,918 e 0,923\u00a0kg/dm\u00b3 e sempre a 20\u00a0\u00b0C l'indice di rifrazione \u00e8 compreso tra 1,472 e 1,476.\nUsi.\nCome olio per friggere, l'olio di semi di girasole si comporta come un tipico olio vegetale composto di trigliceridi.\nLe variet\u00e0 con numero di iodio pi\u00f9 basso, come l'olio di girasole ad alto contenuto in acido oleico, resistono meglio alla temperatura.\nIn cosmetica l'olio di girasoli si comporta come emolliente, ammorbidendo e lisciando la pelle.\nIl nome dell'olio di semi di girasole secondo la classificazione INCI \u00e8 .\nLa variet\u00e0 ad alto oleico viene denominata:."}
{"id": "620323", "revid": "648716", "url": "https://it.wikipedia.org/wiki?curid=620323", "title": "Classe Suffren (incrociatore)", "text": "La classe Suffren era costituita da quattro incrociatori pesanti sviluppati per la Marina francese nella seconda met\u00e0 degli anni 1920. L'armamento principale era costituito da cannoni da 203 mm. Erano equivalenti all'italiana classe Zara, di alcuni anni successiva e di cui riprendeva le forme del profilo, l'organizzazione e la consistenza dell'armamento, seppur con velocit\u00e0 e corazzatura inferiore. La classe prende il nome da Pierre Andr\u00e9 de Suffren de Saint Tropez, ammiraglio francese."}
{"id": "620324", "revid": "1305772", "url": "https://it.wikipedia.org/wiki?curid=620324", "title": "Seconds Out", "text": "Seconds Out \u00e8 il secondo album dal vivo del gruppo musicale britannico Genesis, pubblicato nel 1977 dalla Charisma Records.\nDescrizione.\nIl titolo dell'album deriva dalla frase con la quale, nel pugilato, il \"ring announcer\" invita i secondi a uscire dal ring subito prima dell'inizio dell'incontro, come da regolamento.\nSi tratta di un doppio album costituito per gran parte di registrazioni tratte da concerti tenuti dai Genesis al palazzo dello sport di Parigi dall'11 al 14 giugno 1977, durante il tour europeo legato all'album \"Wind &amp; Wuthering\". Una sola traccia, \"The Cinema Show\", \u00e8 tratta dal concerto al Pavillon de Paris del 23 giugno 1976, cio\u00e8 dal tour del precedente album \"A Trick of the Tail\".\nCon il solo brano \"Afterglow\" tratto da \"Wind &amp; Wuthering\", l'album per il resto presenta quattro brani di \"A Trick of The Tail\" e tutti gli altri tratti dal repertorio originariamente inciso con Peter Gabriel alla voce, tra cui la suite \"Supper's Ready\" che occupa per intero la terza facciata.\nCon Phil Collins quasi sempre impegnato come cantante e frontman, il ruolo di batterista a tempo pieno \u00e8 affidato dal vivo al musicista statunitense Chester Thompson, tranne nella gi\u00e0 citata \"The Cinema Show\" dell'anno precedente, in cui il batterista \u00e8 Bill Bruford. Caratteristica di tutti i concerti dei Genesis dal 1976 in poi, in quasi tutte le parti strumentali Collins lascia il centro del palco e torna dietro i tamburi a raddoppiare la sezione ritmica.\nL'uso della doppia batteria risente dell'influenza fusion introdotta nella band proprio da Collins, al quale si deve anche l'idea di impiegare Thompson, che egli gi\u00e0 apprezzava nei Weather Report ma soprattutto nell'album \"Roxy &amp; Elsewhere\" di Frank Zappa &amp; The Mothers, nel quale lo statunitense era affiancato da Ralph Humphrey. Su insistenza del batterista dei Genesis, una figurazione eseguita in quel disco sul brano \"More Trouble Every Day\" venne ripresa integralmente da Collins e Thompson sulla coda del brano \"Afterglow\" e rimase arrangiamento obbligato della canzone nell'arco di trent'anni, sino al ' del 2007. Anche il duetto per sole batterie, che debutta su quest'album collegando \"Dance on a Volcano\" a \"Los Endos\", era destinato a rimanere un numero fisso nei concerti dei Genesis, peraltro espandendosi in durata negli anni fino a divenire una traccia a s\u00e9 stante sui live ' (\"Drum Duet\") e \"Live Over Europe 2007\" (\"Conversation with Two Stools\").\nDurante i missaggi di \"Seconds Out\" Steve Hackett lasci\u00f2 i Genesis poich\u00e9 da tempo frustrato per il poco spazio lasciato, a suo giudizio, alle sue composizioni nel gruppo e incoraggiato dall'esperienza positiva del suo primo album \"Voyage of the Acolyte\" a intraprendere la carriera solista.\nIl giornalista italiano Armando Gallo, autore di quasi tutte le foto di copertina di \"Seconds Out\", nel suo libro del 1979: \"Genesis, the Evolution of a Rock Band\" (poi ristampato come: \"Genesis \u2013 I Know What I Like\") defin\u00ec il disco: \u00abUno dei migliori album dal vivo mai fatti\u00bb."}
{"id": "620325", "revid": "767487", "url": "https://it.wikipedia.org/wiki?curid=620325", "title": "Grand Canyon - Il cuore della citt\u00e0", "text": "Grand Canyon - Il cuore della citt\u00e0 (\"Grand Canyon\") \u00e8 un film del 1991 scritto e diretto da Lawrence Kasdan.\nTrama.\nIl film narra l'intreccio tra le vite di sei abitanti di una Los Angeles assediata e sul filo della disperazione.\nLa insolita amicizia nata tra Mack e Simon, due persone di estrazione sociale molto diversa, fa da fulcro alla storia.\nMack, salvato da Simon dall'aggressione da parte di una banda di teppisti, trova delle inaspettate affinit\u00e0 con questi, traendo forza dalla sua filosofia di vita.\nLe storie parallele che si dipanano riguardano il grave ferimento del produttore di violenti B-movie, Davis, durante una rapina; del ritrovamento casuale da parte di Claire di una neonata abbandonata; della relazione che, grazie all'interessamento quasi casuale di Mack, nasce tra Simon e Jane; della infatuazione senza speranza per Mack da parte della sua segretaria Dee, risolta nella drammatica rapina sventata da un giovane poliziotto; della vita difficile di Deborah, sorella di Simon, e del figlio Otis nel quartiere violento dove abitano.\nQuesti frammenti di vita mostrano la disperata determinazione di sopravvivere nel mondo impazzito che avvolge i personaggi, e della forza che traggono dalla visita al Grand Canyon, placido emblema di pace e serenit\u00e0."}
{"id": "620326", "revid": "446353", "url": "https://it.wikipedia.org/wiki?curid=620326", "title": "Alg\u00e9rie", "text": "L'Alg\u00e9rie fu un incrociatore pesante, unico della sua classe, entrato in servizio nel settembre 1934 per conto della Marine nationale francese.\nUltimo incrociatore pesante costruito per la Marina francese, l'unit\u00e0 ebbe un ridotto impiego bellico nel corso della seconda guerra mondiale durante la quale partecip\u00f2 al bombardamento navale di Genova del giugno 1940; dopo la resa della Francia l'unit\u00e0 fu posta in disarmo a Tolone, dove fu autoaffondata il 27 novembre 1942 assieme al resto della flotta francese per evitare che fosse catturata dai tedeschi.\nStoria.\nImpostata il 19 marzo 1931 presso l'arsenale navale di Brest, la nave fu varata il 21 maggio 1932 con il nome di \"Alg\u00e9rie\" in onore dell'allora colonia francese dell'Algeria, entrando poi in servizio il 15 settembre 1934. L\"Alg\u00e9rie\" fu il settimo e ultimo incrociatore pesante costruito dalla Francia nel periodo interbellico e nel rispetto delle clausole del trattato navale di Washington: al confronto con i suoi predecessori l'unit\u00e0 era pi\u00f9 lenta (31 nodi di velocit\u00e0 massima) ma molto pi\u00f9 corazzata e dotata di un potente armamento principale con otto cannoni da 203/55 mm M1931 in quattro torri binate e 12 cannoni da 100/45 mm M1930 in sei torri binate; la nave costituiva la risposta francese agli incrociatori pesanti italiani della classe Zara, pi\u00f9 veloci (35 nodi contro 31) ma dotati di una corazzatura meno robusta.\nAllo scoppio della seconda guerra mondiale l\"Alg\u00e9rie\" fu assegnato alla Force de Raid, la formazione di base a Brest comprendente le pi\u00f9 moderne unit\u00e0 della Marine nationale e pronta a essere impegnata per operazioni nell'oceano Atlantico contro i tedeschi; durante il periodo della caccia alla corazzata tascabile \"Admiral Graf Spee\" l'incrociatore fu dislocato a Dakar per pattugliare l'Atlantico centrale ma non fece registrare azioni di rilievo, mentre nel marzo 1940 scort\u00f2 la nave da battaglia \"Bretagne\" e l'incrociatore \"Colbert\" diretti ad Halifax in Canada per trasferire al sicuro parte delle riserve auree della Francia. L'unica azione bellica di rilievo a cui partecip\u00f2 l'incrociatore fu il bombardamento di Genova e Savona il 14 giugno 1940: insieme agli incrociatori pesanti \"Foch\", \"Dupleix\" e \"Colbert\", l\"Alg\u00e9rie\" cannoneggi\u00f2 le installazioni industriali di Vado Ligure e Savona e l'area industriale-portuale di Genova causando numerosi danni a terra, per poi rientrare alla base di Tolone senza aver riportato danni.\nDopo l'armistizio di Compi\u00e8gne del 22 giugno 1940, come gran parte della flotta francese l\"Alg\u00e9rie\" rimase ancorato a Tolone senza prendere parte ad altri impieghi bellici. Il 27 novembre 1942, davanti al tentativo dei tedeschi di catturare Tolone dopo l'invasione della Francia di Vichy, l'incrociatore si autoaffond\u00f2 in porto assieme al resto della flotta francese; lo scafo fu riportato a galla dalle forze italiane occupanti il 18 marzo 1943, ma non venne avviato alcun lavoro per ripristinare l'unit\u00e0 che fu infine avviata alla demolizione al termine della guerra."}
{"id": "620332", "revid": "787565", "url": "https://it.wikipedia.org/wiki?curid=620332", "title": "Classe Duguay-Trouin", "text": "La classe Duguay-Trouin era una classe di tre incrociatori leggeri sviluppata dalla Francia nella prima met\u00e0 degli anni 1920. Queste veloci unit\u00e0 leggere ispirarono i classe di Giussano, il primo gruppo del tipo Condottieri italiano (alta velocit\u00e0, buon armamento al prezzo di una corazzatura minimale). L'unit\u00e0 capoclasse era stata battezzata \"Duguay-Trouin\", in onore dell'omonimo corsaro francese.\nErano incrociatori con un armamento di 8 cannoni da 152\u00a0mm, alta velocit\u00e0 e mancanza pressoch\u00e9 totale di protezione. Varati a met\u00e0 anni venti, essi avevano almeno un punto di forza nell'armamento, costituito da cannoni calibro 155/50\u00a0mm, con una granata da 56\u00a0kg sparabile a 25\u201426\u00a0km di distanza. Sebbene con una vita utile dell'anima di appena 700 colpi, essi erano artiglierie molto pi\u00f9 potenti di quelle di altre navi della classe, si pensi che i cannoni da 152 fino a pochi anni prima standard della marina inglese erano capaci di sparare proiettili da 45-50\u00a0kg a 13\u00a0km, e che anche durante la seconda guerra mondiale le artiglierie degli incrociatori leggeri normalmente da 152\u00a0mm, potevano sparare proiettili da 50\u00a0kg a 23\u00a0km, sebbene con una cadenza di tiro maggiore, ma nondimeno i pezzi da 15 godevano di un vantaggio non indifferente."}
{"id": "620336", "revid": "599013", "url": "https://it.wikipedia.org/wiki?curid=620336", "title": "Arar\u00e1", "text": "Gli Arar\u00e1 (o anche Ajujure) sono un piccolo gruppo etnico del Brasile che ha una popolazione stimata in circa 437 individui (2010). Parlano la lingua Arara, Para (codice ISO 639: AAP) e sono principalmente di fede animista.\nPosizione.\nVivono nello stato di Par\u00e1 in Brasile e sono correlati al gruppo dei Carib. Mantengono uno stile di vita nomade e spesso sono imparentati con altre trib\u00f9. \nCi sono due aree giuridicamente definiti per il Arara, con diverse situazioni giuridiche e geografiche: il \"Territorio indigeno Arara\" e il \"Territorio Indigeno di Cachoeira Seca do Iriri\". La prima area \u00e8 associata con i sottogruppi contattati tra il 1981 e il 1983, mentre il secondo territorio al sottogruppo contattato nel 1987. Oggi, la maggior parte degli Arara vive in un villaggio costruito dal Funai all'interno del \"Territorio indigeno Arara\", situato nei pressi del torrente Laranjal, la cui popolazione ammonta a poco pi\u00f9 di 100 individui. Una piccola porzione della popolazione, circa due dozzine di persone che in precedenza vivevano nel villaggio Laranjal, \u00e8 stata trasferita ad una locazione gestita dal Funai accanto all'autostrada transamazzonica, formando cos\u00ec il nucleo di un altro \"gruppo residenziale\". Un altro sottogruppo, ancora relativamente isolato dal resto degli Arara, \u00e8 quello contattato nel 1987 e che vive in un villaggio vicino al torrente Cachoeira Seca, sul fiume Iriri, nel \"Territorio Indigeno di Cachoeira Seca do Iriri\". Questo gruppo comprende 56 individui, tutti discendenti di una sola donna ancora viva nel 1994.\nStoria.\nGli Arara appartengono alla stessa sub-famiglia linguistica, chiamata anche Arara, che include gli Apiac\u00e1 del Tocantins, gli Yaruma (estinti) e gli Ikpeng, che vivono oggi nel Parco Indigeno dello Xingu, popoli che vivevano dispersi su un territorio ampio che comprende tutta la valle superiore e media dei fiumi Xingu e Iriri."}
{"id": "620338", "revid": "1543377", "url": "https://it.wikipedia.org/wiki?curid=620338", "title": "Textpattern", "text": "Textpattern \u00e8 un CMS open source (distribuito con licenza GPL) basato sull'uso di MySQL e PHP utilizzato prevalentemente per la creazione di blog; pu\u00f2 essere sfruttato anche per la realizzazione di siti complessi come portali o siti aziendali.\nTextpattern, abbreviato in TXP, ha anche la possibilit\u00e0 di essere integrato con plug-in scritti dalla comunit\u00e0 di persone che lo utilizzano.\nPer la gestione dei contenuti, Textpattern si appoggia nativamente a Textile, un \"Humane Web Text Generator\" come lo definisce il suo creatore, ovvero un editor di testi umanizzato.\nL'abbinamento tra TXP e Textile permette la realizzazione di siti web XHTML e accessibili."}
{"id": "620339", "revid": "46931", "url": "https://it.wikipedia.org/wiki?curid=620339", "title": "Ajujure", "text": ""}
{"id": "620343", "revid": "1543377", "url": "https://it.wikipedia.org/wiki?curid=620343", "title": "Arawet\u00e9", "text": "Gli Arawet\u00e9 (o anche B\u00efde) sono un gruppo etnico del Brasile che ha una popolazione stimata in circa 398 individui (2010). Parlano la lingua Arawete (codice ISO 639: AWT) e sono principalmente di fede animista.\nVivono nello stato brasiliano di Par\u00e1, in un unico villaggio, sulle rive del fiume Igarap\u00e9 Ipixuna, affluente destro del fiume Xingu. Precedentemente erano stanziati presso il fiume Bacaj\u00e1. Intorno al villaggio ci sono ampie aree di foreste di liane, con una folta vegetazione. La terra \u00e8 ricca di affioramenti granitici coperti da cactus, bromeliacee e piante secolari.\nGli Arawet\u00e9 sostengono di essere originari del centro della Terra e di vivere ora \"ai margini della Terra\" a causa di continue migrazioni passate e di fughe da nemici molto potenti. Si ritiene che abbiano vissuto per molti secoli nella folta foresta amazzonica in una zona compresa tra i fiumi Xingu e Tocantins. In un primo censimento del Funai del 1977 il numero totale della popolazione si assestava su soli 120 individui. Si ritiene che in quel periodo molti Arawet\u00e9 furono sterminati a causa di attacchi di gruppi nemici come i Parakan\u00e3 e di malattie importate dai colonizzatori bianchi."}
{"id": "620345", "revid": "46931", "url": "https://it.wikipedia.org/wiki?curid=620345", "title": "B\u00efde", "text": ""}
{"id": "620346", "revid": "339392", "url": "https://it.wikipedia.org/wiki?curid=620346", "title": "Seconda Guerra di Indipendenza", "text": ""}
{"id": "620349", "revid": "72396", "url": "https://it.wikipedia.org/wiki?curid=620349", "title": "Arutani", "text": " \nGli Arutani (o anche Awak\u00ea) sono un piccolo gruppo etnico sud americano dell'Amazzonia stazionati in Brasile e in Venezuela. Erano coltivatori sedentari che praticavano il debbio, il quale richiede un trasferimento periodico quando il terreno diventa esausto, oltre alla agricoltura si dedicavano anche ad attivit\u00e0 quali pesca, raccolta e caccia. Gli arutani sono stati influenzati culturalmente dai galibi, iniziarono a praticare la coltivazione solo dopo il XVI secolo, ci un'ulteriore acculturazione in seguito al contatto europeo. Si trovano lungo il fiume Paraguay ed oggi vengono considerati un sottogruppo degli Xiri\u00e2na. Nel 1998, il censimento ammontava a 30 in Venezuela e 22 madrelingua in Brasile. \nLa lingua arutani (ISO 639: ATX) \u00e8 parlata da soli soli 17 individui ed \u00e8 ad un passo dall'estinzione.\nVivono nello stato di Roraima in Brasile."}
{"id": "620351", "revid": "46931", "url": "https://it.wikipedia.org/wiki?curid=620351", "title": "Awak\u00ea", "text": ""}
{"id": "620353", "revid": "46931", "url": "https://it.wikipedia.org/wiki?curid=620353", "title": "Auaqu\u00e9", "text": ""}
{"id": "620354", "revid": "46931", "url": "https://it.wikipedia.org/wiki?curid=620354", "title": "Auake", "text": ""}
{"id": "620355", "revid": "46931", "url": "https://it.wikipedia.org/wiki?curid=620355", "title": "Aoaqui", "text": ""}
{"id": "620356", "revid": "46931", "url": "https://it.wikipedia.org/wiki?curid=620356", "title": "Oewaku", "text": ""}
{"id": "620357", "revid": "46931", "url": "https://it.wikipedia.org/wiki?curid=620357", "title": "Uruak", "text": ""}
{"id": "620358", "revid": "21583", "url": "https://it.wikipedia.org/wiki?curid=620358", "title": "Hanzei", "text": "Nessuna data certa pu\u00f2 essere ricondotta al suo regno, ma sembra abbia vissuto durante il quinto secolo.\nLa descrizione che ne da \"Kojiki\" \u00e8 impressionante, sarebbe stato alto pi\u00f9 di 2,75 metri, con denti giganteschi e tutti della stessa grandezza. Regn\u00f2 in pace dal palazzo di Shibakaki a Tajihi, dove mor\u00ec pacificamente.\nNacque nel santuario di Awaji, venne investito come principe ereditario nel 401 e succedette al trono nel 405. Stabil\u00ec la sua capitale a Tajihino in ottobre."}
{"id": "620359", "revid": "1649933", "url": "https://it.wikipedia.org/wiki?curid=620359", "title": "Ash\u00e1ninka", "text": "Gli Ash\u00e1ninka (o Ash\u00e1ninca o Kampa) sono un gruppo etnico presente in Per\u00f9 e in Brasile. \nLingua.\nParlano la lingua Asheninca (codice ISO 639: CPB), appartenente alla famiglia linguistica Aruak.\nReligione.\nQuasi tutti i membri Ash\u00e1ninka sono di fede animista.\nInsediamenti.\nVivono quasi tutti in Per\u00f9 mentre altri piccoli gruppi sono stanziati nello stato brasiliano dell'Acre al confine col Per\u00f9. L'area occupata dagli Ashaninka si estende su un vasto territorio, dalla regione del Juru\u00e1 superiore e dalla sponda destra del fiume Envira in territorio brasiliano fino alla catena delle Ande in Per\u00f9, che copre una parte dei bacini dei fiumi Urubamba, Ene, Tambo, Perene, Pachitea, Pichis e Ucayali e le regioni Monta\u00f1a e Gran Pajonal. Inizialmente la stragrande maggioranza degli Ash\u00e1ninka viveva all'interno dei confini del Per\u00f9, in seguito, a causa delle forte pressioni dei \"caucheiros\", i raccoglitori di caucci\u00f9 peruviani, in diverse ondate migratorie molti gruppi si spostarono in Brasile (nella regione superiore del fiume Jurua) nel corso del XIX secolo.\nCensimenti contrastanti.\nA causa delle notevoli difficolt\u00e0, dati gli spostamenti e le seguenti divisioni in sottogruppi, i censimenti dichiarano cifre differenti per quanto riguarda il numero totale degli Ash\u00e1ninka. Nonostante queste differenze si \u00e8 per\u00f2 concordi nell'affermare che gli Ash\u00e1ninka sono uno dei gruppi etnici pi\u00f9 numerosi della regione amazzonica peruviana. Secondo un censimento del 1993 dell'Instituto Nacional de Estat\u00edstica e Informatica (INEI) il numero totale toccherebbe le 53.000 unit\u00e0 suddivise in 359 comunit\u00e0. Nel 2007 la stima \u00e8 stata portata a 97.477 unit\u00e0.\nStoria.\nGli Ash\u00e1ninka sono storicamente conosciuti per essere fieramente indipendenti, e sono stati notati per il loro coraggio dai conquistatori spagnoli. Durante il boom della gomma (1839-1913), gli Ash\u00e1ninka sono stati schiavizzati dai raccoglitori di caucci\u00f9 e si stima che l'80% della popolazione Ash\u00e1ninka sia stato ucciso. Per oltre un secolo, c'\u00e8 stata l'invasione delle terre Ash\u00e1ninka da parte dei raccoglitori di gomma, dei taglialegna, di guerriglieri, narcotrafficanti, colonizzatori vari e compagnie petrolifere. Per gran parte della loro storia, hanno resistito alle influenze culturali esterne. Dal 1950 i territori Ash\u00e1ninka sono stati ridotti ed i loro insediamenti sono stati sistematicamente distrutti, con conseguente ritiro nella giungla. Alcuni Ash\u00e1ninka sono fuggiti in Brasile, e ora una piccola comunit\u00e0 di 600 o pi\u00f9 ha il diritto di insediamento su alcuni territori nello stato di Acre.\nTra il 1980 e il 1990, il conflitto interno in Per\u00f9 ha causato spostamenti di massa e numerosi morti tra le comunit\u00e0 Ash\u00e1ninka situato nelle valli di Ene, Tambo e Perene nei pressi della montagna Vilcabamba. Molti fuggirono verso l'interno. Non potevano n\u00e9 cacciare, n\u00e9 pescare in modo efficace a causa del pericolo rappresentato dai gruppi armati nella foresta, e la malnutrizione \u00e8 diventata sempre pi\u00f9 diffusa. Secondo la Comisi\u00f3n de la Verdad y Reconciliaci\u00f3n, 10.000 Ash\u00e1ninka sono stati sfollati, 6.000 sono morti, e 5.000 sono stati presi prigionieri dai Sendero Luminoso in questo periodo, e dalle trenta alle quaranta comunit\u00e0 Ash\u00e1ninka scomparse.\nA met\u00e0 degli anni 2000, gli Ash\u00e1ninka hanno ottenuto titolo legale di una parte delle loro terre che sono oggi un parco nazionale e una zona riservata, il Parco nazionale Otishi. Ad oggi la maggior parte degli Ash\u00e1ninka sono tornati alle loro terre ancestrali, alcuni da luoghi lontani come il fiume Urubamba. Molti gruppi sono stati coinvolti in progetti per la preservazione culturale.\nTradizioni.\nIl tradizionale abito Ash\u00e1ninka, comunemente conosciuto come kushma (una parola quechua), \u00e8 un abito realizzato in cotone, che viene raccolto, filato, tinto e tessuto dalle donne su telai. In genere gli abiti sono tinti di bruno o di un blu brillante. Le spalle degli abiti sono decorati con semi. Un abito pu\u00f2 richiedere fino a tre mesi di lavoro.\nTradizionalmente, le donne portano i capelli lunghi, sopra la spalla, mentre di solito gli uomini portano i capelli corti o a \"caschetto\" fino a sotto l'orecchio. Intorno al collo portano una grande variet\u00e0 di collane e bracciali fatti con i semi, denti di tapiro, pecari e scimmie, e piume colorate vivacemente. Tradizionalmente gli Ash\u00e1ninka, uomini, donne e bambini, dipingono la faccia con una variet\u00e0 di disegni utilizzando semi rossi di Achiote (Bixa orellana) schiacciati. Per scopi cerimoniali, gli uomini indossano anche circoli di foglie di palma decorata con piume sulla testa, e le donne indossano un copricapo di cotone intrecciato.\n\u00c8 sempre pi\u00f9 frequente vedere Ash\u00e1ninka, gli uomini pi\u00f9 delle donne, vestiti in stile occidentale, soprattutto nelle zone occidentali, dove i missionari cristiani sono stati in grado di esercitare la loro influenza."}
{"id": "620360", "revid": "1645873", "url": "https://it.wikipedia.org/wiki?curid=620360", "title": "Kara\u010daj-Circassia", "text": "La Kara\u010daj-Circassia (\"Circass\u00eca\" o \"Circ\u00e0ssia\"; ) \u00e8 una repubblica della Russia; si estende prevalentemente sul versante nord-occidentale del Grande Caucaso. Coperta da boschi e foreste sta cercando di sviluppare anche l'agricoltura e l'allevamento.\nFu un componente importante dell'Imamato del Caucaso.\nLa capitale \u00e8 \u010cerkessk.\nGeografia antropica.\nSuddivisioni amministrative.\nLa divisione amministrativa di secondo livello della Repubblica della Kara\u010daj-Circassia \u00e8 costituita da 10 \"rajon\" (\"distretti\") e 2 citt\u00e0 (circondari urbani) sotto la diretta giurisdizione della Repubblica.\n\"Rajon\".\nLa Kara\u010daj-Circassia comprende 10 \"rajon\" (fra parentesi il capoluogo; sono indicati con un asterisco i capoluoghi non direttamente dipendenti dal \"rajon\" ma posti sotto la giurisdizione della \"oblast'\"):\nCitt\u00e0.\nI centri abitati della Repubblica che hanno lo \"status\" di citt\u00e0 (\"gorod\") sono 4 (in grassetto quelli posti sotto la diretta giurisdizione della Repubblica e che costituiscono pertanto una divisione amministrativa di secondo livello):\nInsediamenti di tipo urbano.\nI centri urbani con \"status\" di insediamento di tipo urbano all'interno della Repubblica della Kara\u010daj-Circassia sono 7 (al gennaio 2010)."}
{"id": "620361", "revid": "46931", "url": "https://it.wikipedia.org/wiki?curid=620361", "title": "Ash\u00e9ninka", "text": ""}
{"id": "620362", "revid": "2730", "url": "https://it.wikipedia.org/wiki?curid=620362", "title": "Delmarva", "text": "Delmarva \u00e8 una penisola della costa orientale degli Stati Uniti compresa tra gli estuari dei fiumi Delaware e Susquehanna.\nIl nome \u00e8 una specie di sigla, formata da Delaware, Maryland e Virginia (la cui abbreviazione \u00e8 VA), i tre Stati tra cui \u00e8 suddiviso il territorio della penisola.\nGeografia.\n\u00c8 delimitata a nord e a nord-est dal fiume Delaware e dalla baia del Delaware, a est dall'Oceano Atlantico ed a ovest dalla baia di Chesapeake.\nNell'istmo settentrionale che collega la penisola al continente nordamericano fu scavato il canale Chesapeake &amp; Delaware, completato nel 1829, rendendo di fatto la penisola un'isola.\nIl territorio \u00e8 pianeggiante. Diversi fiumi drenano la penisola. I principali sfociano nella baia di Chesapeake. Tra questi il Chester, il Choptank, il Nanticoke (che riceve da nord il Marshyhope Creek) il Wilcomico ed il Pocomoke. La costa occidentale e quella sud-orientale sono molto frastagliate. Lungo le coste sono frequenti le paludi costiere.\nLa penisola \u00e8 divisa amministrativamente tra gli Stati del Delaware, del Maryland e della Virginia. Lo Stato del Delaware occupa la parte nord-orientale, il Maryland occupa l'area centrale e nord-occidentale, la Virginia ne occupa la parte meridionale. Il principale centro della penisola \u00e8 Dover, capitale dello Stato del Delaware.\nI principali centri abitati situati nella parte che ricade nel Maryland sono Cambridge, Salisbury e Ocean City. Le cittadine di Cape Charles e Chincoteague sono poste nell'area che ricade in Virginia. Quest'area \u00e8 collegata al resto della Virginia grazie al Chesapeake Bay Bridge.\nStoria.\nI primi abitanti noti della penisola furono i nativi americani Assateague, che stipularono una serie di trattati con i coloni del Maryland, ma progressivamente questi si impossessarono delle loro terre. L'area dell'attuale Delaware fu colonizzata dagli svedesi a cui subentrarono gli olandesi. Gli inglesi imposero il loro controllo a partire dal 1664. Quest'area fece parte della colonia della Pennsylvania fino al 1776 quando fu fondato lo Stato del Delaware. \nIl primo tentativo di dar vita alla colonia del Maryland si deve a George Culvert nel 1629, ma la colonia nacque nel 1632 quando Carlo I concesse l'area al figlio di George, Caecilius Calvert. \nL'area del Maryland sulla penisola di Delmarva (\"Eastern Shore of Maryland\") ha sempre avuto un suo carattere distinto dal resto dello Stato e diverse proposte furono discusse al Congresso nel corso degli anni con lo scopo di creare un nuovo Stato separato dal resto del Maryland. Altre proposte in passato hanno proposto uno Stato che comprendesse l'intera penisola di Delmarva."}
{"id": "620364", "revid": "339392", "url": "https://it.wikipedia.org/wiki?curid=620364", "title": "Ucayali-Yurua", "text": ""}
{"id": "620366", "revid": "79213", "url": "https://it.wikipedia.org/wiki?curid=620366", "title": "Fontana Maggiore (Perugia)", "text": ""}
{"id": "620371", "revid": "599013", "url": "https://it.wikipedia.org/wiki?curid=620371", "title": "Asurini del Tocantins", "text": "Gli Asurini del Tocantins (\"Asurini do Tocantins\" o anche Akuawa) sono un gruppo etnico del Brasile che ha una popolazione stimata in circa 384 individui (2006). Parlano la lingua Asurini (codice ISO 639: ASU) e sono principalmente di fede animista.\nVivono vicino Tucuru\u00ed, sul fiume Tocantins, stato di Par\u00e1. Sono correlati al gruppo degli Asurini dello Xingu.\nStoria.\nSi suppone che durante i primi decenni del XX secolo, alcuni gruppi di Asurini stanziati nella regione dello Xingu, motivati da una serie di conflitti interni con altri popoli indigeni, abbiano abbandonato la regione e si siano stanziati nei pressi del fiume Tocantins, verso est, occupando le sorgenti del fiume Pacaj\u00e1 e poi le rive del fiume Trocar\u00e1, dove si trovano oggi. A seguito della costruzione di una ferrovia che attraversava il loro territori, vi furono molti scontri tra gli Asurini del Tocantins e la popolazione locale tra gli anni venti e gli anni quaranta del XX secolo.\nIl termine Asurini deriva dalla lingua Juruna ed \u00e8 stato utilizzato dal XIX secolo per designare i vari gruppi di Tupi che vivevano nella regione tra i fiumi Xingu e Tocantins. Il termine cominci\u00f2 ad essere utilizzato per il nome di questo popolo nel 1950 dallo SPI (\"Servi\u00e7o de Prote\u00e7\u00e3o aos Indios\") durante il processo di pacificazione. Gli Asurini del Tocantins sono noti anche come Asurini del Trocar\u00e1 (il nome del loro territorio indigeno) e Asurini Aku\u00e1wa. Questo nome \u00e8 stato utilizzato dall'etnologo Laraia Roque nel 1960, in quanto il ricercatore considerava il termine Aku\u00e1wa il nome auto-identificativo del gruppo. L'antropologa L\u00facia Andrade, nel 1980, ha evidenziato che il termine Aku\u00e1wa ha acquisito una connotazione negativa e viene utilizzato per designare 'gli indios della foresta' o 'gli indigeni selvaggi,' ossia quelli solo di recente contattati."}
{"id": "620372", "revid": "1948791", "url": "https://it.wikipedia.org/wiki?curid=620372", "title": "Tirreno (mitologia)", "text": "Tirreno (; ) \u00e8 un personaggio della mitologia greca ed \u00e8 l'eroe eponimo dei Tirreni, nome con il quale erano conosciuti nel mondo greco gli Etruschi.\nSecondo Velleio Patercolo \u00e8 anche l'eponimo del Mar Tirreno.\nGenealogia.\nFiglio di Ati o di Eracle ed Onfale od anche di Telefo.\nNon sono noti nomi di spose o progenie.\nPausania parla di un personaggio di nome Tirseno nato da Eracle e da una \"donna della Lidia\" che potrebbe corrispondere ad Onfale. Questo personaggio pu\u00f2 (anche equivocamente) essere ricondotto a Tirreno.\nMitologia.\nDopo una carestia che afflisse le terre del regno del padre fu costretto ad emigrare insieme alla maggior parte della popolazione. \nSecondo Erodoto, che riporta una tradizione lidia, Tirreno condusse la migrazione della sua gente dapprima nella citt\u00e0 di Smirne, il porto dove costru\u00ec le navi con cui attravers\u00f2 il Mediterraneo, per poi sbarcare sulle coste dell'Italia e stabilirsi in Umbria, il luogo dove da quel primo insediamento si formarono gli Etruschi. \nTirreno inoltre, assegn\u00f2 al suo popolo un ecista di nome Tarconte, che divenne l'eponimo della citt\u00e0 etrusca di Tarquinia.\nDissidenze sulla tradizione.\nLa storia \u00e8 stata messa in dubbio da Xanto Lidio, che nei suoi scritti asser\u00ec di non aver mai sentito parlare di un uomo nominato \"Tirreno\". Stando alla sua testimonianza, inoltre, i figli di Ati furono solo Lido e Torebo ma nessuno dei due sarebbe mai emigrato.\nLe stesse opinioni di Xanto Lidio sono riportate da Dionigi di Alicarnasso.\nSecondo l'etruscologo francese Dominique Briquel la tradizione lidia riportata da Erodoto fu per\u00f2 una deliberata fabbricazione in chiave politica (creata tra la fine del VI secolo a.C. e l'inizio del V secolo a.C.) alla corte ellenizzata di Sardi e che fu, come ogni altra tradizione greca \u00abtramandata sulle origini del popolo etrusco sono soltanto l\u2019espressione dell\u2019immagine che i suoi alleati o avversari volevano divulgare. Per nessun motivo racconti di questo genere vanno considerati documenti storici\u00bb.\nSecondo altri studiosi, questa tradizione lidia sulla migrazione di Tirreno sarebbe nata a Siracusa intorno al VI-V secolo a.C. Siracusa inoltre fu una citt\u00e0 della Magna Grecia spesso in conflitto contro gli Etruschi."}
{"id": "620373", "revid": "46931", "url": "https://it.wikipedia.org/wiki?curid=620373", "title": "Assurin\u00ed", "text": ""}
{"id": "620375", "revid": "599013", "url": "https://it.wikipedia.org/wiki?curid=620375", "title": "Asurin\u00ed", "text": ""}
{"id": "620376", "revid": "76485", "url": "https://it.wikipedia.org/wiki?curid=620376", "title": "Skos", "text": ""}
{"id": "620378", "revid": "122944129", "url": "https://it.wikipedia.org/wiki?curid=620378", "title": "Tarconte", "text": "Tarconte (\"Tarchun-us\" in lingua etrusca) \u00e8 un eroe della mitologia etrusca. \nFiglio di primo letto di Telefo, re della Misia (regione confinante con la Troade), condusse insieme al fratello Tirreno una migrazione dalla Misia in Etruria. A lui \u00e8 attribuita la fondazione della dodecapoli etrusca, insieme a Tirreno, fra le quali la principale fu Tarquinia (\"Tarchu-na\" in lingua etrusca; alla quale diede il suo nome). Divenne, quindi, ecista di queste genti, grazie al fratello Tirreno.\nEgli compare nell'\"Eneide\" come capo di tutti gli Etruschi e alleato di Enea nella guerra contro Mezenzio e Turno, dove abbatte il giovane tiburtino Venulo. "}
{"id": "620383", "revid": "383359", "url": "https://it.wikipedia.org/wiki?curid=620383", "title": "Loti lesothiano", "text": "Il loti (plur. maloti) \u00e8 la valuta ufficiale del Regno del Lesotho. \u00c8 suddiviso in 100 lisente (sing. sente). \u00c8 agganciato al rand sudafricano alla pari, ed entrambi hanno corso legale all'interno del Lesotho. Il loti \u00e8 la valuta del paese fin dal 1966, sebbene non sia mai entrato in circolazione fino al 1980, anno in cui il Lesotho coni\u00f2 le sue prime monete denominate in loti e lisente per sostituire il rand sudafricano come mezzo di pagamento.\nMonete.\nNel 1980 furono introdotte monete (datate 1979) da 1 sente, 2, 5, 10, 25 e 50 lisente e 1 loti. Nel 1996 furono introdotte le monete da 2 e 5 maloti, seguite da quella da 20 lisente nel 1998.\nMonete in circolazione:\nBanconote.\nNel 1980 furono introdotte banconote (datate 1979) in tagli da 2, 5 e 10 maloti. Nel 1981 furono aggiunte le banconote da 20 e 50 maloti, seguite da quelle da 100 e 200 maloti nel 1994.\nBanconote in circolazione:"}
{"id": "620386", "revid": "18861", "url": "https://it.wikipedia.org/wiki?curid=620386", "title": "Moralita'", "text": ""}
{"id": "620387", "revid": "804", "url": "https://it.wikipedia.org/wiki?curid=620387", "title": "Classe Capitani Romani", "text": "La classe Capitani Romani di esploratori in origine detta classe Attilio Regolo, appartenne alla Regia Marina ed era formata da dodici esemplari i cui nomi erano stati presi dalla storia politico-militare dell'antica Roma; delle previste unit\u00e0, per\u00f2, solo otto furono quantomeno varate e di queste appena tre furono completate prima dell'armistizio di Cassibile: , , , , , , , . Le ultime quattro navi (\"Claudio Druso\", \"Claudio Tiberio\", \"Paolo Emilio\", \"Vipsanio Agrippa\") furono impostate ma, nel corso della seconda guerra mondiale, smantellate sugli scali. Dopo il conflitto il \"Germanico\" e il \"Pompeo Magno\" furono rimessi in efficienza, convertiti in cacciatorpediniere conduttori, ridenominati rispettivamente \"San Marco\" e \"San Giorgio\" e immessi in servizio con la Marina Militare.\nProgetto.\nGli incrociatori Capitani Romani vennero impostati dal 1939 per far fronte ai cacciatorpediniere classe Mogador e classe Le Fantasque della Marine nationale e, pertanto, fu richiesto che potessero raggiungere una velocit\u00e0 di 41 nodi (queste classi di cacciatorpediniere francesi potevano raggiungere i 40 nodi); a questo scopo venne installato un apparato propulsivo della potenza di 110.000\u00a0hp, che permetteva loro di soddisfare questo requisito, anche per via della finezza dello scafo, circa 10:1. L'apparato motore era costituito da quattro caldaie a tubi d'acqua subverticali, sistemate ognuna in un proprio locale il cui vapore alimentava due gruppi di turbine Belluzzo, che scaricava la potenza su due assi con eliche tripale da 4,20 metri di diametro e con ogni gruppo di due caldaie che azionava un gruppo turboriduttore costituito da una turbina ad alta pressione e da due turbine a bassa pressione.\nNel corso delle prove, e quindi con un dislocamento ancora leggermente inferiore a quello standard, furono raggiunti i 41 nodi previsti, ma tuttavia nel corso del conflitto l'incrociatore Scipione Africano, in missione di guerra e quindi a pieno carico, raggiunse punte di velocit\u00e0 superiori ai 43 nodi. \nAlla progettazione degli incrociatori della classe Capitani Romani, avviata nel 1938, lavorarono Umberto Pugliese e Ignazio Alfano, partendo del progetto del Ta\u0161kent, un cacciatorpediniere conduttore costruito per la marina sovietica, dalla societ\u00e0 Odero-Terni-Orlando nel Cantiere navale OTO di Livorno.\nLo scafo era a ponte continuo con cassero centrale che inglobava una grande sovrastruttura comprendente il torrione e il primo dei due fumaioli in cui sfogavano i gas della combustione. Il torrione comprendeva la plancia e la direzione del tiro principale; seguiva l'albero di trinchetto, che sulle unit\u00e0 che riuscirono ad entrare in servizio venne sostituito da un tripode destinato a sostenere un impianto radar. I due fumaioli, ampiamente distanziati tra loro, avevano ambedue linee diritte.\nLe unit\u00e0 di questa classe disponevano, relativamente alla loro dimensioni, di un buon armamento offensivo antinave e un discreto armamento difensivo antiaereo (soprattutto a corto raggio).\nL'armamento principale era costituito da otto cannoni da 135/45 mm in quattro torrette binate a culle indipendenti, che avevano trovato posto nella versione trinata anche sulle \"Duilio\" ricostruite. Il cannone da 135/45\u00a0mm, che pu\u00f2 essere considerato il miglior cannone navale italiano nella seconda guerra mondiale aveva un'elevazione di 45\u00b0, una gittata di 19,6\u00a0km e una cadenza di fuoco di 8 tiri al minuto, ed era capace di eseguire tiri assai precisi, con una dispersione delle salve inferiore del 25% rispetto ai vecchi modelli 120/50, ma che era tuttavia privo di una soddisfacente capacit\u00e0 antiaerea, se non di sbarramento. I cannoni da 135/45mm, realizzati da OTO e Ansaldo erano a culle separate mentre sulle torri delle altre unit\u00e0 navali, nei calibri sotto i 200 mm le culle erano tutte singole dando problemi di precisione ai cannoni. \nL'armamento antiaereo, dopo la forzata rinuncia ai nuovi cannoni antiaerei da 65/64 mm era costituito da otto mitragliere pesanti Breda 37/54mm in altrettanti impianti singoli, particolarmente utili contro gli aerosiluranti e in generale contro i bersagli a bassa quota e altrettante mitragliere da 20/70, in quattro impianti binati che si rivelarono ottime armi, di facile uso e manutenzione, che disponevano di una notevole variet\u00e0 di munizioni (traccianti, traccianti-esplodenti, ultrasensibili, dirompenti) e che furono praticamente usate su tutte le navi della Regia Marina. Le otto mitragliere da 37/54mm trovarono posizione sei ai lati della plancia e due a lato della torretta poppiera, mentre i quattro impianti binati da 20\u00a0mm vennero posizionati su plancette sopraelevate ai due lati del fumaiolo poppiero.\nL'armamento silurante era costituito da otto tubi lanciasiluri in due installazioni quadruple brandeggiabili sull'asse di simmetria della nave, di nuovo progetto per la Regia Marina che tuttavia si rivelarono una continua fonte di avarie senza mai arrivare a garantire un efficiente funzionamento ed era infine prevista la possibilit\u00e0 di trasporto di mine, date le caratteristiche generali di queste unit\u00e0 che le avrebbero rese ideali per la posa di campi minati di sorpresa e a questo scopo, sul ponte di coperta erano state sistemate delle ferroguide che andavano dal lanciasiluri anteriore sino alla poppa estrema. \nGli incrociatori di questa classe furono gli unici della Regia Marina a non avere ricognitori imbarcati, in quanto i progettisti furono costretti ad abbandonare l'idea della protezione e dell'aereo.\nPer poter raggiungere la velocit\u00e0 richiesta dovette per\u00f2 essere sacrificata la corazzatura, con il torrione che aveva una protezione di 40 millimetri, mentre per il resto solo il ponte (25\u00a0mm) e le torri dei cannoni (35\u00a0mm) erano protetti da una corazzatura antiframmenti. Nella progettazione venne previsto un larghissimo uso di leghe leggere per tutte le sovrastrutture ad eccezione, ovviamente, delle sovrastrutture di sostegno delle armi e dei relativi apparati di punteria. L'uso di questi materiali rappresentava una importantissima novit\u00e0 per la Regia Marina, in quanto questi meteriali, oltre all'evidente risparmio sul peso, possedevano una resistenza alla corrosione salina nettamente superiore a quella degli altri metalli ferrosi e consentivano una migliore stabilit\u00e0 della nave, alleggerendo l'opera morta.\nServizio.\nAll'atto dell'ingresso dell'Italia nel conflitto, tutte le unit\u00e0 erano state impostate: l'Attilio Regolo, il \"Caio Mario\", il \"Claudio Tiberio\" e lo \"Scipione Africano\" nei cantieri OTO di Livorno, il \"Cornelio Silla\" e il \"Paolo Emilio\" nei cantieri Ansaldo di Genova il \"Claudio Druso\" e il \"Vipsanio Agrippa\" nei cantieri del Tirreno di Riva Trigoso, lo \"Ottaviano Augusto\", il \"Pompeo Magno\" e lo \"Ulpio Traiano\" nei Cantieri Navali Riuniti, ad Ancona i primi due e a Palermo il terzo e infine il \"Giulio Germanico\" nel Cantiere di Castellammare di Stabia. Tuttavia, le carenze di materiali da costruzione cominciarono a far sentire il loro peso, mentre diveniva sempre pi\u00f9 urgente il problema di disporre di unit\u00e0 di scorta di minori dimensioni per i compiti connessi con la protezione dei convogli destinati all'Africa settentrionale, dove si stavano praticamente decidendo le sorti della guerra nel Mediterraneo e venne cos\u00ec deciso di sospendere la costruzione di alcune unit\u00e0 della classe Capitani Romani demolendole sugli scali, allo scopo di recuperare materiali utilizzabili per altre navi. Venne cos\u00ec deciso di smantellare sugli scali ancora prima del varo gli scafi del \"Claudio Druso\" del \"Vipsanio Agrippa\" del \"Claudio Tiberio\" e del \"Paolo Emilio\", il cui apparato di propulsione venne riutilizzato dalla portaerei Aquila in allestimento a Genova, che ricevette anche l'apparato di propulsione del \"Cornelio Silla\", il cui allestimento dopo la cessione dell'apparato motore procedette molto a rilento. \nSolamente tre navi di questa classe furono completate, entrando in servizio prima dell'armistizio, mentre l\"Ulpio Traiano\" venne affondato, a poco pi\u00f9 di un mese dal varo, il 3 gennaio 1943 da incursori inglesi che riuscirono a penetrare nel porto di Palermo, dove era ormeggiato per l'allestimento. \nGli incursori sbarcati da un sommergibile a bordo di un chariot, superarono le reti di sbarramento poste a difesa del porto e vedendo attraccato in banchina l'incrociatore in avanzata fase di allestimento, applicarono allo scafo della nave la carica esplosiva anteriore del chariot e minarono poi con le mignatte il cacciatorpediniere Grecale, la torpediniera Ciclone e una nave mercantile, ma le mignatte non esplosero in quanto gli incursori inglesi non fecero in tempo ad attivarle, mentre alle 8,00 del mattino l'incrociatore esplose rovesciandosi, danneggiato irreparabilmente. I due incursori inglesi, i cui nomi erano Greenland e Ferrier furono fatti prigionieri e dopo l'8 settembre, presi in consegna dai tedeschi, vennero trasferiti nel Marlag di Westertimke, da cui furono liberati nel maggio del 1945 all'arrivo delle truppe alleate.\nLe sole unit\u00e0 che entrarono in servizio furono l\"Attilio Regolo\", entrato in servizio nel 1942 lo \"Scipione Africano\" e il \"Pompeo Magno\", entrate in servizio nel 1943, Secondo alcune fonti solo lo Scipione venne equipaggiato con radar \"EC3/ter \"Gufo\"\" mentre altre fonti sostengono che, nell'estate del 1943 vennero equipaggiate con questo radar anche le altre due unit\u00e0 navali.\nL\"Attilio Regolo\" alla fine del 1942 venne centrato da un siluro lanciatogli da un sommergibile inglese che caus\u00f2 l'asportazione della prora e dopo avere raggiunto il Porto di Messina venne rimorchiato alla Spezia e sottoposto a riparazioni gli venne applicata la prora del Caio Mario, rientrando in servizio il successivo 4 settembre, qualche giorno prima della proclamazione dell'armistizio.\nLo Scipione Africano nella notte tra il 16 e il 17 luglio 1943 mentre era in transito nello Stretto di Messina proveniente da Napoli e diretto a Taranto, venne attaccato da quattro motosiluranti alleate del tipo Elco da 77 piedi, che l'incrociatore italiano riusc\u00ec ad intercettare grazie al radar \"EC3/ter \"Gufo\"\". Nel combattimento che ne segu\u00ec, lo Scipione affond\u00f2 la motosilurante britannica \"MTB-316\" e ne danneggi\u00f2 gravemente un'altra, mettendone in fuga altre due. Nello scontro dodici marinai britannici persero la vita.\nIl comandante e l'equipaggio dello \"Scipione Africano\" ricevettero l'elogio dell'Ammiraglio Bergamini, comandante delle Forze Navali da Battaglia, nell'Ordine del Giorno n\u00ba 11 del 18 luglio 1943.\nIl Pompeo Magno sarebbe stato protagonista di un analogo scontro nella notte tra il 12 e il 13 luglio sempre nelle acque dello stretto di Messina, quando avrebbe intercettato con il \u201cGufo\u201d EC.3ter cinque motosiluranti inglesi e sulla scorta dei dati rilevati dal radar, che non avrebbe dovuto usare \u201cper ordini superiori\u201d, dopo aver localizzato le unit\u00e0 nemiche ne avrebbe affondato due in rapida successione danneggiandone gravemente una terza che sarebbe colata a picco pi\u00f9 tardi, mentre le due rimanenti sarebbero fuggite a tutta velocit\u00e0. Non si pu\u00f2 escludere, essendo stato impossibile consultare i giornali di bordo delle due unit\u00e0, che si tratti di un unico episodio attribuito, da parte delle fonti, a due diversi incrociatori e l'impossibilit\u00e0 di consultare i \u201cGiornali di Bordo*' non consente un'attribuzione certa del combattimento.\nArmistizio.\nAll'armistizio, il \"Caio Mario\", l\"Ottaviano Augusto\", il \"Cornelio Silla\", ancora in costruzione nei cantieri e il \"Giulio Germanico\" in avanzata fase di allestimento, vennero catturati dai tedeschi.\nL\"Attilio Regolo\" durante il trasferimento a Malta secondo quelle che erano le clausole armistiziali, fu tra le unit\u00e0 che soccorse i naufraghi della dopo l'affondamento trasportandone i sopravvissuti alle Baleari, dove le navi italiane vennero internate dalle autorit\u00e0 franchiste spagnole facendo rientro a Taranto solamente il 23 gennaio 1945.\n\"Pompeo Magno\" e \"Scipione\" Africano insieme al Cadorna facevano parte del gruppo di incrociatori alle dipendenze della V Divisione, costituita in quel momento solamente dalle Duilio. Nel pomeriggio del 9 settembre il gruppo formato dalle due navi da battaglia, dal \"Cadorna\" e dal \"Pompeo Magno\" lasci\u00f2 la base di Taranto e alle 09:30 del giorno successivo un cacciatorpediniere inglese si mise di prora alla formazione raggiunto nel pomeriggio da 8 motosiluranti che scortarono navi italiane fino a Malta. Il gruppo guidato dall'ammiraglio Da Zara, venne raggiunto dal gruppo proveniente dalla Spezia, il cui comando dopo il tragico affondamento della era stato assunto dall'ammiraglio Oliva.\nLo \"Scipione\" venne invece inviato da Taranto la mattina del 9 settembre a scortare in Adriatico la corvetta Baionetta, dove erano imbarcati il capo del governo Badoglio, il Ministro della Marina De Courten e la famiglia reale, fino a Brindisi, dove il Re Vittorio Emanuele III e il suo seguito vennero sbarcati. Il 29 settembre lo \"Scipione\" scort\u00f2 il Maresciallo Badoglio e parte del governo a Malta, per la firma del cosiddetto \"armistizio lungo\" in cui venivano precisate le condizioni di resa imposte all'Italia gi\u00e0 contenute genericamente nell'armistizio corto firmato il 3 settembre dal generale Giuseppe Castellano; successivamente durante la cobelligeranza effettu\u00f2 alcuni viaggi ad Alessandria d'Egitto e ai Laghi Amari, dove erano internate le navi da battaglia italiane \"Vittorio Veneto\" e \"Italia\".\nParticolarmente tragica fu la vicenda del \"Giulio Germanico\", che alla proclamazione dell'armistizio stava completando il suo allestimento nel cantiere di Castellammare di Stabia con il suo comandante Domenico Baffigo catturato e fucilato dagli occupanti tedeschi a Napoli l'11 settembre 1943. L'unit\u00e0 cadde in mano ai tedeschi che l'autoaffondarono all'interno del porto di Castellammare di Stabia, il 28 settembre successivo quando furono costretti ad abbandonare la citt\u00e0.\nL\"Ottaviano Augusto\" venne affondato in un raid aereo il 1\u00ba novembre 1943 nel Porto di Ancona. La stessa sorte tocc\u00f2 nel luglio 1944 al \"Cornelio Silla\", il cui allestimento dopo il varo procedette a molto rilento, nel 1942, avendo ceduto l'apparato motore all'Aquila, per confondere i ricognitori inglesi, venne ormeggiato di prora alla stessa portaerei Aquila; il suo scafo venne ritrovato semiaffondato nel porto di Genova e successivamente recuperato e demolito.\nIl \"Caio Mario\", che era stato varato il 17 agosto 1941, dopo aver ceduto la prua al Regolo, il suo scafo venne rimorchiato alla Spezia per essere utilizzato come deposito galleggiante di carburante.; nel gennaio 1943, in seguito all'affondamento dell'Ulpio Traiano venne deciso di completarne la costruzione, ma i lavori per il suo completamento non sono mai iniziati. Requisito dai tedeschi in seguito alle vicende armistiziali venne autoaffondato nel 1944 nel porto della Spezia. Al termine del conflitto il suo scafo venne ritrovato semisommerso e la nave venne ufficialmente radiata dai quadri del naviglio militare il 23 maggio 1947.\nDopoguerra.\nNel dopoguerra, in seguito al trattato di pace venne deciso che le tre unit\u00e0 navali entrate in servizio fossero consegnate alla Francia in conto riparazione danni di guerra, ma dopo un accordo avvenuto nel luglio 1948 tra i due governi vennero apportate alcune modifiche all'elenco delle navi da consegnare ai francesi e il Pompeo Magno venne escluso in quanto i francesi ritenevano fosse afflitto da deformazioni dello scafo, che invece riguardavano il \"Regolo\", che era stato silurato nel 1942 perdendo la prora, poi sostituita con quella del Caio Mario e venne deciso cannibalizzare il \"Pompeo Magno\" a favore delle altre due unit\u00e0 della classe da consegnare. Regolo e Scipione vennero consegnate alla Francia nel 1948 rispettivamente con le sigle R4 e S7.\nIl \"Pompeo Magno\" dopo avere evitato la consegna alla Francia e il \"Giulio Germanico\" recuperato dal cantiere di Castellammare di Stabia, dopo essere stati radiati vennero reiscritti nel registro navale e ribattezzati rispettivamente \"San Giorgio\" e \"San Marco\" e, avviati all'inizio degli anni cinquanta ai lavori di ricostruzione/trasformazione in cacciaconduttori, entrarono in servizio nella Marina Militare Italiana rispettivamente nel 1955 e nel 1956, riarmati con i 127/38mm americani, meno potenti rispetto ai cannoni da 135/45, ma con la fondamentale capacit\u00e0 di eseguire un efficace tiro contraerei.\nAllo stesso modo, l\"Attilio Regolo\" e \"Scipione Africano\" nella Marine Nationale vennero riarmati con cannoni ex-tedeschi da 105 mm SK C/33, gli stessi che costituivano l'armamento antiaereo degli incrociatori tedeschi Classe Hipper, che erano un armamento pi\u00f9 leggero ma, anche in questo caso con la fondamentale caratteristica di essere armi duali e inoltre questi cannoni avevano il vantaggio di potere utilizzare le tante munizioni di questo calibro che erano state ritrovate in Francia dopo la liberazione. I due incrociatori vennero rispettivamente ribattezzati \"Ch\u00e2teaurenault\" (distintivo ottico D 606) e \"Guichen\" (distintivo ottico D 607) e dopo essere stati sottoposti a lavori di ammodernamento sia all'armamento sia all'elettronica riclassificati conduttori di flottiglia.\nLo \"Ch\u00e2teaurenault \" ha ricoperto il ruolo di portabandiera della I Flottiglia Escorteurs d'Escadre della Squadra Navale del Mediterraneo di base a Tolone, mentre il \"Guichen\" svolse gli stessi compiti del gemello nella \"Escadre L\u00e9g\u00e8re de l'Atlantique\" (Atlantico) di base a Brest e dopo essere stato ritirato dal servizio venne rilevato in tale compito dal gemello."}
{"id": "620392", "revid": "124370007", "url": "https://it.wikipedia.org/wiki?curid=620392", "title": "Blerim D\u017eemaili", "text": "Biografia.\nNato nell'allora repubblica jugoslava di Macedonia da famiglia albanese originaria di Bogovinje, Dzemaili crebbe, fin dall'et\u00e0 di 4 anni, a Zurigo, in Svizzera, dove si era trasferito insieme ai suoi genitori. Tifoso del Milan, nel 2015 sposa la modella albanese Erjona Sulejmani che, nello stesso anno, d\u00e0 alla luce il loro primogenito, Luan. Il 24 novembre 2017 annunciano ufficialmente la separazione.\nCaratteristiche tecniche.\n\u00c8 un centrocampista di interdizione ma, grazie all'ottima visione di gioco ed all'ottimo tiro e gli inserimenti si fa rispettare anche nella fase offensiva. Pu\u00f2 giocare sia al centro che sulle fasce.\nCarriera.\nClub.\nZurigo.\nEsord\u00ec tra i professionisti nel 2003-2004, all'et\u00e0 di 17 anni, nelle file della squadra svizzera dello , dove presto diventa un importante punto di riferimento del centrocampo, e gi\u00e0 al primo anno colleziona 30 presenze e 2 reti. Nel 2004-2005 gioca 26 partite segnando una rete, mentre nel 2005-2006, giocando col connazionale G\u00f6khan Inler, colleziona 32 presenze e 3 reti. Nell'ultimo anno a Zurigo scende in campo 23 volte, mettendo a segno nuovamente 3 reti. Con lo Zurigo vince due Super League nel 2006 e nel 2007.\nBolton.\nNel 2007 si trasferisce in Inghilterra al Bolton, dove l'allora allenatore Sam Allardyce prevede per lui un futuro radioso, sottolineandone la giovane et\u00e0 e al contempo la gi\u00e0 notevole esperienza come regista. L'avventura inglese, non \u00e8 tuttavia felice: al suo completo recupero (durato 5 mesi), l'allenatore che lo aveva voluto era stato nel frattempo esonerato e il giocatore rimane cos\u00ec ai margini della squadra, non scendendo mai in campo nell'arco di tutta la stagione.\nTorino e Parma.\nIl 31 agosto 2008 passa al Torino con la formula del prestito con diritto di riscatto. Il 24 settembre esordisce in Serie A in ChievoVerona-Torino (1-1). Colleziona 30 presenze in una stagione in cui la squadra granata retrocede in Serie B.\nIl 16 aprile 2009 il presidente Urbano Cairo annuncia di aver esercitato l'opzione per l'acquisto a titolo definitivo del giocatore. Il riscatto del centrocampista da parte della societ\u00e0 granata \u00e8 poi stato ufficializzato dal Bolton il 15 giugno 2009.\nIl 31 agosto 2009 passa al con la formula del prestito oneroso (un milione) con diritto di riscatto della compartecipazione fissato a 3,5 milioni. Per la stagione, sceglie il numero 10. Riceve la prima convocazione per Inter-Parma, vinta 2-0 dai milanesi, ma il suo debutto \u00e8 in Lazio-Parma, vinta 2-1. Nell'anticipo della 23\u00aa giornata di campionato vinto dal per 2-1, si infortuna gravemente al legamento del ginocchio sinistro riportando una lesione parziale che causa il termine anticipato della stagione per il giocatore.. A fine stagione, il Parma riscatta la met\u00e0 del cartellino del giocatore.\nNella stagione seguente gioca 30 partite e segna la sua prima rete in Serie A, alla 35\u00aa giornata in Parma- (3-1), siglando l'1-0 approfittando di un cattivo rinvio di Salvatore Sirigu dopo soli 2 minuti. Al termine della stagione i ducali riscattano l'altra met\u00e0 del cartellino.\nNapoli.\nIl 1\u00ba luglio 2011 passa a titolo definitivo al Napoli per 9 milioni di euro, saldati con conguaglio economico e con le cessioni di Manuele Blasi a titolo definitivo e di Fabiano Santacroce in prestito con diritto di riscatto della met\u00e0 del cartellino. In maglia azzurra ritrova il suo compagno di reparto in nazionale e ai tempi dello , G\u00f6khan Inler, arrivato nella medesima sessione di mercato.\nEsordisce in maglia azzurra il 10 settembre 2011 nella trasferta di campionato contro il , prima partita della stagione, terminata 3-1 per i partenopei. Quattro giorni dopo esordisce anche nella massima competizione europea, la UEFA Champions League (di cui aveva giocato solo un turno preliminare ai tempi dello Zurigo), subentrando ad Ezequiel Lavezzi nella partita esterna contro il , terminata 1-1. Segna il suo primo gol in gare ufficiali con il Napoli siglando il momentaneo 3-0 sul Lecce il 3 dicembre 2011.\nIn campionato colleziona 28 presenze e 3 reti e il 20 maggio 2012 vince il primo trofeo italiano, la Coppa Italia, disputando da titolare la vittoriosa finale di Roma contro la .\nNella stagione 2012-2013, esordisce in Europa League nella prima partita del girone contro l'AIK, entrando al posto di Marco Donadel nel secondo tempo e segnando, nel primo minuto di recupero, il gol del definitivo 4-0 per i partenopei. Sempre contro l'AIK, nella partita di ritorno in Svezia, segna la rete del momentaneo vantaggio per i partenopei, la partita finisce 2-1 per il Napoli. Il 30 marzo 2013 realizza la prima tripletta in carriera ai danni del , sua ex squadra, nella gara della 30\u00aa giornata di campionato finita 3-5 per i partenopei. La sua seconda stagione al Napoli \u00e8 stata la pi\u00f9 prolifica (a pari merito con la 2016-2017) con 9 reti tra campionato e coppe.\nGalatasaray.\nIl 1\u00ba settembre 2014 passa a titolo definitivo ai turchi del Galatasaray, firmando un contratto triennale. Fa il suo esordio il 13 settembre alla seconda giornata di campionato nel pareggio interno per 0-0 contro l'Eski\u015fehirspor. Il suo primo gol lo segna il 3 marzo 2015 nella gara di andata dei quarti di finale di Coppa di Turchia vinta 4-0 contro il Manisaspor: sua \u00e8 la rete che apre le marcature.\nCon la squadra turca vince campionato, Coppa e Supercoppa. Chiude la stagione complessivamente con 20 presenze e 1 gol tra competizioni nazionali ed europee.\nGenoa.\nIl 31 agosto 2015 viene ufficializzato il suo passaggio in prestito alla squadra italiana del Genoa. Sceglie la maglia numero 31.\nIl 20 settembre 2015 esordisce nella sconfitta interna per 2-0 contro la Juventus. Il 27 settembre realizza da calcio di punizione il suo primo goal con i genoani, regalando la vittoria alla sua squadra nella sfida interna contro il (1-0). Il 10 gennaio 2016 segna la sua seconda marcatura stagionale nella vittoria esterna contro l'Atalanta. Il 9 aprile segna il gol della vittoria per 1-0 nella partita in trasferta contro il .\nBologna.\nNell'agosto 2016 passa a titolo definitivo al Bologna per 1,3 milioni. Il 22 gennaio 2017 realizza una doppietta alla sua ex squadra, il . Durante la stagione 2016-2017, si conferma come uno dei pilastri della squadra rossoblu, sfornando grandi prestazioni, guadagnandosi l'affetto dei suoi tifosi grazie alla sua grinta e al suo fiuto per il gol (infatti si distingue anche come uno dei migliori marcatori della squadra, con 9 gol tra Campionato e Coppa Italia).\nMontreal Impact, ritorno a Bologna.\nIl 9 maggio 2017 viene ceduto in prestito al Montreal Impact, squadra canadese militante in MLS di propriet\u00e0 di Joey Saputo, presidente anche della societ\u00e0 emiliana. Conclude l'esperienza con 8 reti in 25 partite.\nIl 19 gennaio 2018 ritorna alla squadra emiliana. Due giorni dopo realizza la rete del 3-0 contro il . Per la stagione successiva viene nominato capitano della squadra rossobl\u00f9 e segna il primo gol della stagione nella sfida di Coppa Italia contro il , sbloccando la partita su rigore. In campionato segna una sola rete nell'ultima giornata, in casa contro il , vinta per 3-2. In tutto con la maglia del Bologna mette insieme 92 presenze e 13 gol.\nShenzen.\nIl 31 gennaio 2020 viene ceduto allo Shenzen dove ritrova Roberto Donadoni che lo aveva allenato a Bologna e diventando il primo giocatore svizzero a raggiungere il campionato cinese di calcio. Tuttavia, il 24 ottobre successivo, dopo appena 10 mesi, lascia la squadra con nessuna partita giocata, anche a causa della pandemia di COVID-19 che non ha di fatto permesso gare.\nRitorno a Zurigo.\nIl 18 dicembre 2020, dopo essere rimasto svincolato, fa ritorno allo a distanza di 13 anni dal suo addio, firmando un contratto fino al 2022.\nNazionale.\nVive la sua pi\u00f9 grande esperienza in nazionale con la selezione Under-21, quando raggiunge la semifinale degli Europei di categoria.\n\u00c8 nel giro della nazionale maggiore dal 2006 e ha fatto parte della rosa che ha partecipato ai Mondiali 2006. A causa dell'infortunio al ginocchio, non ha invece potuto prender parte agli Europei tenutisi nel 2008 in Austria e Svizzera. Dopo la prova offerta in - nel novembre 2008, riconquista la maglia della nazionale elvetica per la partita contro la .\nDopo non avere disputato n\u00e9 i Mondiali 2010 (a causa di un infortunio al ginocchio) n\u00e9 gli Europei 2012 (a cui gli elvetici non si sono qualificati), viene poi convocato per i Mondiali 2014, in cui realizza una rete nella sconfitta per 5-2 contro la Francia nella fase a gironi.\nViene convocato per gli Europei 2016 in Francia.\nDue anni dopo disputa i Mondiali 2018, in cui realizza un gol nel 2-2 contro la Costa Rica.\nStatistiche.\nPresenze e reti nei club.\n\"Statistiche aggiornate al 24 ottobre 2020.\""}
{"id": "620396", "revid": "599013", "url": "https://it.wikipedia.org/wiki?curid=620396", "title": "Asurini dello Xingu", "text": "Gli Asurini dello Xingu (o anche Awaet\u00e9, Asurin\u00ed de Koatinema) sono un gruppo etnico del Brasile che ha una popolazione stimata in circa 124 individui. Parlano la lingua Asurini, Xingu (codice ISO 639: ASN) e sono principalmente di fede animista. Vivono sul Rio Pi\u00e7ava, vicino Altamira, stato di Par\u00e1. Sono correlati al gruppo degli Asurini del Tocantins.\nL'auto-denominazione del gruppo \u00e8 Awaet\u00e9, che significa \"gente vera\" (Awa = popolo, ete = suffisso rafforzativo traducibile con \"molto\").\nStoria.\nDal XIX secolo, gli indios che predominavano nella regione tra i fiumi Xingu e Bacaj\u00e1, gruppi oggi noti come Arawet\u00e9, Arar\u00e1, e Parakan\u00e3, sono stati chiamati Asurini (\"Ason\u00e9ri\", nella lingua degli indios Juruna), che significa \"rosso\", secondo l'etnografo Curt Nimuendaj\u00fa. La riva destra del fiume Xingu \u00e8 sempre stata chiamata la \"Terra degli Assurin\u00ed\" dagli abitanti della citt\u00e0 di Altamira e di altri abitanti della zona dello Xingu. Il viaggiatore francese Henri Coudreau cita gli Asurini come uno dei gruppi che abitavano lo Xingu inferiore. Il villaggio degli Asurini dello Xingu \u00e8 situato sulla riva destra del fiume Xingu, all'interno della riserva indigena di Koatinemo, una riserva omologata dal governo brasiliano solo nel \"1986\". Dal 1972 al 1985, il villaggio era situato sulle rive del torrente Ipia\u00e7ava, affluente della riva destra del fiume Xingu."}
{"id": "620398", "revid": "46931", "url": "https://it.wikipedia.org/wiki?curid=620398", "title": "Awat\u00e9", "text": ""}
{"id": "620399", "revid": "124064640", "url": "https://it.wikipedia.org/wiki?curid=620399", "title": "Repubblica dei Komi", "text": "La Repubblica dei Komi (; in komi: \u041a\u043e\u043c\u0438 \u0420\u0435\u0441\u043f\u0443\u0431\u043b\u0438\u043a\u0430, \"Komi Respublika\") \u00e8 una repubblica della Russia con una superficie di , che prende il nome dai Komi, popolazione autoctona.\nOccupa un vasto territorio, prevalentemente pianeggiante, ad ovest degli Urali, interrotto dalla catena collinare del Timani e percorso dai fiumi Kolva, Pe\u010dora, Usa, I\u017ema, Vy\u010degda e Mezen'.\nLa foresta si alterna alla tundra ma le risorse principali della repubblica sono i giacimenti di carbone, petrolio, gas naturale, asfalto e scisti bituminosi. In crescita l'allevamento.\nCitt\u00e0 di rilievo.\nOltre alla capitale Syktyvkar, nella repubblica si trovano alcune localit\u00e0 di un certo rilievo:"}
{"id": "620400", "revid": "46931", "url": "https://it.wikipedia.org/wiki?curid=620400", "title": "Asurin\u00ed de Koatinema", "text": ""}
{"id": "620401", "revid": "46931", "url": "https://it.wikipedia.org/wiki?curid=620401", "title": "Asurin\u00ed Xing\u00fa", "text": ""}
{"id": "620405", "revid": "287204", "url": "https://it.wikipedia.org/wiki?curid=620405", "title": "Classe Dido", "text": "Gli incrociatori contraerei Classe Dido nacquero da una specifica del 1934 per una incrociatore leggero in grado di difendere la flotta dagli attacchi aerei. I primi schizzi dell'Ordnance Office incorporarono subito i nuovi cannoni ad elevata cadenza di tiro da 5,25in MkI QF montati su torri binarie.\nLa struttura della nave presentava tre torri prodiere e due poppiere. La particolare configurazione delle tre torri prodiere obblig\u00f2 i progettisti a soprelevare di molto il ponte di comando donandogli la caratteristica linea che contraddistingueva la classe.\nNel 1936 vennero inizialmente vennero autorizzate 5 navi: \"Bonaventure\", \"Naiad\", \"Phoebe\", \"Dido\" ed \"Euryalus\", nel 1937 vengono autorizzate \"Hermione\" e \"Sirius\" e nel 1938 altre tre \"Cleopatra\", \"Scylla\" e \"Charybdis\". Nel 1939 vengono autorizzate altre 5 navi di questa classe di cui solo la \"Argonaut\" viene completa come da progetto. Le altre quattro e cio\u00e8 la \"Spartan\", il \"Black Prince\", la \"Bellona\" e il \"Royalist\" vennero completate come Modifided Dido o Classe Bellona.\nAlcune navi della Classe Dido vennero completate in maniera diversa dal progetto originario. La \"Bonaventure\" venne completata con 4 torrette invece che con 5 per via della scarsezza di pezzi. In cambio ricevette un pezzo da 4 pollici nella torretta X.\nIl \"Naiad\" venne equipaggiato fin dall'inizio con un radar Type 279.\nGli incrociatori classe Dido erano unit\u00e0 contraeree realizzate dalla Gran Bretagna, che intendeva utilizzare i suoi nuovi cannoni da 133\u00a0mm a doppio ruolo in torri binate. Essi erano peraltro abbastanza deludenti a causa della lentezza del brandeggio e della cadenza di tiro pratica, 8 colpi contro 18 teorici. Per contro, erano un poco troppo leggeri contro navi, ma pur sempre si trattava di cannoni con proiettili da 38\u00a0kg per 22\u00a0km di gittata.\nServizio.\nLa classe diede eccellente prova di s\u00e9 durante la guerra e venne principalmente impiegate nel Mediterraneo e durante i vari sbarchi.\nQuattro unit\u00e0 non sopravvissero al Secondo Conflitto Mondiale:"}
{"id": "620407", "revid": "120804670", "url": "https://it.wikipedia.org/wiki?curid=620407", "title": "Classe Atlanta", "text": "La classe Atlanta era una classe di incrociatori leggeri della United States Navy, composta da undici unit\u00e0 entrate in servizio tra il 1941 e il 1946; erano navi leggere, e il loro compito principale era la difesa contraerea, tanto che esse erano armate con torri binate da 127/38mm ed operarono per tutta la Seconda guerra mondiale\nDescrizione tecnica.\nSul piano costruttivo gli Atlanta erano navi a ponte continuo con un accentuato cavallino, la prua aveva fiancate a spigolo. Una novit\u00e0, che venne poi ripetuta su tutte le altre classi di incrociatori ma in generale su tutte le navi militari americane da allora, fu quella della mancanza di aperture nello scafo. Le sovrastrutture erano suddivise in due blocchi con due alti fumaioli sottili e slanciati.\nPropulsione.\nLa propulsione, a differenza che per le altre classi di incrociatori americani, era su due assi. Mentre l'apparato evaporatore verteva su quattro caldaie Babcock &amp; Wilcox. La velocit\u00e0 massima operativa era quella classica delle unit\u00e0 maggiori americane cio\u00e8 33 nodi. Con l'imbarco di 1435 tonnellate di nafta l'autonomia risultava di circa 7500 mn alla velocit\u00e0 di 15 nodi.\nArmamento.\nL'armamento era incentrato sul pezzo multiruolo da 127/38 Mk 12 installato in impianti binati Mk 32 imbarcato sino ad allora come armamento secondario delle corazzate e degli incrociatori e, successivamente, sui caccia delle classi Allen M. Sumner e Gearing. Il cannone navale bivalente da 127/38mm \u00e8 da considerarsi una delle armi navali di maggior successo della Seconda Guerra Mondiale. Entrato in servizio, nelle prime versioni, nel 1934 era un'arma con una velocit\u00e0 iniziale di circa 800\u00a0m/s ed una gittata massima di 16.500 m nel tiro navale e di 11.500 nel tiro antiaereo, la cadenza di tiro era di circa 15 colpi al minuto.\nIl numero dei pezzi vari\u00f2 a seconda della serie costruttiva. Le prime quattro unit\u00e0 (CL 51 - CL 54) imbarcavano otto impianti cos\u00ec disposti: sei lungo l'asse longitudinale, tre a prua sovraelevati l'uno rispetto all'altro e tre a poppa anch'essi sopraelevati come a prora, gli altri due erano collocati ai lati a circa due terzi della lunghezza della nave verso poppa. Con la seconda serie (CL 95 - CL 98) il numero dei pezzi venne ridotto a dodici abolendo le due torrette ai lati verso poppavia. Nella terza serie (CL 119 - CL 121) infine, pur mantenendo lo stesso numero di pezzi rispetto alla seconda serie, vari\u00f2 leggermente la disposizione nel senso che le torrette estreme vennero collocate allo stesso livello mentre rimasero sopraelevate solo quelle pi\u00f9 interne.\nLe unit\u00e0 erano dotate anche di due impianti quadrupli di tubi lanciasiluri da 533mm. Gli impianti erano collocati ai lati della sovrastruttura poppiera immediatamente a proravia delle torrette laterali da 127/38. Tali impianti vennero comunque imbarcati solo sulle prime otto unit\u00e0 venendo sbarcati nei primi anni del dopoguerra."}
{"id": "620408", "revid": "729019", "url": "https://it.wikipedia.org/wiki?curid=620408", "title": "Atikum", "text": " \nGli Atikum (o anche Huamu\u00ea, Uamu\u00e9) sono un gruppo etnico del Brasile che ha una popolazione stimata in circa 5.183 individui nel 2010. Parlano la lingua Portoghese (codice ISO 639: POR) e sono principalmente di fede animista. La vecchia lingua Uamu\u00e9 \u00e8 considerata estinta.\nI membri del comunit\u00e0 indigena di Atikum-Uma chiamano loro stessi \"indiani dell'Atikum Uma\", in riferimento ad un progenitore ancestrale. Secondo gli Atikum, il loro progenitore Uma \u00e8 stato \"il pi\u00f9 antico indios\" e padre degli Atikum, i cui discendenti sono cresciuti nel villaggio di Olho d'\u00c1gua do Padre (ex Olho d'\u00c1gua da Gameleira).\nPosizione.\nVivono nello stato di Pernambuco, nelle vicinanze di Floresta, e nello stato di Bahia. Secondo la cartografia ufficiale, il loro territorio si trova nelle regioni di Crioulas e Um\u00e3, all'interno dei confini del comune attuale di Carnaubeira da Penha, nel sert\u00e3o dello Stato di Pernambuco.\nLa comunit\u00e0 Atikum \u00e8 formata da una ventina di villaggi:\nSostentamento.\nL'agricoltura \u00e8 la base dell'economia Atikum, i \"rocas\" (campi delle piantagioni) di manioca, mais, fagioli, riso, semi di ricino e di cotone sono comuni tra le colline di Uma. Inoltre, la marijuana (cannabis sativa) \u00e8 ampiamente coltivata - sebbene non sempre dagli Atikum - dal momento che la zona, cos\u00ec come i comuni di Carnaubeira da Penha e Floresta, fanno parte del cosiddetto \"Poligono della Marijuana \", che comprende diversi comuni dell'interno dello Stato di Pernambuco. La frutta coltivata comprende banane, mango, anacardi, papaia, pinha, guava, cocco, arance e limoni. Anche la produzione di miele \u00e8 significativa."}
{"id": "620410", "revid": "46931", "url": "https://it.wikipedia.org/wiki?curid=620410", "title": "Huamu\u00ea", "text": ""}
{"id": "620412", "revid": "46931", "url": "https://it.wikipedia.org/wiki?curid=620412", "title": "Uamu\u00e9", "text": ""}
{"id": "620414", "revid": "125743516", "url": "https://it.wikipedia.org/wiki?curid=620414", "title": "Hideki Yukawa", "text": "Biografia.\nTerzo figlio di Takuji Ogawa, professore di geologia all'Universit\u00e0 di Ky\u014dto, a Ky\u014dto studi\u00f2 da autodidatta con il compagno Sin-Itiro Tomonaga approfondendo in particolare la meccanica quantistica. Fu allievo di Hantar\u014d Nagaoka, promotore degli studi di fisica in Giappone, dedicandosi alla fisica teorica e alle particelle elementari. Si laure\u00f2 a Ky\u014dto nel 1929, dove tenne lezioni dal 1930. Nel 1932 si spos\u00f2 con Sumiko da cui ebbe due figli. Nel 1933 si trasfer\u00ec come Professore incaricato all'Universit\u00e0 di Osaka, dove ottenne il Dottorato nel 1938. Nel 1940 fu chiamato alla cattedra di Fisica Teorica all'Universit\u00e0 di Ky\u014dto, cattedra che mantenne per tutta la vita.\nAd \u014csaka, nel 1935 pubblic\u00f2 un lavoro dal titolo \"On the Interaction of Elementary Particles. I.\" che, primo fisico giapponese, gli sarebbe valso il Premio Nobel nel 1949 e in cui associ\u00f2 alle forze nucleari delle nuove particelle: i mesoni. \u00c8 possibile tracciare, per linee generali, il suo ragionamento: poich\u00e9 era noto che i fotoni sono le particelle associate al campo elettromagnetico e dunque alle forze elettromagnetiche, egli si domand\u00f2 quali fossero i quanti associati alle forze nucleari. Concluse che il quanto delle forze nucleari deve avere una massa a riposo finita e ne riporta una stima di circa 140 MeV, circa 270 volte la massa dell'elettrone. Inoltre stabil\u00ec che questo quanto pu\u00f2 essere elettricamente neutro oppure con una carica pari a quella dell'elettrone o del positrone.\nIl potenziale delle forze nucleari pu\u00f2 essere scritto cos\u00ec:\nformula_1\nPossiamo immaginare che la distanza caratteristica formula_2 coincida con il raggio della sfera d'azione della forza nucleare. V(r) \u00e8 anche noto come potenziale di Yukawa. Ipotizzando che la forza tra due nucleoni sia dovuta all'emissione di un quanto da parte di uno di essi e all'assorbimento dello stesso da parte dell'altro \u00e8 possibile ricavare la massa del quanto in questione. Il tempo impiegato da questo quanto per raggiungere l'altro nucleone \u00e8 certamente maggiore di quello che impiegherebbe la luce, cio\u00e8 r/c, se r \u00e8 la distanza tra i due nucleoni. Inoltre, mentre questo quanto \u201cmediatore\u201d agisce, la conservazione dell'energia \u00e8 violata a causa dell'eccesso di massa (m) dovuto proprio alla presenza del quanto. Se il tempo di mediazione \u00e8 finito sappiamo, dal principio di indeterminazione, che non \u00e8 possibile misurare l'energia con una precisione migliore di \u2206E\u2206t \u2248 h/2\u03c0. \nPonendo: \nformula_3 \nformula_4\npossiamo scrivere:\nformula_5\nda cui \u00e8 possibile ricavare la massa m, che risulta circa 290 volte quella dell'elettrone. \nInoltre il quanto deve essere neutro o carico poich\u00e9 mediatore di interazioni neutrone-neutrone, protone-protone, neutrone-protone.\nQuando il lavoro di Yukawa apparve sulla rivista giapponese \u201cProgress of theoretical Physics\u201d nel 1935 non suscit\u00f2 grande interesse. Nel 1937 con la scoperta del muone nei raggi cosmici, venne erroneamente ipotizzato che questa particella fosse il mesone responsabile del potenziale di Yukawa. Lo stesso Yukawa venne tratto in errore, ma l'ipotesi venne smentita nel 1946 quando, con l'esperimento condotto da Conversi, Pancini e Piccioni, fu dimostrato che il muone aveva una probabilit\u00e0 di assorbimento differente da quella prevista dal modello di Yukawa. Nel 1947 con la scoperta del mesone \u03c0 o pione fu subito chiaro che era questa la particella mediatrice dell'interazione nucleare forte. Il mesone di Yukawa \u00e8 effettivamente presente nei raggi cosmici, ma viene subito assorbito nella parte alta dell'atmosfera. \nDal 1947 si dedic\u00f2 soprattutto alla teoria di campo \u201cnon locale\u201d; successivamente fu professore ospite all'Institute for Advanced Study di Princeton nel 1948 e dal 1949 al 1953 della Columbia University di New York. Quando ritorn\u00f2 a Ky\u014dto fu direttore del Research Institute for Fundamental Physics, ora Yukawa Institute.\nOltre ai numerosi lavori scientifici pubblic\u00f2 in giapponese i manuali Introduction to Quantum Mechanics (1946) e Introduction to the Theory of Elementary Particles (1948). Nel 1955 firm\u00f2 il Manifesto Russell-Einstein per il disarmo nucleare.\nInterruppe la scrittura della sua biografia con la seguente motivazione:\n\"Non desidero scrivere oltre perch\u00e9 quei giorni di studio senza soste mi suscitano nostalgia e d'altra parte mi rattrista pensare a come sono venuto sempre pi\u00f9 ad occuparmi di cose diverse dallo studio\"."}
{"id": "620417", "revid": "46931", "url": "https://it.wikipedia.org/wiki?curid=620417", "title": "Aticum", "text": ""}
{"id": "620421", "revid": "1632387", "url": "https://it.wikipedia.org/wiki?curid=620421", "title": "Moving Hearts", "text": "I Moving Hearts sono un gruppo folk-rock irlandese fondato nel 1980 da Christy Moore (gi\u00e0 fondatore dei Planxty).\nStoria dei Moving Hearts.\nIl loro sound, una sapiente miscela di elementi tradizionali irlandesi e musica rock, \u00e8 riuscito ad ottenere un discreto successo in Irlanda e nei paesi anglofoni ma, nonostante questo, la loro produzione si \u00e8 fermata al terzo disco studio.\nIl tema politico ricorre spesso nelle loro canzoni ed \u00e8 posto particolare accento alle rivolte irlandesi per la conquista dell'indipendenza dall'Inghilterra (ad esempio \"Irish Ways and Irish Laws\"), troppo spesso e troppo rapidamente dimenticate, secondo i Moving Hearts, da politici e storici contemporanei.\nNel 2007 il gruppo si \u00e8 riunito e ha fatto una serie di concerti a Dublino ha partecipato all'Hebridean Celtic Festival a Stonorway."}
{"id": "620422", "revid": "716642", "url": "https://it.wikipedia.org/wiki?curid=620422", "title": "Football Club Canavese", "text": "Il Football Club Canavese, meglio nota come Canavese, \u00e8 stata una societ\u00e0 calcistica italiana con sede nella citt\u00e0 di San Giusto Canavese (TO).\nI colori sociali erano il blu ed il granata. Nel 2011 ha rinunciato al campionato di Lega Pro e il 19 dicembre 2013 \u00e8 stata radiata dalla FIGC per intervenuto fallimento.\nStoria.\nNata nel 2001 dall'unione di \"Unione Sportiva Sangiustese\" (1946) e \"Associazione Sportiva Volpiano\" (1919), ha militato nella stagione 2006-2007 nel campionato di Serie D, vincendolo al termine di una testa a testa con il Savona.\nPer la stagione agonistica 2010-2011 il Canavese si \u00e8 affidato ad un nuovo tecnico, Ezio Rossi.\nIl campionato si conclude all'11\u00ba posto nel girone A della Lega Pro Seconda Divisione. In seguito, la societ\u00e0 non riesce ad iscriversi al campionato, e viene posta in liquidazione.\nStadio.\nIl \"Canavese\" disputava le sue partite interne presso lo \"Stadio Franco Cerutti\". L'impianto presenta le seguenti caratteristiche:"}
{"id": "620424", "revid": "1645873", "url": "https://it.wikipedia.org/wiki?curid=620424", "title": "Repubblica dei Mari", "text": "La Repubblica dei Mari (in russo: \u0420\u0435\u0441\u043f\u0443\u0431\u043b\u0438\u043a\u0430 \u041c\u0430\u0440\u0438\u0439 \u042d\u043b traslitterato: \"Respublika Marij El\" in mari: \u041c\u0430\u0440\u0438\u0439 \u042d\u043b \u0420\u0435\u0441\u043f\u0443\u0431\u043b\u0438\u043a\u0430 \"Marij El Respublika\") \u00e8 una Repubblica della Federazione Russa. \u00c8 altres\u00ec conosciuta come \"Mari El\" o \"Marelia\".\nGeografia fisica.\nLa Repubblica dei Mari si trova nella parte orientale del bassopiano orientale europeo nella Federazione Russa, lungo il fiume Volga. Il territorio \u00e8 quasi interamente pianeggiante e si estende a nord del medio corso del Volga. Circa il 57% del territorio della repubblica \u00e8 coperto di foreste.\nSuddivisioni.\nLa Repubblica dei Mari si suddivide in tre rajon: Sovetskij rajon, Vol\u017eskij rajon e Zvenigovskij rajon.\nFuso orario.\nLa Repubblica dei Mari \u00e8 compresa nel fuso orario di Mosca (MSK). La differenza rispetto all'UTC, fino al marzo 2011, \u00e8 stata +0300\u00a0(MSK - ora invernale)/+0400\u00a0(MSD - ora estiva); dal marzo 2011 il fuso orario di Mosca \u00e8 stato spostato a UTC+4 per tutto l'anno.\nFiumi.\nCi sono 476 fiumi nella Repubblica dei Mari, la maggior parte dei quali di ridotte dimensioni; congelano generalmente da met\u00e0 novembre a met\u00e0 aprile. I principali sono (fra parentesi il nome in lingua mari):\nLaghi.\nCi sono oltre 200 laghi nella Repubblica dei Mari, la maggior parte dei quali hanno una superficie di meno di 1\u00a0km\u00b2 e una profondit\u00e0 di 1\u20133\u00a0m. Molti laghi si trovano in zone paludose. Le paludi coprono una grande area (10\u201370\u00a0km\u00b2, fino a 100\u00a0km\u00b2), e generalmente congelano in dicembre. La profondit\u00e0 media degli stagni paludosi \u00e8 0,5-1,5\u00a0m (fino a 3\u00a0m). Le acque interne coprono complessivamente il 4% della superficie totale.\nI laghi principali sono:\nRisorse naturali.\nVirtualmente non ci sono risorse naturali di rilevanza industriale. Altre risorse includono la torba, l'acqua ed il calcare.\nClima.\nIl clima \u00e8 moderatamente continentale. Gli inverni sono abbastanza freddi e caratterizzati da precipitazioni nevose. Le estati sono calde e spesso piovose.\nStoria.\nAntiche trib\u00f9 mari si stabilirono nella zona sin dal V secolo d.C. In seguito la loro area divenne tributaria della Bulgaria del Volga e del Khanato dell'Orda d'Oro. Alla met\u00e0 del XV secolo venne incorporato nel Khanato di Kazan e quindi occupato dalla Russia dopo la caduta di Kazan' nel 1552.\nFino al 1919 venne chiamata Carevokoksajsk, ed il 4 novembre 1920 venne istituito l'oblast' autonoma dei Mari. Venne riorganizzata come RSSA dei Mari il 5 dicembre 1936.\nLa Repubblica autonoma di Mari nella sua forma presente venne istituita il 22 dicembre 1990.\nEconomia.\nIl terreno non coperto dalle foreste \u00e8 dedito all'agricoltura. Le industrie pi\u00f9 sviluppate sono quelle di costruzione di macchinari, metallurgiche, di lavorazione del legno e alimentari. La maggior parte dei complessi industriali si trovano nella capitale, Jo\u0161kar-Ola, che possiede un importante mercato agricolo, e anche a Koz'modemjansk, Vol\u017esk e Zvenigovo.\nTrasporti.\nTreno.\n15 stazioni ferroviarie delle Ferrovie russe.\nAutobus.\n53 stazioni per autobus.\nNave.\nLa Repubblica dei Mari dispone di un porto fluviale a Koz'modemjansk (sul fiume Volga), cos\u00ec come altri porti fluviali minori.\nCitt\u00e0 principali.\nOltre alla capitale Jo\u0161kar-Ola, hanno lo status di citt\u00e0 le seguenti localit\u00e0"}
{"id": "620427", "revid": "1452073", "url": "https://it.wikipedia.org/wiki?curid=620427", "title": "Propithecus", "text": "I sifaka (Propithecus Bennett, 1832) sono un genere di lemuri della famiglia degli Indriidae. Come tutti i lemuri, sono endemici del Madagascar.\nIl nome malgascio 'sifaka' viene dalla vocalizzazione di allarme utilizzata dai \"Propithecus\" che suona appunto come \"shee-fa'-ka\".\nDescrizione.\nI sifaka sono lemuri di media taglia che raggiungono una lunghezza di 45\u201355\u00a0cm ed un peso di 4\u20136\u00a0kg. La loro coda \u00e8 lunga tanto quanto il corpo, il che li differenzia dal genere \"Indri\", che ha coda insignificante. Hanno una lunga pelliccia setosa, con colorazione che varia, nelle differenti specie, dal bianco-giallastro al marrone scuro. La faccia, rotondeggiante e glabra, \u00e8 sempre nera.\nBiologia.\nI sifaka sono animali diurni e arboricoli. Sono abili arrampicatori e potenti saltatori, capaci di compiere balzi di oltre 10 m da un albero all'altro. Sono noti soprattutto per la curiosa andatura laterale che adottano per spostarsi al suolo, una sorta di danza compiuta saltellando sugli arti inferiori, con gli arti superiori sollevati a mo' di bilancieri. Quando non sono alla ricerca di cibo amano trascorrere il tempo appollaiati sui rami a prendere il sole.\nSono animali sociali, organizzati in gruppi che contano sino a una dozzina di esemplari, con un maschio e una femmina dominanti.\nSono animali territoriali e usano marcare il territorio con secrezioni ghiandolari odorose. I confini dei territori dei diversi gruppi possono sovrapporsi. Anche se usualmente difendono il loro territorio da invasioni di esemplari della stessa specie possono convivere pacificamente con lemuri di altre specie quali \"Eulemur rubriventer\", \"Eulemur fulvus\" e \"Eulemur rufus\". Con alcune di esse hanno sviluppato forme di comunicazione interspecifica.\nSono erbivori, si nutrono di foglie, fiori e frutti.\nRiproduzione.\nDopo un periodo di gestazione di quattro-cinque mesi danno alla luce un unico cucciolo. I piccoli trascorrono i primi mesi tenacemente attaccati alla pancia della madre e successivamente al suo dorso. Lo svezzamento avviene intorno ai sei mesi, la piena maturit\u00e0 viene raggiunta inrno ai due-tre anni. L'aspettativa di vita media di un sifaka \u00e8 di 18 anni.\nClassificazione.\nIl genere \"Propithecus\" comprende le seguenti specie e sottospecie:\nGruppo \"Propithecus diadema\":\nGruppo \"Propithecus verreauxi\":\nConservazione.\nLa totalit\u00e0 delle specie di questo genere sono, a vario livello, in pericolo di estinzione."}
{"id": "620431", "revid": "446353", "url": "https://it.wikipedia.org/wiki?curid=620431", "title": "Classe Leander (incrociatore)", "text": "Gli incrociatori classe Leander furono i primi incrociatori leggeri della Royal Navy dopo la Prima guerra mondiale ed entrarono in servizio tra il 1933 e il 1936. Armati con cannoni binati da 152mm erano dotate di un aereo da ricognizione lanciabile da catapulta che in origine era un Fairey Seafox e successivamente venne sostituito prima da un Fairey Swordfish e poi da un Supermarine Walrus.\nQueste unit\u00e0 vennero estensivamente usate durante la Seconda guerra mondiale e tra queste l\"'Ajax\" fu la \"bestia nera\" della Regia Marina.\nCaratteristiche tecniche.\nIl progetto per le unit\u00e0 classe Leander venne influenzato dalle precedenti unit\u00e0 tipo \"York\", a loro volta evoluzione della classe County e venne pensato principalmente per risolvere il problema di fornire protezione al commercio a lungo raggio. Le navi ebbero un dislocamento tra le 7.000 e le 7.200 Long ton, venendo armate con otto cannoni da 152\u00a0mm in torrette binate, due a prua e due a poppa. Le nuove torrette, ispirate a quelle utilizzate per l'armamento secondario delle navi da battaglia classe Nelson, avevano un'elevazione massima di 60\u00b0. L'armamento secondario consisteva di quattro cannoni da 102\u00a0mm, poi rimpiazzati negli anni 30 con installazioni binate, portando cos\u00ec a otto il numero di cannoni. L'armamento antiaereo era formato da 12 mitragliatrici Vickers da 12,7\u00a0mm in installazioni quadruple. Erano anche dotati di otto tubi lanciasiluri in due installazioni quadruple e nel progetto era prevista la presenza di due Fairey Seafox imbarcati.\nLa velocit\u00e0 massima era di 32 nodi (59\u00a0km/h) e la corazzatura leggera, calcolata per avere un peso di circa 845 long ton. Le prime cinque navi della classe ebbero tutte le caldaie concentrate in una sola sala macchine mentre gli scarichi venivano concentrati in un solo fumaiolo, caratteristica unica tra gli incrociatori britannici. Questo significava per\u00f2 che un colpo a mezzanave avrebbe potuto distruggere tutta la potenza motrice della nave.\nUna delle maggiori differenze tra le prime due navi e le ultime tre, conosciute come \"Leander modificate\", Amphion o Perth, fu proprio la separazione delle caldaie in due locali diversi a prua e a poppa, con scarico in due fumaioli separati. Questa modifica rendeva quindi possibile per la nave continuare a manovrare anche con una sala macchine inattiva. Per proteggere le due sezioni la corazzatura laterale venne estesa da 26 a 43 metri di lunghezza. Durante il progetto venne anche considerata la possibilit\u00e0 di modificare la torretta pi\u00f9 a prua e quella pi\u00f9 a poppa portandole a tre pezzi invece di due, ma il piano venne cancellato in quanto la realizzazione avrebbe aumentato troppo il peso della nave e causato problemi al controllo fuoco.\nModifiche belliche.\nDurante il conflitto vennero apportate significative modifiche alle navi della classe. L'armamento antiaereo venne potenziato e le navi neozelandesi installarono una serie di cannoni antiaerei da 20 e 40\u00a0mm al posto di una torretta principale. Gli aerei imbarcati variarono, venendo usati durante la guerra sia i Fairey Swordfish che i Supermarine Walrus.\nUnit\u00e0.\nLe unit\u00e0 della classe vennero costruiti in 8 esemplari in 2 serie. La prima serie era costituita da 5 unit\u00e0. La 3 unit\u00e0 della 2\u00aa serie denominata classe Amphion, avevano 2 fumaioli e una pi\u00f9 razionale disposizione delle artiglierie.\nDurante la guerra due unit\u00e0 della 1\u00aa serie servirono nella marina della Nuova Zelanda, mentre le tre unit\u00e0 della 2\u00aa serie vennero trasferite nella marina dell'Australia e vennero rinominate con nomi di citt\u00e0 australiane."}
{"id": "620432", "revid": "1305772", "url": "https://it.wikipedia.org/wiki?curid=620432", "title": "Floresta", "text": ""}
{"id": "620433", "revid": "92723", "url": "https://it.wikipedia.org/wiki?curid=620433", "title": "Classe Town (incrociatore 1936)", "text": "Gli incrociatori classe Town o Southampton sono stati incrociatori della Royal Navy britannica che, ancorch\u00e9 classificabili come leggeri quanto a calibro, con cannoni da 152mm, capaci di sparare un proiettile del peso di 50kg ad una distanza di 23km, erano come dislocamento e corazzatura adatti all'impiego con le squadre da battaglia contro altre navi similari, piuttosto che per la protezione del traffico o il contrasto aereo. Costruiti negli anni 30 in base alle limitazioni imposte dal Trattato navale di Londra, costituiscono anche la risposta ai pi\u00f9 armati ma meno protetti incrociatori giapponesi della classe Mogami e alla Classe Brooklyn sviluppata dagli americani. \nDalla classe Town sono derivati gli incrociatori leggeri della Classe Crown Colony.\nProgetto.\nCome per le unit\u00e0 similari prodotte dagli Stati Uniti e dal Giappone nello stesso periodo, i Town erano \"incrociatori leggeri\" solo di nome. In base alla definizione di incrociatore leggero data dal Trattato di Londra, le navi in questione non potevano avere cannoni di calibro superiore ai 155 mm. Tutte le maggiori potenze navali cercarono di aggirare queste limitazioni aumentando stazza, corazzatura e velocit\u00e0 delle navi e imbarcando un numero maggiore di pezzi di calibro limitato.\nLe navi della classe vennero armate con pezzi da 152 mm Mk XXIII in torrette trinate, con il cannone centrale montato circa 76 cm pi\u00f9 indietro dei due laterali per evitare interferenze nel tiro e per evitare intralci nel lavoro dei serventi. Le torrette erano pensate per consentire ai pezzi la massima elevazione possibile per renderli utilizzabili anche in modalit\u00e0 antiaerea, anche se la cadenza di fuoco ridotta non permise mai di ottenere buoni risultati in questa modalit\u00e0.\nModifiche.\nTutte le navi della classe subirono importanti modifiche durante il secondo conflitto mondiale e negli anni successivi. La \"Glasgow\", la \"Sheffield\" e la \"Newcastle\" perdettero una delle torrette principali di prua per fare spazio a due cannoni Bofors da 40 mm antiaerei quadrupli, visto che lo spazio per implementare l'armamento antiaereo senza toccare quello principale non sarebbe stato sufficiente. Questo problema non si pose per le tipo \"Belfast\", pi\u00f9 lunghe delle altre navi della classe. In seguito vennero aggiunti ulteriori cannoni da 40 mm antiaerei su tutte le navi. L'aggiunta dell'equipaggiamento radar durante la guerra aument\u00f2 notevolmente l'efficacia di questi incrociatori. \nUnit\u00e0.\nVennero realizzate 10 unit\u00e0 suddivise in 3 sottoclassi:\nServizio.\nLa prima nave della classe venne varata nel 1936 ed entr\u00f2 in servizio l'anno successivo, appena due anni prima dello scoppio della seconda guerra mondiale. Le navi di questa classe furono impiegate massicciamente nel conflitto e parteciparono ad azioni importanti come l'affondamento della \"Scharnhorst\". Quattro incrociatori vennero affondati durante la seconda guerra mondiale: \"Edinburgh\", \"Gloucester\", \"Manchester\" e \"Southampton\", due colpiti da siluri e due a causa di attacchi aerei. Le navi rimaste in attivit\u00e0 servirono anche nella Guerra di Corea. L'ultimo incrociatore Classe Town ad andare in disarmo fu la \"Sheffield\" che venne ritirata dal servizio nel 1967. Una nave di questa classe \u00e8 stata conservata, la \"Belfast\", che si trova ormeggiata sul Tamigi a poca distanza dal Tower Bridge e fa parte dell'Imperial War Museum dal 1971.\nConfronto degli incrociatori Classe Town con gli incrociatori pesanti contemporanei.\nCaratteristiche:"}
{"id": "620434", "revid": "44939", "url": "https://it.wikipedia.org/wiki?curid=620434", "title": "Andrew Z. Fire", "text": ""}
{"id": "620436", "revid": "466539", "url": "https://it.wikipedia.org/wiki?curid=620436", "title": "Sacha (Jacuzia)", "text": "La Sach\u00e1 o Jacuzia (; in jacuto \u0421\u0430\u0445\u0430 \u04e8\u0440\u04e9\u0441\u043f\u04af\u04af\u0431\u04af\u043b\u04af\u043a\u044d\u0442\u044d, \"Saqa \u00d6r\u00f6sp\u00fc\u00fcb\u00fcl\u00fckete\") \u00e8 una repubblica della Russia, situata nella Siberia Orientale. Il suo territorio vastissimo (pi\u00f9 di 3 milioni di km\u00b2) ne fa la pi\u00f9 estesa suddivisione amministrativa del mondo.\nEsso comprende la parte orientale dell'altopiano della Siberia centrale, i monti di Verchojansk e \u010cerskij e una sezione degli Stanovoj; dal punto di vista idrografico i maggiori bacini idrografici che interessano il territorio sono quelli dei fiumi Olen\u00ebk, Jana, Indigirka, Lena e Kolyma.\nIl clima continentale \u00e8 caratterizzato da inverni rigidissimi; le grandi foreste di conifere che coprono buona parte del territorio favoriscono la caccia e l'allevamento degli animali da pelliccia.\nIl sottosuolo \u00e8 sfruttato in maniera massiccia grazie ai giacimenti di carbone, lignite, ferro, oro, petrolio, diamanti e gas naturale.\nLa repubblica \u00e8 abitata in prevalenza da russi e ucraini (giunti da ovest durante la colonizzazione russa) e jakuti (il popolo indigeno, che si denomina \"sacha\"), oltre a minoranze appartenenti a gruppi etnici come eveni, evenchi, ciukci e jukaghiri.\nGeografia fisica.\nPosizione geografica.\nIl territorio della repubblica jacuta si estende nella parte orientale della Siberia per pi\u00f9 di tre milioni di chilometri quadrati, che ne fanno la maggiore unit\u00e0 amministrativa russa per dimensione territoriale.\nIl territorio \u00e8 delimitato a nord da una lunghissima fascia costiera sul mare di Laptev a occidente e sul mare della Siberia orientale a est; i confini terrestri sono invece condivisi con il Territorio di Krasnojarsk a ovest, le \"oblast\"' di Irkutsk e dell'Amur a sud, i Territori di Chabarovsk e di Transbajkalia a est, la oblast' di Magadan e il Circondario autonomo della \u010cukotka a nordest.\nIl territorio si estende in longitudine dal meridiano 106\u00b0E a ovest (lungo il confine con il Territorio di Krasnojarsk, nell'altopiano della Siberia centrale) fino al meridiano 163\u00b0E nell'estremit\u00e0 nordorientale presso Ambar\u010dik; per quanto riguarda la latitudine, la Sacha-Jacuzia si estende dal parallelo 56\u00b0N a sud, lungo il crinale dei monti Stanovoj, fino al 74\u00b0N (punta settentrionale del delta della Lena) o, considerando anche il territorio insulare, fino al 76\u00b0N, toccato dalle isole della Nuova Siberia.\nNegli ultimi anni, il riscaldamento globale ha causato la fusione di terreni precedentemente congelati. Migliaia di case rischiano di crollare nel fango in estate, mentre i villaggi del nord sono sopraffatti dalle inondazioni.\nTerritorio.\nLe pianure occupano soprattutto la zona centrale e settentrionale della repubblica; fra le principali zone pianeggianti si possono identificare il bassopiano della Jacuzia centrale, situata a occidente del medio e basso corso della Lena, e il vasto insieme formato dal bassopiano della Kolyma, dal bassopiano della Jana e dell'Indigirka e dal bassopiano di Abyj, esteso per centinaia di migliaia di chilometri quadrati nella zona nordorientale della Jacuzia, lungo una buona met\u00e0 della sua fascia costiera artica. Pi\u00f9 isolata, lungo la fascia costiera nordoccidentale \u00e8 invece la sezione jacuta del bassopiano della Siberia settentrionale, esteso per la maggior parte nel Territorio di Krasnojarsk.\nLe zone rilevate sono parimenti molto estese. Tutta l'estensione latitudinale lungo il confine occidentale \u00e8 occupato dalle propaggini orientali del vastissimo altopiano della Siberia centrale, con alcune delle sue varie sezioni e articolazioni (altopiano del Viljuj e altopiano dell'Anabar). Si tratta di rilievi piuttosto antichi, molto segnati dall'erosione e dalle quote complessivamente modeste che restano in molti casi sotto i 1.000 metri. Nel sud e nell'est della Jacuzia si trovano invece molte catene montuose pi\u00f9 giovani, facenti parte dei grandi sistemi di alteterre della Siberia meridionale e della Siberia nordorientale, che raggiungono quote comprese fra i 2.000 e i 3.000 metri (in qualche caso superandoli).\nNell'est della Jacuzia i principali sistemi montuosi, che si articolano in numerose catene montuose di minore dimensione, sono quelle dei monti \u010cerskij (che nel monte Pobeda i 3.147 metri raggiungono il punto pi\u00f9 alto del territorio) e dei monti di Verchojansk; rilevanti sono anche le importanti catene montuose dei monti Suntar-Chajata (culminanti a 2.959 metri) e dei Sette Daban e l'altopiano degli Jukagiri. Nella parte meridionale si estende il vasto sistema montuoso dell'altopiano dell'Aldan, che culmina a oltre 2.300 metri di quota; appartiene alla Jacuzia anche il versante nord della catena montuosa dei monti Stanovoj, una delle pi\u00f9 rilevanti dell'intera Siberia.\nLa quasi totalit\u00e0 del territorio della Repubblica \u00e8 situato nella zona del \"permafrost\", che causa, nelle zone pianeggianti, la formazioni di sterminate paludi durante la breve stagione estiva, quando il drenaggio \u00e8 impedito per via della presenza dello strato gelato poco sotto la superficie, e dei tipici \"alas\".\nIdrografia.\nFiumi.\nNel territorio della Jacuzia sono presenti 443.000 corsi d'acqua, che si sviluppano per un totale di 1,5 milioni di chilometri lineari.\nIl territorio si estende per la maggior parte sul bacino di quattro grandi fiumi:\nAltri fiumi di minore importanza, ma pur sempre di dimensioni rilevanti sono la Jana (872\u00a0km), che drena un bacino di 238.000 chilometri quadrati nella sezione settentrionale del territorio, esteso parzialmente sul bassopiano della Jana e dell'Indigirka, e l'Alazeja, che corre per 1.500 chilometri nella tundra artica nel nordest della Repubblica. I vasti bassopiani del nord sono inoltre estesi su piccoli bacini di fiumi minori, tributari diretti dei mari di Laptev e della Siberia orientale (fra i pi\u00f9 rilevanti, Bol'\u0161aja \u010cuko\u010d'ja, Bol'\u0161oj Chomus-Jurjach, Bol'\u0161aja Kuropato\u010d'ja, \u010condon, Omoloj, Chroma).\nLaghi.\nNon molto rilevanti nel panorama geografico della Jacuzia sono i laghi naturali, quasi sempre di ridotte dimensioni (in rapporto all'immensit\u00e0 del territorio) e profondit\u00e0. I maggiori specchi d'acqua sono:\nIl maggiore specchio d'acqua della Jacuzia \u00e8 tuttavia il vasto bacino artificiale del Viljuj (circa 1.200\u00a0km\u00b2 di superficie), formato dal fiume omonimo in seguito alla costruzione di una diga presso la cittadina di \u010cerny\u0161evskij.\nGeologia.\nDal punto di vista geologico, il territorio della Jacuzia \u00e8 abbastanza variegato.\nLa sezione occidentale e parte di quella settentrionale fanno parte della piattaforma siberiana, un antico blocco continentale ricoperto da estese sedimentazioni; si tratta perci\u00f2 di una zona molto stabile, per la maggior parte pianeggiante o caratterizzato da deboli rilievi, che ospita frequentemente estesi giacimenti di diamanti.\nTutta la vasta area orientale e nordorientale, a est del corso della Lena, \u00e8 invece molto movimentata dal punto di vista geologico, dal momento che si trova lungo il confine fra la placca euroasiatica e quella nordamericana; tale confine \u00e8 marcato da importanti catene montuose originatesi durante l'orogenesi alpina (la pi\u00f9 recente delle grandi fasi orogenetiche).\nAnalogamente movimentata \u00e8 la sezione meridionale del territorio, situata ai confini geologici con la placca dell'Amur (una placca tettonica minore generalmente associata alla placca euroasiatica) e interessata dalla presenza di importanti catene montuose anch'esse di et\u00e0 alpina (monti Stanovoj, altopiano Stanovoj).\nPaleontologia.\nIn questo territorio \u00e8 stato ritrovato, nel 2013, un cucciolo di Mammut sepolto nel ghiaccio perenne, perfettamente conservato e vissuto circa 39 mila anni fa. Nel 2015, inoltre, sono stati ritrovati due cuccioli (maschio e femmina) di una specie preistorica vissuta nel Pleistocene Superiore, ormai estinta: il Leone delle caverne. Grazie al loro DNA si tenter\u00e0 un processo di de-estinzione, usando una leonessa come madre surrogata. I cuccioli, entrambi perfettamente conservati, vissero in due periodi diversi: il cucciolo maschio visse 44 mila anni fa, la femmina circa 15 mila anni dopo.\nClima.\nLa Jacuzia, nella parte centrale e settentrionale, \u00e8 posta geograficamente a una latitudine elevata e nella parte centro-orientale del vastissimo continente eurasiatico. Questa posizione risulta nella predominanza di un clima continentale molto accentuato se non estremo su tutto il territorio, soprattutto nelle zone interne come il vastissimo bassopiano centrale e le valli dei maggiori fiumi. Nel territorio della Repubblica \u00e8 situato il polo del freddo dell'emisfero boreale, compreso nei bacini della Jana e della Indigirka: il primato \u00e8 conteso fra le cittadine di Ojmjakon e Verchojansk, entrambe scese, in almeno un'occasione nella storia dei rilevamenti meteorologici, sotto i 67\u00a0\u00b0C sotto zero.\nNella stagione invernale si ha il formarsi di una fortissima struttura di alta pressione di matrice pienamente continentale (che costituisce la branca orientale dell'anticiclone russo-siberiano) che porta a forti inversioni termiche che provocano il continuo raffreddamento dell'aria (l'incidenza solare \u00e8 infatti scarsissima, stante la latitudine) e il suo accumulo nei bassi strati atmosferici. I valori minori di temperatura si osservano dove minori sono i disturbi atmosferici; questo spiega la situazione paradossale che le coste artiche siano, in inverno, di parecchi gradi meno fredde delle zone centrali. Gradienti termici si instaurano anche fra le pianure e le sommit\u00e0 dei rilievi circostanti, che sono in inverno meno gelidi delle zone basse. La stabilit\u00e0 atmosferica spiega anche il fatto che l'inverno sia quasi ovunque la stagione con meno precipitazioni atmosferiche, che sono totalmente in forma nevosa, seppur non sia una neve \"dall'aspetto pi\u00f9 classico\", visto le temperature di stampo artico. Il gradiente termico latitudinale si ristabilisce invece in estate, quando la struttura altopressoria si disgrega e dominano le basse pressioni relative che causano la maggiore piovosit\u00e0 estiva che si registra su tutto il territorio.\nSecondo la classificazione climatica di K\u00f6ppen, i climi della Sacha-Jacuzia appartengono per la grande maggioranza al dominio dei climi boreali (\"climi boreali transiberiani\" e \"climi boreali delle foreste\"); nelle zone costiere si entra invece nel dominio dei \"climi nivali della tundra\".\nVegetazione.\nI lineamenti climatici del territorio jacuto fanno s\u00ec che esso rientri per la quasi totalit\u00e0 nei biomi della tundra e della taiga, tranne alcune remote zone nelle isole artiche che sono invece di tipico ambiente polare glacializzato.\nStoria.\nNel XIII secolo la Sacha occupava, oltre a tutto il suo territorio attuale, anche una parte di Asia centrale. Era abitata principalmente da cacciatori e raccoglitori, di cui successivamente genti provenienti dalla Mongolia conquistarono i territori. Chiamarono la popolazione indigena \"popolazione Sacha\", le cui origini sono a tutt'oggi sconosciute.\nNegli anni precedenti l'arrivo dei russi, i gruppi etnici pi\u00f9 diffusi nel bacino della Lena erano, oltre agli Jakuti, stanziati nel medio bacino della Lena fra la confluenza dell'Aldan e quella del Viljuj, gli evenchi (detti anche \"tungusi\"), stanziati su un vasto territorio nell'alto bacino della Lena e alcune comunit\u00e0 di Eveni nel basso corso e nella zona della foce. Nel XVII secolo cominci\u00f2 la colonizzazione russa: risalgono a quest'epoca le pi\u00f9 antiche citt\u00e0 della Jacuzia (Lensk, Jakutsk, Viljujsk).\nNegli anni della guerra civile russa la Jacuzia si dichiar\u00f2 indipendente sia dalla Russia sia dalla Repubblica di Siberia, in alleanza con gli Stati di Transbajkalia, Buriazia, e Repubblica Ucraina dell'Estremo Oriente. La rivolta jakuta fu soffocata solo nel 1923. Risale al 27 aprile 1922 la creazione della \"Repubblica Autonoma Socialista Sovietica della Jacuzia\" (RSSA Jakuta), nell'ambito della Repubblica Socialista Federativa Sovietica Russa; si assistette negli anni successivi a un impetuoso sviluppo e a un grosso aumento di popolazione (dai 287.000 abitanti del 1926 si pass\u00f2 ai 1.099.000 del 1990). Risale a questo secolo la seconda grande ondata di fondazione di citt\u00e0, fra cui le maggiori sono Aldan, Njurba, Mirnyj e Nerjungri.\nNel 1991, con la caduta dell'Unione Sovietica, la Repubblica venne rinominata con l'attuale nome. Dopo la rovinosa caduta dell'Unione Sovietica, la Jacuzia (come molte altre regioni della neonata Federazione Russa) chiedeva la secessione dalla Russia. I cittadini della Jacuzia sostenevano la loro differenza etnica rispetto ai russi, ma il vero motivo per cui si voleva creare una Jacuzia indipendente erano le enormi riserve di gas naturale, idrocarburi, minerali, pietre e legname, che rendevano (e rendono) . Le spinte indipendentistiche vennero frenate quasi immediatamente, riconoscendo alla Jacuzia una certa indipendenza da Mosca (ovviamente all'interno della Federazione Russa).\nGeografia antropica.\nLa lingua ufficiale della Sacha-Jacuzia, oltre che alla lingua russa, \u00e8 la lingua jacuta, parlata dal 25% della popolazione.\n\"Ulus\".\nGli \"ulus\" (distretti, analoghi ai \"rajon\" delle altre regioni della Federazione Russa) sono 35, ai quali si affianca una citt\u00e0 (Jakutsk) che ha lo \"status\" di divisione amministrativa di pari livello, dipendente direttamente dal governo della Repubblica Autonoma.\nQueste entit\u00e0 territoriali sono (per gli \"ulus\" viene indicato fra parentesi il capoluogo):\nCitt\u00e0.\nI principali insediamenti urbani (citt\u00e0, cittadine, villaggi) della Sacha-Jacuzia sono:"}
{"id": "620440", "revid": "96474", "url": "https://it.wikipedia.org/wiki?curid=620440", "title": "Yukawa", "text": ""}
{"id": "620443", "revid": "287204", "url": "https://it.wikipedia.org/wiki?curid=620443", "title": "Obrenovic", "text": ""}
{"id": "620444", "revid": "169219", "url": "https://it.wikipedia.org/wiki?curid=620444", "title": "Giro d'Italia 1928", "text": "Il Giro d'Italia 1928, sedicesima edizione della \"Corsa Rosa\", si svolse in dodici tappe dal 12 maggio al 3 giugno 1928, per un percorso totale di 3044,6 km. Fu vinto dall'italiano Alfredo Binda. Su 298 partenti, arrivarono al traguardo finale 126 corridori.\nL'edizione 1928 vide il massimo numero di iscritti (298 corridori al via), con gli organizzatori costretti a rifiutare altre richieste di iscrizione. La struttura del Giro torn\u00f2 al modello classico, con una tappa seguita dal giorno di riposo, e nelle prime tappe furono Alfredo Binda e Domenico Piemontesi a darsi battaglia. Quest'ultimo si aggiudic\u00f2 la prima frazione e mantenne il primato della corsa fino alla quarta tappa, quando Binda si scaten\u00f2 lungo i 327 km da Arezzo a Sulmona rifilando a Piemontesi 15 minuti. Il corridore di Cittiglio pass\u00f2 al comando della classifica generale e mantenne la prima posizione fino al termine della corsa, nonostante le cinque vittorie di tappa del diretto rivale. Binda si permise di lasciar vincere anche una tappa al fratello e gregario Albino. Lo stesso Alfredo in seguito ammise di aver suggerito al fratello di andare in fuga nel momento in cui lui si fosse fermato per girare la ruota (operazione comune prima dell'introduzione del cambio), Albino segu\u00ec il consiglio e riusc\u00ec a dileguarsi mentre tutti gli altri corridori si fermarono per controllare Alfredo, che peraltro giunse secondo."}
{"id": "620448", "revid": "1782831", "url": "https://it.wikipedia.org/wiki?curid=620448", "title": "Classe Aoba", "text": "La classe Aoba era una classe di due incrociatori pesanti della Marina imperiale giapponese giapponese, armati con artiglierie da 200\u00a0mm. Tali incrociatori pesanti, entrati in servizio nel 1927, furono ampiamente usati durante la seconda guerra mondiale.\nNavi appartenenti alla classe.\nLe navi appartenenti alla classe furono lo \"Aoba\" (\u9752\u8449) e il \"Kinugasa\" (\u8863\u7b20)."}
{"id": "620449", "revid": "287204", "url": "https://it.wikipedia.org/wiki?curid=620449", "title": "Tehsil", "text": "Tehsil, tahsil, tahasil, taluka e taluk sono termini tra loro equivalenti che indicano le amministrazioni locali di alcuni paesi del Subcontinente indiano.\nEtimologia.\nLa scelta del termine \u00e8 dettata pi\u00f9 da consuetudini che da differenze semantiche: \"tehsil\" \u00e8 pi\u00f9 spesso utilizzato in Pakistan ed in alcuni Stati dell'India quali Uttar Pradesh, Uttarakhand, Himachal Pradesh e Madhya Pradesh mentre \"taluka\" o \"taluk\" \u00e8 preferito in altri quali Maharashtra, Kerala, Tamil Nadu e Karnataka.\nFunzioni amministrativi.\nUn tehsil \u00e8 formato da una citt\u00e0 principale che funge anche da sede amministrativa e da un numero variabile di altre citt\u00e0 e villaggi meno importanti. In quanto governo locale un tehsil gode di una certa autonomia fiscale ed amministrativa e di governo sul territorio di competenza. In particolare ha la responsabilit\u00e0 sulle registrazioni catastali sui terreni e degli adempimenti amministrativi correlati. I suoi dipendenti sono noti come \"tehsildar\" o \"talukdar\".\nIndia.\n\u00c8 il terzo livello amministrativo locale dell'Unione indiana dopo gli Stati o territori e i distretti.\nI tehsil facenti capo ad un dato distretto possono essere organizzati in piccoli gruppi chiamati sottodivisione (\"Pargana\", \"Anuvibhag\"). In questo caso i tehsil sono il quarto livello.\nL'entit\u00e0 governativa nota come panchayat samiti opera al livello dei tehsil.\nI tehsil sono formati da pi\u00f9 centri abitati o villaggi che a loro volta possono essere riuniti in raggruppamenti noti come \"hobli\".\nPakistan.\nCiascun tehsil fa parte di un distretto (\"Zillah\") all'interno della provincia."}
{"id": "620450", "revid": "1543377", "url": "https://it.wikipedia.org/wiki?curid=620450", "title": "Classe Furutaka", "text": "La classe Furutaka era formata dai due incrociatori pesanti giapponesi \"Furutaka\" e . Conobbe una lunga e tormentata progettazione, completata nell'estate 1921, ed entr\u00f2 in servizio nel corso del 1926 dopo un'altrettanto laboriosa fase di costruzione. La classe fu oggetto di pi\u00f9 interventi che riguardarono l'incremento della contraerea di bordo, la riprogettazione di fumaioli e sovrastrutture, l'aggiunta di una catapulta per aerei e il totale rinnovamento delle artiglierie principali, che passarono da sei torri singole con cannoni da 200\u00a0mm a tre torri binate con pezzi da 203\u00a0mm: gran parte di questi lavori avvennero tra il 1936 e il 1939, quando i due incrociatori rimasero negli arsenali di Kure e Sasebo. Anche la dotazione silurante fu reimpostata in questo periodo su due impianti brandeggiabili, posti sul ponte di coperta e armati con i siluri Type 93 da 610\u00a0mm.\nIl \"Furutaka\" e il \"Kako\" formarono la 6\u00aa Divisione e operarono insieme nel Mar Cinese Orientale durante gli anni venti e trenta. Furono poi aggregati con lo e il nella 6\u00aa Divisione e parteciparono a svariate operazioni anfibie nel Pacifico centrale e nella vasta regione arcipelago di Bismarck-isole Salomone-Nuova Guinea. Furono poi coinvolti nella battaglia del Mar dei Coralli e nella battaglia dell'isola di Savo, subito dopo la quale il \"Kako\" fu affondato dal sommergibile al largo di Kavieng. Il \"Furutaka\" sopravvisse solo due mesi al gemello: durante la caotica battaglia di Capo Speranza (11-12 ottobre 1942) fu raggiunto da numerose granate e anche da un siluro che squarci\u00f2 lo scafo presso i locali caldaie; l'allagamento fu incontrollabile e l'incrociatore sprofond\u00f2 a nord-est di Guadalcanal all'alba del 12 ottobre. Entrambi gli equipaggi, comunque, lamentarono a testa solo una trentina di morti.\nCaratteristiche.\nLa classe Furutaka era destinata alla ricognizione offensiva e pensata come contrasto delle classi di incrociatori pesanti Hawkins (in forza alla Royal Navy) e Omaha (entrata in servizio con la United States Navy). La corazzatura rappresentava solo il 12% circa del dislocamento complessivo della nave ( tonnellate), in quanto il progettista, capitano di vascello Yuzuru Hiraga, aveva ricevuto consegna di risparmiare pi\u00f9 peso possibile per privilegiare armamento e velocit\u00e0. Questo disegno iniziale offriva una protezione solo contro proiettili da 152\u00a0mm e quindi una successiva revisione in cantiere comport\u00f2 un sensibile aumento di dislocamento, oltre che l'installazione delle catapulte per i due aerei.\nI due esemplari presentavano una lunghezza di 185,17 metri fuori tutto, una larghezza di 15,77 metri e un pescaggio massimo di 5,56 metri. Il dislocamento standard arrivava a tonnellate e a pieno carico ammontava a tonnellate Il sistema di propulsione era formato da dodici caldaie disposte in sette sale, che alimentavano quattro turbine a ingranaggi a vapore per una potenza totale di shp; a ogni gruppo era vincolato un albero motore con elica. L'autonomia era di miglia a una velocit\u00e0 media di 14 nodi e la velocit\u00e0 massima eccedeva di poco i 35 nodi.\nL'armamento principale degli incrociatori era composto da sei cannoni Type 3 numero 1 da 200\u00a0mm lunghi 50 calibri (L/50), installati in semitorrette singole (tre a prua, tre a poppa) disposte in senso longitudinale; come ulteriore arma antinave furono aggiunti sei paia di tubi lanciasiluri fissi che protudevano dallo scafo. L'armamento antiaereo era limitato a soli quattro cannoni Type 3 da 76\u00a0mm. La corazzatura lungo tutta la cintura era spessa 76\u00a0mm e inclinata a 9\u00b0; per il ponte medio era spessa 35\u00a0mm e 48\u00a0mm per il ponte di coperta; i magazzini principali erano dotati di corazzature spesse 51\u00a0mm per le pareti e 35\u00a0mm per il tetto; su torrette e sala del timone decresceva a 25\u00a0mm, mentre le barbette erano spesse 57\u00a0mm. La difesa contro i siluri sotto la linea di galleggiamento era costituita da una struttura a tubo cava e non corazzata, disposta lungo il margine inferiore di tutta la cintura, e da una paratia interna e longitudinale che doveva limitare l'allagamento a un solo lato dello scafo: sebbene carente, questo tipo di difesa era comunque diffuso presso le marine da guerra coeve. Nel complesso la corazzatura fu giudicata sufficiente per resistere ai proietti navali da 152\u00a0mm sparati tra i e i metri di distanza.\nL'equipaggio contava cinquanta ufficiali e 589 marinai. Poich\u00e9 i progetti per una catapulta per aerei fissa non erano ancora pronti quando la nave fu disegnata e costruita, venne implemetata una catapulta provvisoria che l'equipaggio montava quando necessario sulla torre numero 4 e a bordo fu tenuto solo un idrovolante. La soluzione fu svantaggiosa e alla fine la catapulta fu scambiata con degli argani che calavano e poi riprendevano il velivolo.\nSuccessive modifiche.\nGi\u00e0 nel 1926-1927 i fumaioli furono modificati allo scopo di correggere l'errata espulsione dei fumi di scarico, che coprivano il ponte. Nel 1930 fu rimossa la piattaforma di lancio smontabile, dimostratasi poco utile, e tra 1931 e 1933 i due incrociatori furono dotati di un nuovo apparato contraereo, impostato su quattro pezzi Type 10 da 120\u00a0mm L/45 su affusto individuale e su due impianti binati di mitragliatrici pesanti Type 93 da 13,2\u00a0mm, posti davanti alla plancia.\nVisto che necessitavano di un controllo delle turbine, la marina giapponese anticip\u00f2 la prevista modernizzazione del \"Furutaka\" e del \"Kako\", che avvenne rispettivamente a Kure (aprile 1937-aprile 1939) e a Sasebo (luglio 1936-dicembre 1937). In seguito ai pesanti interventi le unit\u00e0 disposero di tre torri binate modello E2, due a prua e una a poppa con cannoni Type 3 numero 2 da 203\u00a0mm L/50, mentre la difesa antiaerea a breve raggio fu incrementata da quattro impianti binati di cannoni Type 96 da 25\u00a0mm L/60 disposti a mezzanave. Furono poi implementate due installazioni quadrinate di tubi lanciasiluri brandeggiabili (uno per fiancata) con una scorta di sedici ordigni Type 93, di grande efficacia. La sovrastruttura anteriore fu del tutto ricostruita e ci\u00f2 permise di alloggiarvi sistemi di controllo del tiro pi\u00f9 moderni per tutte le armi di bordo e dietro le sovrastrutture di poppa fu inchiavardata una nuova catapulta per aerei. Le macchine rinunciarono alle due caldaie ad alimentazione mista e le dieci rimanenti furono modificate perch\u00e9 aumentassero il gettito di vapore; la potenza totale erogata ascese dunque a shp e la riserva arriv\u00f2 a tonnellate di olio combustibile, che garantivano un'autonomia di miglia a una velocit\u00e0 media di 14 nodi ( chilometri a 27\u00a0km/h). Infine fu rivista la sistemazione del ponte di poppa, dove fu inchiavardato un paranco, una catapulta permanente e altri equipaggiamenti per l'impiego di due idrovolanti Kawanishi E7K2.\nQueste modifiche provocarono l'aumento del dislocamento a tonnellate ( tonnellate a pieno carico), perci\u00f2 furono operati interventi di allargamento delle controcarene; il pescaggio fu cos\u00ec stabilizzato a 5,61 metri e la larghezza fu portata a 16,93 metri. La velocit\u00e0 di punta risent\u00ec comunque del peso aggiunto e si abbass\u00f2 ai 33 nodi massimi, cosa che forse consigli\u00f2 l'adozione di eliche dal nuovo disegno."}
{"id": "620452", "revid": "1522738", "url": "https://it.wikipedia.org/wiki?curid=620452", "title": "Udmurtia", "text": "L\u2019Udmurtia o Udmurzia (), formalmente Repubblica udmurta (rus. \u0423\u0434\u043c\u0443\u0301\u0440\u0442\u0441\u043a\u0430\u044f \u0440\u0435\u0441\u043f\u0443\u0301\u0431\u043b\u0438\u043a\u0430, \"Udmurtskaja respublika\"; udm. \u0423\u0434\u043c\u0443\u0440\u0442 \u042d\u043b\u044c\u043a\u0443\u043d, \"Udmurt el'kun\") \u00e8 una repubblica della Russia, estesa nel settore centro occidentale della Russia, a ovest degli Urali su un territorio pianeggiante bagnato dal basso corso del fiume Kama.\nEconomia.\nL'agricoltura favorisce i cereali e il lino, e anche l'allevamento \u00e8 ampiamente presente. Notevoli sono i giacimenti di carbone e torba, mentre le industrie del legno, conciarie, meccaniche e metallurgiche sono in via di graduale sviluppo. La capitale I\u017eevsk \u00e8 sede di una universit\u00e0 e di un aeroporto e conta inoltre varie industrie metalmeccaniche, siderurgiche, chimiche, alimentari e del legno.\nCorsi d'acqua.\nI principali corsi d'acqua sono:\nGeografia fisica.\nClima.\nL'Udmurtia ha un moderato clima continentale, con estati calde ed inverni freddi dove sempre \u00e8 presente la neve.\nCitt\u00e0 principali.\nLa capitale I\u017eevsk accentra buona parte della popolazione urbana; oltre ad essa, altre citt\u00e0 importanti sono:\nRajon.\nL'oblast' si suddivide nei seguenti rajon:"}
{"id": "620453", "revid": "201394", "url": "https://it.wikipedia.org/wiki?curid=620453", "title": "Materiale resistente", "text": "Materiale resistente 1945-1995 \u00e8 stato un progetto del Comune di Correggio per festeggiare in musica il 50\u00b0 della Liberazione d'Italia dal nazifascismo, insieme ad artisti, partigiani e istituzioni: prevedeva un cd in studio e un doppio concerto, il 25 aprile 1995.\nA questo si aggiunsero, per iniziativa del regista Davide Ferrario, un documentario e un libro fotografico dedicati all'appuntamento, che portano quasi lo stesso nome di disco e concerto: \"Materiale resistente\" (senza \u201c1945-1995\u201d) il film, e \"Materiali resistenti\" (al plurale) il volume. \nIl titolo \"Materiale resistente\" si deve a Fabrizio Tavernelli, della \"band\" correggese \"A.F.A. - Acid Folk Alleanza\", fra gli ideatori dell'intero progetto, il cui intento fu di unire idealmente due generazioni, quella del rock e quella dei partigiani, che difficilmente si sarebbero incontrate in una giornata di celebrazioni rituali: \u00ab Resistenza e rock: un\u2019intuizione formidabile per mettere insieme vecchi e giovani. \u00bb\nIl disco.\nL'album, curato dai C.S.I.- Consorzio Produttori Indipendenti, \u00e8 stato prodotto con il sostegno del Comune di Correggio e della Provincia di Reggio Emilia, e il patrocinio del \"Comitato provinciale per le celebrazioni del 50\u00b0 della Resistenza e della Liberazione\": contiene canti partigiani reinterpretati da vari gruppi contemporanei, in gran parte legati all'etichetta dei C.S.I. \"Il dischi del mulo\", o per dirla con la controcopertina del libro fotografico, \u00ab 18 cover di canzoni della Resistenza eseguite dal meglio del rock indipendente italiano. \u00bb\nUsc\u00ec nell'aprile del 1995, pochi giorni prima del concerto.\nIl concerto.\nGli stessi gruppi che avevano inciso il CD, tranne gli Skiantos, non coinvolti, furono protagonisti del concerto gratuito tenuto il pomeriggio del 25 aprile 1995 a Lemizzone, frazione di Correggio, presso un edificio rurale che durante la Resistenza era stata una \u201ccasa di latitanza\u201d, cio\u00e8 abitazione presso cui antifascisti e partigiani trovarono riparo e ospitalit\u00e0: vi accorsero circa seimila persone, in prevalenza giovani, da molte parti d'Italia. \nIl manifesto della giornata, identico alla copertina del CD, annunciava inoltre un concerto serale, nel cinema \"Cristallo\" di Correggio, dove gli A.F.A., presenti sia nel disco sia all'appuntamento pomeridiano, hanno musicato dal vivo il film del 1945 \"Giorni di gloria\", diretto da Mario Serandrei, Luchino Visconti, Marcello Pagliero e Giuseppe De Santis: questa colonna sonora \u00e8 disponibile su \"Youtube\".\nIl documentario.\n\u00ab Quando venni a sapere che stavano organizzando nel comune emiliano un 25 aprile fuori dagli schemi [...] gi\u00e0 stavo dicendo: \u201cFacciamone un film\u201d. \u00bb: cos\u00ec il regista Davide Ferrario spiega la genesi del documentario. E aggiunge: \u00ab Chiedere a Guido Chiesa di fare questo film insieme \u00e8 stata un'altra scelta pressoch\u00e9 immediata. \u00bb\nVennero cos\u00ec fatte \u2013 \u00ab con una \"troupe\" piccola ma grande di cuore \u00bb \u2013 molte riprese sia durante il concerto sia nei giorni precedenti, con interviste a ex partigiani davanti ai cippi che nella campagna correggese ricordano i martiri della Resistenza; completano l'opera numerosi materiali d'archivio relativi alla lotta di Liberazione e all'immediato dopoguerra. \nFra le sequenze pi\u00f9 emozionanti, l'intervento improvvisato di Germano Nicolini: l'ex comandante partigiano \u201cDiavolo\u201d, alla prima uscita pubblica dopo la riabilitazione giudiziaria, fu invitato sul palco fra un gruppo musicale e l'altro, venendo accolto con calore dal giovane pubblico, che si mise a cantare spontaneamente \"Bella ciao\". \nIl lungometraggio \u00e8 stato prodotto da Davide Ferrario, Franca Bertagnolli e Maurizio Totti per Dinosaura in collaborazione con Colorado Film; il montaggio \u00e8 di Luca Gasparini, la fotografia di Giovanni Cavallini e Gherardo Gossi per i materiali di attualit\u00e0; il suono di Giuseppe Napoli; organizzatore Giovanni Saulini. \nNella controcopertina del quasi omonimo libro, viene definito \u00ab Un documentario sulla musica e sui ribelli della montagna (e della citt\u00e0) di ieri e di oggi \u00bb. Ferrario, sul quotidiano il \"Manifesto\" nel 25\u00b0 di \"Materiale resistente\", scrive infatti di quell'esperienza: \u00ab Non era solo una ripresa delle esibizioni musicali, ma un\u2019indagine e una riflessione sul senso dell\u2019antifascismo nel 1995, un anno dopo l\u2019ascesa di Silvio Berlusconi. Il film \u2013 prosegue il regista \u2013 ebbe una lunga e felice vita nei festival ma anche nelle sale; e un formidabile successo con una distribuzione \"home video\" nelle edicole fatta proprio con \"il Manifesto\". \u00bb\nIl libro.\nNell'estate successiva al concerto fu pubblicato il volume \"Materiali resistenti\", \u00ab immagini e parole dalle canzoni e dal film, e non solo. \u00bb\nIl libro propone infatti numerosi scatti di quella giornata e ulteriori testimonianze dei protagonisti, nell'insolito formato 24x33 (tipo album da disegno, ma in verticale): i testi sono di Guido Chiesa, Davide Ferrario, Giovanni Lindo Ferretti e Fabrizio Tavernelli, le fotografie di Fabrizio Cicconi, Franca Bertagnolli e Sabina Lafasciano; ideazione e cura di Davide Ferrario, progetto fotografico di Cicconi, progetto grafico di Filippo Partesotti; stampato dalla Stamperia Stefanoni di Bergamo nell'agosto 1995. \nIl seguito.\nDall'esperienza cinematografica di \"Materiale resistente\" nacquero altri due lungometraggi ambientati a Correggio, curati dagli stessi autori sugli stessi temi: \"Partigiani\" nel 1997 e \"Comunisti\" nel 1998.\nIl primo \u00e8 un film documentario di 62 minuti, girato in vari formati, dal vide8 al super16, e firmato da cinque registi: a Ferrario e Chiesa si aggiunsero infatti Antonio Leotti, Marco Puccioni e Daniele Vicari, che curano ciascuno una segmento (un tema) autonomo.\nProduttori furono Chiesa e Mario Mazzarotto per Intelfilm, e l'ANPI di Correggio, con il sostegno di Comune di Correggio, Provincia di Reggio Emilia e Regione Emilia-Romagna: protagonisti sono ex partigiani ed ex staffette, dei quali i registi sottolineano la giovanissima et\u00e0 all'epoca della lotta, e l'origine sociale, contadina nella quasi totalit\u00e0 dei casi. Nella parte di finzione, che ricostruisce un episodio vero della Resistenza correggese, recita Giuseppe Cederna; nelle interviste compare Luciano Ligabue, insieme allo zio ex partigiano. Musiche di alcuni dei gruppi di \"Materiale resistente\", come gli Afa, i CSI e \u201cI dischi del mulo\".\n\"Comunisti\" invece, su soggetto di Ferrario, \u00e8 stato diretto dallo stesso Ferrario insieme con Vicari: prodotto sempre dalla Dinosaura, fu montato da Ilaria Fraioli e musicato da CSI, Modena City Ramblers e Officine Schwartz.\nDura 58 minuti ed \u00e8 dedicato in gran parte alla vicenda di Germano Nicolini, il comandante partigiano condannato innocente per l'omicidio don Pessina, con rare interviste a tutti i protagonisti della vicenda, vittime di una macchinazione politico-giudiziaria che port\u00f2 alla condanna sia di tre innocenti (Prodi e Ferretti oltre a Nicolini) sia \u2013 ma per autocalunnia, perch\u00e9 non creduti - di due dei partecipanti alla ronda finita tragicamente (Catellani e Righi).\nParticolarmente significativa la testimonianza di William Gaiti, il terzo componente della ronda, che nel 1991 \u2013 a 45 anni dai fatti \u2013 confess\u00f2 d'aver sparato al parroco ( \u00ab accidentalmente \u00bb ), rendendo cos\u00ec possibile la revisione del processo a carico degli estranei e e la loro riabilitazione giudiziaria e morale."}
{"id": "620456", "revid": "599013", "url": "https://it.wikipedia.org/wiki?curid=620456", "title": "Av\u00e1-Canoeiro", "text": " \nGli Av\u00e1-Canoeiro sono un piccolo gruppo etnico del Brasile, ad un passo dall'estinzione, che ha una popolazione stimata in circa 16 individui (2006). Parlano la lingua Ava-canoeiro (codice ISO 639: AVV) e sono principalmente di fede animista.\nPosizione.\nSono originari del Goi\u00e1s, della zona dell'isola di Bananal (isola fluviale del fiume Araguaia), e lungo la valle del fiume Tocantins.\nStoria.\nGli Av\u00e1-Canoeiro discenderebbero dai Carij\u00f3 di San Paolo e sarebbero stati portati nello stato di Goi\u00e1s tra 1724 e il 1726. Furono portati in zona con la \"bandeira\" di Bartolomeu Bueno (spedizione di cercatori d'oro) per lavorare in miniera e per la difesa contro altri gruppi di indios locali. Alla fine della spedizione tornarono ad essere un gruppo autonomo e restarono nello stato di Goi\u00e1s. Tuttavia altri studi linguistici hanno rivelato che il dialetto parlato dagli Av\u00e1-Canoeiro era parte della famiglia linguistica Tupi-Guarani del nord del Brasile. Questo contraddice la teoria precedente delle origini meridionali del gruppo e della \"bandeira\" e pone ulteriori questioni sulla correttezza della denominazione \"carij\u00f3\", affibbiata agli Av\u00e1-Canoeiro, che indica i popoli Guarani del sud catturati dai \"paulistas\" (abitanti di San Paolo) e utilizzati nelle spedizioni delle \"bandeira\".\nGli Av\u00e1-Canoeiro vengono menzionati per la prima volta agli inizi del XIX secolo quando ci furono alcuni scontri con la popolazione locale, in particolare agricoltori e cercatori d'oro, lungo il fiume Tocantins. In seguito gruppi di Av\u00e1-Canoeiro furono avvistati tra il fiume Maranh\u00e3o e le localit\u00e0 di Santa Tereza e Amaro Leite, cos\u00ec come in alcuni villaggi sulle rive del fiume Canabrava e in altri luoghi. I conflitti si fecero sempre pi\u00f9 violenti perch\u00e9 si trovavano in una posizione strategica per il pascolo del bestiame e in una zona di connessione tra due importanti centri sviluppati, la citt\u00e0 di Goi\u00e1s, e Porto Real, oggi Porto Nacional. Alcuni gruppi di Av\u00e1-Canoeiro si spostarono quindi verso le rive del fiume Araguaia. Entro la fine del XIX secolo raggiunsero l'isola di Bananal.\nA causa dell'occupazione dei loro territori da parte dei \"garimpos\" nel XIX secolo e dell'espansione delle citt\u00e0 nel XX secolo, questo gruppo etnico \u00e8 considerato in via di estinzione."}
{"id": "620457", "revid": "46931", "url": "https://it.wikipedia.org/wiki?curid=620457", "title": "Awana", "text": ""}
{"id": "620460", "revid": "304077", "url": "https://it.wikipedia.org/wiki?curid=620460", "title": "Betsileo", "text": "I Betsileo sono un gruppo etnico diffuso nella parte meridionale degli altopiani centrali del Madagascar. Gli appartenenti a questa etnia sono circa 1.740.000 e rappresentano il 12% della popolazione malgascia. Il nome \"Betsileo\" significa \"i molti invincibili\".\nDiffusione.\nI Betsileo si trovano nella parte meridionale dell'altopiano malgascio, principalmente nella provincia di Fianarantsoa. Il loro territorio tradizionale si pu\u00f2 considerare delimitato a nord dal fiume Mania, a sud dal massiccio di Andringitra, a est dalla catena montuosa di Bongolava e a est dalla Foresta Orientale, occupata dalla trib\u00f9 Tanala.\nStoria e cultura.\nA differenza di altre popolazioni malgasce, i Betsileo sono un popolo di origine abbastanza nettamente africana. Sono agricoltori, e coltivano soprattutto manioca, patate dolci, riso e taro. Inoltre, allevano zeb\u00f9.\nTradizionalmente, i Betsileo vivevano in capanne costruite con fibre vegetali, e le abitazioni in legno erano riservate ai nobili. Oggi le loro case sono principalmente di fango e mattoni. Sono eccellenti intagliatori e sono celebri per le grandi sculture in legno."}
{"id": "620462", "revid": "125186069", "url": "https://it.wikipedia.org/wiki?curid=620462", "title": "Associazione Sportiva Canelli", "text": "L'Associazione Sportiva Dilettantistica Calcio Canelli, meglio noto come ASDC Canelli, \u00e8 una societ\u00e0 calcistica italiana con sede nella citt\u00e0 di Canelli (AT).\nData societari.\nFondata nel 1922, milita in serie Prima Categoria. Il suo campo di gioco \u00e8 lo Stadio \"Piero Sardi\" di Canelli (500 posti) e i colori sociali sono il bianco e l'azzurro.\nI migliori risultati agonistici societari ottenuti di sempre, sono le partecipazioni, nella stagione 1947-1948, al campionato di Serie C.\nGiocatori famosi che militano o hanno militato nel Canelli.\nGiocatori:"}
{"id": "620463", "revid": "46931", "url": "https://it.wikipedia.org/wiki?curid=620463", "title": "Canoeiros", "text": ""}
{"id": "620464", "revid": "767487", "url": "https://it.wikipedia.org/wiki?curid=620464", "title": "Classe Hawkins", "text": "Gli incrociatori pesanti classe Hawkins della Royal Navy vennero progettati nel 1915 e costruiti durante la prima guerra mondiale. Tutte le cinque navi della classe vennero chiamate con nomi di Ammiragli o Comandanti dell'et\u00e0 elisabettiana. Tre delle cinque navi rimasero in servizio come incrociatori fino allo scoppio della seconda guerra mondiale. La \"Effingham\" affond\u00f2 in seguito all'impatto con uno scoglio pochi mesi dopo l'inizio del conflitto, stessa sorte capitata alla \"Raleigh\" nel 1922. Anche la \"Vindictive\" serv\u00ec durante la guerra ma non pi\u00f9 come incrociatore avendo subito pesanti modifiche. Le navi di questa classe furono alla base della definizione di incrociatore pesante adottata dal Trattato navale di Washington del 1922.\nProgetto.\nLa classe venne pensata come una versione migliorata della sottoclasse \"Birmingham\" degli incrociatori classe Town venendo inizialmente chiamata appunto \"Tipo \"Birmingham\" migliorato\". I primi disegni risalgono ad un progetto del 1912 conosciuto come \"Atlantic Cruiser\" (\"Incrociatore Atlantico\"), armato con una combinazione di pezzi da 190 e 152 mm e pensato per rispondere efficacemente agli incrociatori tedeschi armati con cannoni da 170\u00a0mm.\nNel 1915 venne presentato un nuovo progetto di incrociatore per la protezione del commercio in acque lontane dalla madrepatria, per cui erano necessari un armamento pesante, grande autonomia ed alta velocit\u00e0. In pratica era necessaria una nave da guerra di grandezza superiore. Il disegno della classe Hawkins fu quindi in pratica quello di un incrociatore leggero ingrandito abbastanza per poter soddisfare le caratteristiche richieste. La proposta di utilizzare un armamento misto con cannoni principali da 230\u00a0mm e da 150\u00a0mm venne respinta per i problemi mostrati da questa soluzione durante il conflitto mondiale. Si opt\u00f2 quindi per cannoni da 190\u00a0mm, controllati dall'innovativo Sistema di Controllo Fuoco.\nLe caldaie vennero inizialmente progettate per essere utilizzate sia a carbone che ad olio combustibile, per assicurare un pi\u00f9 facile approvvigionamento di carburante anche in porti lontani e sforniti di uno dei due combustibili. La potenza era di 60.000 shp per una velocit\u00e0 di 30 nodi (56\u00a0km/h). Solamente due navi vennero completate secondo questo progetto: la \"Hawkins\" e la \"Vindictive\". Le altre navi della classe, completate dopo la fine del conflitto, vennero equipaggiate con caldaie ad solamente olio combustibile e la potenza venne portata a 70.000 Shp, per una velocit\u00e0 di 31 nodi.\nLe caratteristiche delle navi di questa classe non coincidevano per\u00f2 con le necessit\u00e0 della Royal Navy nel periodo post-bellico, orientate di pi\u00f9 verso una flotta numerosa di incrociatori pi\u00f9 che all'uso di singole navi pi\u00f9 potenti. Visto che demolire le navi ancora in cantiere sarebbe stato un eccessivo spreco, le ultime navi di questa classe vennero completate comunque. Essendo appena sotto le 10.000 tonnellate ed armate con cannoni da 190\u00a0mm divennero successivamente il prototipo degli incrociatori pesanti successivi, basati sulle limitazioni imposte nel 1922 dal Trattato navale di Washington\nLa \"Vindictive\".\nLa quinta ed ultima nave della classe, impostata con il nome di \"Cavendish\", venne modificata in corso di costruzione in portaerei e rinominata \"Vindictive\" per continuare il nome dell'omonimo incrociatore affondato durante il tentativo di bloccare il porto di Ostenda. La sua costruzione venne portata avanti a tappe forzate per completare la nave prima delle altre della sua classe. Ebbe una piattaforma di volo di 30 metri a prua, un ponte di atterraggio da 66 metri a poppa e un hangar da 8 velivoli. Venne armata con quattro cannoni da 190\u00a0mm e 6 da 12 libbre.\nNel 1923 venne riconvertita in incrociatore mantenendo per\u00f2 l'hangar e rimanendo quindi priva della torretta \"B\", al posto della quale rimasero una gru e una catapulta per idrovolanti. Dopo il 1935 venne ulteriormente modificata ed utilizzata come nave scuola.\nModifiche successive.\nNessuna delle navi della classe venne completata con l'armamento secondario previsto dal progetto. La \"Hawkins\" ricevette solamente i cannoni da 76\u00a0mm antiaerei, mentre le navi sorelle ricevettero i cannoni da 102\u00a0mm Mark V (due sulla \"Raleigh\" e tre sulla \"Frobisher\" e la \"Effingham\". Nel 1929 la \"Hawkins\" vide i suoi cannoni da 76\u00a0mm sostituiti da un uguale numero di cannoni da 102 come le altre navi della classe. La \"Frobisher\" venne parzialmente disarmata per essere trasformata in nave scuola nel 1932, ma ritrasformata in incrociatore nel 1937 quando la \"Vindictive\" venne demilitarizzata per assumere specificatamente quel ruolo.\nLe navi vennero ritirate dal servizio e messe in vendita nel 1936 ma l'accrescersi della tensione internazionale ne blocc\u00f2 la vendita. Nel 1937 la \"Effingham\" venne ricostruita come incrociatore leggero con nove cannoni da 152\u00a0mm Mark XII in installazioni singole. La sala caldaie di poppa venne rimossa insieme ad un fumaiolo. L'armamento secondario era composto da otto cannoni da 102\u00a0mm in installazioni binate ed otto cannoni Pom-Pom Mark VIII in due installazioni quadruple, oltre a dodici mitragliatrici Vickers da 12,7\u00a0mm in tre installazioni quadruple. I tubi lanciasiluri sommersi vennero rimossi. Ebbe inoltre un nuovo ponte e una gru, anche se la catapulta e l'aereo non vennero mai installati.\nEra stato pianificato di ricostruire anche la \"Hawkins\" e la \"Frobisher\" secondo questo progetto ma altre priorit\u00e0 in vista della guerra ne bloccarono l'attuazione. Vennero quindi riarmate con i loro cannoni da 190\u00a0mm, eccetto sulla \"Frobisher\" dove i cannoni laterali vennero rimossi permettendo l'estensione del ponte di fuoco dei pezzi da 102\u00a0mm sulle fiancate della nave. Nel 1940 la \"Hawkins\" ricevette due installazioni di cannoni Pom-Pom quadruple e otto cannoni automatici da 20\u00a0mm, mentre la \"Frobisher\" ricevette quattro installazioni quaduple di Pom-Pom e sette cannoni automatici da 20\u00a0mm. Ebbero entrambe un radar Tipo 273 di direzione fuoco sul ponte, Tipo 286 di allerta aerea in testa d'albero, Tipo 275 per i pezzi da 102\u00a0mm e, solamente sulla \"Frobisher\", due Tipo 282 per il controllo fuoco dei cannoni Pom-Pom. Durante la guerra venne anche aumentato il numero dei cannoni da 20\u00a0mm antiaerei.\nNavi.\nNel dicembre 1915 vennero ordinate quattro navi della classe:\nUna quinta nave venne ordinata nell'aprile 1916 ma completata come portaerei:"}
{"id": "620465", "revid": "648716", "url": "https://it.wikipedia.org/wiki?curid=620465", "title": "Classe Baltimore", "text": "La classe Baltimore era una classe di incrociatori pesanti della United States Navy, armati di 9 cannoni da 203\u00a0mm e una gran quantit\u00e0 di cannoni contraerei. Essi apparvero verso la fine della seconda guerra mondiale e pur essendo unit\u00e0 molto moderne, arrivarono tardi per la guerra. I loro scafi erano tuttavia enormi e capaci, per cui vennero tentate alcune ricostruzioni negli anni '50 per valorizzarle secondo le nuove tendenze tecnologiche. Un tipo successivo fu la classe Oregon City.\nRiconversione in lanciamissili.\nLe navi di questa classe furono le prime ad essere trasformate in incrociatori lanciamissili, con due unit\u00e0 che nel 1952 vennero sottoposte a modifiche del loro armamento, in quanto nel corso degli anni cinquanta era iniziata a delinearsi chiaramente l'importanza del missile come strumento per la difesa a lungo e medio raggio, da contrapporre alla minaccia aerea rappresentata dai nuovi velivoli, sempre pi\u00f9 sofisticati e avanzati, ai quali l'artiglieria di bordo non era pi\u00f9 in grado di costituire un mezzo di contrasto efficace. Le due unit\u00e0 che rappresentarono un banco di prova sperimentale costituirono la classe Boston e rientrarono in servizio nel 1956. Il balzo verso l'era dei missili \u00e8 ben rappresentato, in maniera decisamente maggiore, dal \"Columbus\", che, entrato in servizio con una poderosa batteria di artiglierie, venne poi totalmente ricostruito nel periodo 1959-62 e armato con 2 lanciamissili Talos a prua e poppa, 2 Tartar a mezza nave, 1 ASROC e 6 radar guidamissili e rappresentava un taglio drastico rispetto alla concezione classica dell'incrociatore armato di cannoni. \nI missili Tartar, normalmente, erano armi stivate con un unico lanciamissili in scafi da cacciatorpediniere, a prua o a poppa, ma qui vennero usati a mezza nave come armi per la difesa ravvicinata (associate ad almeno 2 radar), mentre l'armamento principale era dato dai missili Talos da 180\u00a0km di gittata. Si trattava in sostanza di una dotazione totalmente diversa rispetto a quella originaria, sia a livello tecnico che operativo.\nLe capacit\u00e0 antiaeree vennero esaltate, con la possibilit\u00e0 teorica di ingaggiare qualunque bersaglio volante a quote tra i 15 e i 20.000 m, e tra gli 1,5 e i 200\u00a0km circa di distanza, coprendo per giunta praticamente tutto l'orizzonte dei 360 gradi. In teoria almeno, si trattava di navi ben pi\u00f9 potenti delle unit\u00e0 missilistiche moderne, ma bisogna dire che i sistemi d'arma erano all'epoca inaffidabili e con cadenza di tiro ridotta. Questa trasformazione fu talmente radicale che venne scelto di non lasciare nemmeno un cannone a bordo. Il costo deve essere stato estremamente elevato, anche perch\u00e9 tutte le sovrastrutture vennero ricostruite, fumaioli inclusi, ma ha dimostrato come la base di partenza, un incrociatore da 200 m e 13.000 t, fosse ammodernabile in maniera radicale.\nLa nave non ebbe peraltro modo di mostrare le sue qualit\u00e0 sulle coste del Vietnam perch\u00e9 torn\u00f2 da un ciclo operativo nel Pacifico giusto nel 1964, quando scoppi\u00f2 la guerra, e poi venne inviata nel settore dell'Atlantico operando soprattutto in Mediterraneo. Venne aggiornata nel 1971, poi tutto accadde rapidamente, con l'ultima missione nel 1974, messa in riserva nel 1975, radiata nel 1976, venduta per la demolizione nel 1977.\nLa USS \"Northampton\" era in costruzione durante la parte finale della guerra, quando divenne inutile. Nel 1951 essa venne ricostruita come nave di comando e controllo, con particolare riguardo ad un ruolo durante una guerra nucleare. Essa era praticamente l'antenata dei Boeing 747 Air Force One attuali. Aveva lo scafo superiore, le sovrastrutture e le dotazioni elettroniche totalmente diverse da quanto originariamente inteso, tanto che era irriconoscibile rispetto ai Baltimore standard, ma si trattata nondimeno di una nave nata come incrociatore di questa classe.\nEssa aveva un design avveniristico, specie l'alberatura e la plancia, sovrastrutture maggiorate per avere sia apparati che personale aggiuntivo rispetto al progetto originale (in particolare l'antenna radar posta sull'albero principale), una piattaforma per elicotteri e un solo cannone difensivo, un'arma da 127/54mm sistemata nel settore poppiero.\nClasse Oregon City.\nGli incrociatori classe Oregon City erano incrociatori pesanti, con una discendenza diretta dalla classe Baltimore, con la stessa lunghezza ma con un unico fumaiolo, armamento migliorato con l'introduzione dei cannoni automatici da 76,2mm."}
{"id": "620466", "revid": "648716", "url": "https://it.wikipedia.org/wiki?curid=620466", "title": "Classe Oregon City (incrociatore)", "text": "Gli incrociatori classe Oregon City erano incrociatori pesanti della United States Navy, con una discendenza diretta dalla classe Baltimore: lo scafo aveva la stessa lunghezza ma con un unico fumaiolo ed una sovrastruttura pi\u00f9 compatta a forma piramidale. \nLe unit\u00e0 previste erano otto ma, essendo intanto finito il secondo conflitto mondiale, la costruzione di quattro di loro venne cancellata. Le navi completate furono tre, mentre una quarta unit\u00e0 denominata \"Northampton\" era stata completata al 56% nel 1945: la sua costruzione venne sospesa e nel 1951 la nave venne ricostruita come nave di comando e controllo, con particolare riguardo ad un ruolo durante una eventuale guerra nucleare, facendone praticamente una sorta di versione marittima dell'Air Force One.\nServizio.\nL'unit\u00e0 capoclasse USS \"Oregon City\", varato il 9 giugno 1945 ed entrato in servizio il 16 febbraio 1946, il 15 dicembre del 1947 venne posto in disarmo dopo soli 18 mesi di attivit\u00e0 e radiato il 1\u00ba novembre 1970; venne venduto per demolizione il 17 agosto 1973.\nVarato l'11 giugno 1945, entr\u00f2 in servizio il 15 giugno 1946. Fu convertito in incrociatore lanciamissili (CG-10) il 3 novembre 1962 e divenne capoclasse della classe Albany, prestando servizio fino al 29 agosto 1980. Venne radiato il 30 giugno 1985 e venduto per essere demolito il 12 agosto 1990\nFu varato il 28 agosto 1945 ed entr\u00f2 in servizio il 20 dicembre 1946. Prese parte alla guerra di Corea. La prevista riconversione ad incrociatore lanciamissili non venne effettuata. Ritirato dal servizio il 15 agosto 1961, venne radiato il 1\u00ba ottobre 1973 e venduto per essere demolito il 24 settembre 1974."}
{"id": "620467", "revid": "33689", "url": "https://it.wikipedia.org/wiki?curid=620467", "title": "Territorio dell'Unione", "text": ""}
{"id": "620468", "revid": "120678193", "url": "https://it.wikipedia.org/wiki?curid=620468", "title": "Christopher Bainbridge", "text": "Biografia.\nNacque in Inghilterra, nel villaggio di Hilton, presso Appleby in Westmorland, attorno al 1464.\nVescovo di Durham dal 27 agosto 1507, il 22 settembre 1508 fu trasferito alla sede metropolitana di York e nominato \"Primate d'Inghilterra\".\nAmbasciatore di Enrico VIII presso il pontefice, papa Giulio II lo cre\u00f2 cardinale-presbitero del titolo dei \"Santi Marcellino e Pietro\" nel concistoro del 10 marzo 1511: in seguito, opt\u00f2 per il titolo di \"Santa Prassede\".\nPartecip\u00f2 al Concilio Lateranense V.\nMor\u00ec il 14 luglio 1514, avvelenato da un suo servo. \u00c8 sepolto al Venerabile Collegio Inglese di Roma.\nSuccessione apostolica.\nLa successione apostolica \u00e8:"}
{"id": "620469", "revid": "599013", "url": "https://it.wikipedia.org/wiki?curid=620469", "title": "Aweti", "text": "Gli Aweti (o anche Awet\u00f6) sono un piccolo gruppo etnico del Brasile che ha una popolazione stimata in circa 195 individui (2011). Parlano la lingua Aweti (codice ISO 639: AWE) e sono principalmente di fede animista.\nNome.\nGli Aweti si auto-identificano come \"Awytyza\". Questo nome pu\u00f2 essere collegato alla parola \"ayt\u00e9\", che significa \"uomo\", mentre il suffisso \"za\" indica il numero plurale. I gruppi etnici vicini utilizzano nomi simili, come ad esempio \"Auyty\" o \"Ahyty\".\nPosizione.\nVivono nella riserva di Xing\u00fa, nel Mato Grosso, lungo il fiume omonimo.\nStoria.\nQuesto gruppo etnico ha sofferto una forte diminuzione della popolazione nei primi decenni del XX secolo che ha quasi portato all'estinzione dell'etnia. La prima testimonianza storica dell'esistenza degli Aweti proviene dal ricercatore Karl von den Steinen. Una sua mappa identificava il gruppo degli Aweti tra gli abitanti del fiume Kuliseu. Questa informazione fu confermata nella seconda spedizione, intrapresa nel 1887, quando l'esploratore visit\u00f2 il villaggio degli Aweti, posto su una riva del fiume Kuliseu, chiamato Tsuepelu, lo stesso villaggio che abitano oggi. I membri della spedizione furono accolti dal capo \"Auayato\" (Awajatu), che indossava una collana con artigli di giaguaro e un diadema fatto di pelle dello stesso animale. L'esploratore fu colpito soprattutto dalle maschere e dai disegni sugli utensili e dalla notevole quantit\u00e0 di lance che, mentre dai gruppi vicini venivano utilizzate prevalentemente durante i riti tribali e le danze, erano dagli Aweti utilizzate soprattutto come armi da guerra durante i conflitti con altri gruppi di indios. L'esploratore fu inoltre colpito per il numero di esponenti di altre etnie presenti nel villaggio degli Aweti a significare che il villaggio Aweti rappresentava un po' il centro di smistamento per i vari gruppi della zona.\nQuando \u00e8 stato istituita nel 1960 il Parco Indigeno dello Xingu il numero della popolazione Aweti ha recuperato in modo significativo, passando a 176 unit\u00e0 nel 2010. Questo \u00e8 un risultato, in gran parte, di una migliore assistenza medica offerta dal governo brasiliano. I contatti con il mondo esterno sono anch'essi aumentati minacciando, per\u00f2, la preservazione della lingua e della cultura del Aweti."}
{"id": "620471", "revid": "123830117", "url": "https://it.wikipedia.org/wiki?curid=620471", "title": "Bartolomeo Zucchi", "text": "Vita e opere.\nBartolomeo Zucchi dedic\u00f2 la sua attivit\u00e0 di scienziato e di storico soprattutto alla sua citt\u00e0 di Monza: scrisse, tra le altre, opere sulla storia della Corona Ferrea (sostenendo con convinzione che in essa, come voleva la tradizione, vi fosse uno dei chiodi della Passione di Ges\u00f9), sulla regina Teodolinda, e su san Gerardo dei Tintori.\nLo Zucchi intrattenne per un certo periodo un rapporto epistolare con suor Maria Virginia de Leyva, pi\u00f9 nota come \"la Monaca di Monza\", interrompendolo quando il comportamento immorale di quest'ultima divenne di dominio pubblico.\nAlla sua morte, lo Zucchi lasci\u00f2 i suoi beni in eredit\u00e0 ai Gesuiti perch\u00e9 fondassero una scuola per i giovani poveri e meritevoli.\nIl Liceo Ginnasio B. Zucchi, nel centro storico della citt\u00e0, \u00e8 tuttora uno dei pi\u00f9 rinomati istituti scolastici di Monza e Brianza, nonch\u00e9 nella stessa Monza a suo nome vi \u00e8 intitolata una strada."}
{"id": "620472", "revid": "46931", "url": "https://it.wikipedia.org/wiki?curid=620472", "title": "Awet\u00f6", "text": ""}
{"id": "620474", "revid": "46931", "url": "https://it.wikipedia.org/wiki?curid=620474", "title": "Aueto", "text": ""}
{"id": "620476", "revid": "599013", "url": "https://it.wikipedia.org/wiki?curid=620476", "title": "Bakairi", "text": "I Bakairi sono un gruppo etnico del Brasile che ha una popolazione stimata in 950 individui (1999).\nLingua.\nParlano la lingua Bakairi, lingua che appartiene alla famiglia linguistica Karib. Tutti i Bakairi parlano anche il portoghese. Identificano loro stessi con il termine \"Kura\" che significa \"persone\", \"esseri umani\".\nInsediamenti.\nVivono nello stato brasiliano del Mato Grosso, nei territori indigeni Bakairi e Santana. Santana si trova nel comune di Nobres e prende il nome da uno degli affluenti del Rio Novo. La terra indigena Bakairi \u00e8 quasi interamente situata nel comune di Paranatinga, sulla riva destra del Paranatinga, affluente del Tapaj\u00f3s, e nel comune di Planalto da Serra. Entrambi i territori sono omologati ufficialmente.\nStoria.\nOriginariamente i Bakairi erano stanziati nell'area della confluenza dei fiumi Verde e Paranatinga. A causa di conflitti interni e di scontri con altri gruppi indigeni locali, in particolare con i Kayab\u00ed, essi migrarono in altre zone in tre diverse fasi. In una prima fase migrarono presso le sorgenti del fiume Arinos, nel XVIII secolo. Questo gruppo fu il primo ad essere raggiunto dai bandeirantes e sfruttato per attivit\u00e0 minerarie. Un altro gruppo migr\u00f2 verso il fiume Paranatinga, in zone sfruttate da minatori, agricoltori e allevatori e furono anch'essi sfruttati in tali attivit\u00e0 nei primi anni del XIX secolo. Un terzo gruppo, il pi\u00f9 grande in termini numerici, migr\u00f2 verso le zone superiori del fiume Xingu perdendo ogni contatto con i primi due gruppi. I Bakairi del Paranatinga furono guide, interpreti e produttori di canoa per le spedizioni di Karl von den Steinen intraprese tra il 1884 e il 1887 e per altri esploratori e studiosi negli anni seguenti. Negli anni quaranta del XX secolo, i vari gruppi furono riuniti in un unico insediamento. Una piccola parte fu trasferita in altre comunit\u00e0 di gruppi indigeni diversi.\nOggi i Bakairi sono un popolo essenzialmente fluviale, principalmente dediti alla pesca e in misura minore all'agricoltura e alla caccia. Vivono dispersi in vari gruppi e ogni gruppo dispone di un territorio precedentemente stabilito e di cui \u00e8 proprietario di ogni risorsa naturale. I territori prendono il nome dai fiumi e dai ruscelli e che ne identificano i confini. c"}
{"id": "620477", "revid": "46931", "url": "https://it.wikipedia.org/wiki?curid=620477", "title": "Bacair\u00ed", "text": ""}
{"id": "620478", "revid": "46931", "url": "https://it.wikipedia.org/wiki?curid=620478", "title": "Kur\u00e2", "text": ""}
{"id": "620486", "revid": "599013", "url": "https://it.wikipedia.org/wiki?curid=620486", "title": "Banaw\u00e1", "text": "I Banaw\u00e1 (o anche Banav\u00e1-Jafi) sono un gruppo etnico del Brasile che ha una popolazione stimata in circa 158 individui (2010).\nLingua.\nParlano la lingua Banawa (codice ISO 639: BNH) che fa parte della famiglia linguistica Arawan.\nInsediamenti.\nVivono nello stato brasiliano dell'Amazonas, lungo il fiume Jamamad\u00ed. Un'altra parte di essi vive lungo il fiume Banaw\u00e1 (da cui prendono il nome), in piccoli gruppi familiari per un totale di due villaggi. Vivono inoltre insieme con gli altri popoli indios abitanti della regione sul fiume Purus e dei suoi affluenti: i Deni, i Jamamadi, i Jarawara, i Kanamati, i Sorowaha, gli Hi Merima, i Paumari e i Kulina. Parlano un linguaggio molto simile a quello del gruppo dei Jamamadi di cui i Banaw\u00e1 sono considerati un sottogruppo. I Jamamadi vivono appena fuori dal confine meridionale del territorio Banaw\u00e1.\nStoria.\nIl loro territorio \u00e8 stato invaso negli ultimi decenni del XIX secolo, durante il boom del caucci\u00f9 in Amazzonia, ma fu solo nel 1990 che lo Stato riconobbe i loro diritti sulla terra. Nonostante il riconoscimento della terra si trovano ancora oggi ad affrontare le invasioni da taglialegna e produttori di gomma.\nI Banaw\u00e1 presentano una tendenza alla crescita demografica, dal momento che circa il 50% della popolazione \u00e8 giovane. D'altra parte, dato che nel 1999 solo il 12% era di 50 anni o pi\u00f9, tra cui il 6% avevano pi\u00f9 di 60 anni, l'aspettativa di vita dei Banaw\u00e1 pu\u00f2 essere considerata bassa."}
{"id": "620487", "revid": "339392", "url": "https://it.wikipedia.org/wiki?curid=620487", "title": "Banav\u00e1-Jafi", "text": ""}
{"id": "620491", "revid": "4175", "url": "https://it.wikipedia.org/wiki?curid=620491", "title": "Federazione di rugby a 15 dell'Inghilterra", "text": "La Rugby Football Union (RFU) \u00e8 l'organo amministrativo del rugby in Inghilterra.\nTra le principali attivit\u00e0 dell'Unione ci sono conferenze, organizzazione di incontri internazionali e l'educazione e la preparazione atletica dei giocatori e degli arbitri.\nLe sue pubblicazioni includono manuali e guide per gli allenatori.\nLe sedi si trovano a Twickenham, Middlesex, all'interno dello Stadio di Twickenham.\nLa Rugby Football Union e la Premier Rugby Limited (PRL) sono partner in una societ\u00e0 chiamata England Rugby Limited (ERL), fondata per dirigere il gioco professionista di alto livello in Inghilterra.\nIl fatturato della RFU nell'anno concluso, al 30 giugno 2005, \u00e8 stato di 84,4 milioni di sterline, di 72,3 milioni di sterline l'anno prima; 18,9 milioni di sterline vennero spartite tra i club membri.\nStoria.\nNel 1871 21 club inglesi si incontrarono in un albergo di Londra per formare la Rugby Football Union (RFU), che avrebbe elencato le regole per la prima partita giocata nel 1823 alla Rugby School.&lt;br&gt;\nLe squadre avrebbero dovuto essere 22 ma la rappresentanza dei Wasp non arriv\u00f2 mai all'incontro inaugurale.&lt;br&gt;\nLeghe simili vennero organizzate negli anni successivi in Irlanda, Galles, Nuova Zelanda, Francia, Canada, Sudafrica e negli Stati Uniti.\nContatti internazionali.\nDal 1890 la RFU ha riconosciuto la International Rugby Board come l'organo governativo e di emissione delle regole a livello mondiale per il gioco nella Rugby Union. Gli organi governativi degli altri stati sono spesso chiamati con nomi simili per esempio, Irish Rugby Football Union (IRFU).\nControversie.\nNel novembre del 2000 una disputa tra la RFU e i giocatori con compensi troppo alti rischi\u00f2 di sfociare in uno scandalo con la minaccia di azioni legali. Venne raggiunto un accordo, ma le relazioni tra i giocatori, l'allenatore e la RFU non furono mai pi\u00f9 le stesse.&lt;br&gt;\nLa RFU ebbe uno scontro con la Premiership club cos\u00ec da arrivare ad azioni legali per decidere se concedere alcuni giocatori per giocare in Nuova Zelanda.&lt;br&gt;\nLa Premier Rugby Limited ritenne che ci\u00f2 differisse dagli accordi internazionali allora in vigore e stabilirono un limite per le partite che potevano essere disputate per ogni stagione dai giocatori.\nDirettore dell'Elite Club.\nIn risposta agli incerti risultati della squadra nazionale inglese,il 18 agosto 2006 Rob Andrew venne incaricato dalla RFU di assumere la carica di Diretture dell'Elite Rugby per supervisionare tutti gli aspetti del rugby in Inghilterra, dalle societ\u00e0 regionali fino alla serie Senior, compresi i poteri della selezione per la formazione Senior e il potere di assumere e licenziare gli allenatori di qualsiasi livello del rugby inglese. Rob aveva anche l'incarico di mantenere i contatti tra i club pi\u00f9 prestigiosi e la RFU per amministrare il rilascio dei giocatori dai loro club per disputare incontri a livello nazionale.\nRugby femminile.\nLa RFU, attraverso la sua divisione RFU Women, gestisce anche l'attivit\u00e0 di rugby a XV femminile in Inghilterra. Da essa dipendono tutte le Nazionali femminili di categoria (Maggiore, A, U-21 e scolastiche)."}
{"id": "620492", "revid": "38129", "url": "https://it.wikipedia.org/wiki?curid=620492", "title": "Tu-22", "text": ""}
{"id": "620493", "revid": "110157", "url": "https://it.wikipedia.org/wiki?curid=620493", "title": "Baniwa (gruppo etnico)", "text": " \nI Baniwa (o anche Maniba) sono un gruppo etnico del Brasile, della Colombia e del Venezuela che ha una popolazione stimata in circa 15.000 individui (2000). Parlano la lingua Baniwa (D:Siusy-tapuya-BAI02) e sono principalmente di fede animista.\nInsediamenti.\nVivono lungo il corso del fiume I\u00e7ana, nello stato dell'Amazonas, ai confini con la Colombia e il Venezuela e sulle rive degli affluenti dell'I\u00e7ana: il Cuiari, l'Aiari e il Cubate, nei comuni di S\u00e3o Gabriel da Cachoeira, Santa Isabel e Barcelos."}
{"id": "620494", "revid": "46931", "url": "https://it.wikipedia.org/wiki?curid=620494", "title": "Maniba", "text": ""}
{"id": "620498", "revid": "289247", "url": "https://it.wikipedia.org/wiki?curid=620498", "title": "Vincente Ferrer", "text": ""}
{"id": "620500", "revid": "838137", "url": "https://it.wikipedia.org/wiki?curid=620500", "title": "Achille Grassi", "text": "Biografia.\nNacque a Bologna nel 1456, da una famiglia aristocratica, figlio del patrizio bolognese Baldassare Grassi e di Orsina Bocchi: si addottor\u00f2 \"in utroque iure\" presso l'Universit\u00e0 di Bologna.\nVescovo di Citt\u00e0 di Castello dal 14 febbraio 1506, papa Giulio II lo cre\u00f2 cardinale presbitero del titolo di San Sisto nel concistoro del 10 marzo 1511 (in seguito opt\u00f2 per il titolo di Santa Maria in Trastevere): il 30 maggio 1511 venne trasferito alla sede di Bologna, alla quale nel 1521 si aggiunse anche la sede di Pomesania.\nDal 1518 ricopr\u00ec la carica di camerlengo del Sacro Collegio dei Cardinali.\nIl 17 settembre 1520 \u00e8 ponente la causa dell'erezione della Diocesi di Sansepolcro nel concistoro presieduto da papa Leone X.\nMor\u00ec il 22 novembre 1523, tre giorni dopo l'elezione di Clemente VII, all'et\u00e0 di 67 anni, e venne sepolto in Santa Maria in Trastevere.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "620502", "revid": "3732", "url": "https://it.wikipedia.org/wiki?curid=620502", "title": "Giornalista professionista", "text": "Il giornalista professionista \u00e8 una figura professionale prevista in Italia, disciplinata dalla legge 3 febbraio 1963, n. 69. Si distingue dal giornalista pubblicista, che svolge l'attivit\u00e0 in maniera non esclusiva, esercitando altre professioni o impieghi. L'accesso avviene esclusivamente tramite esame di Stato ed il rapporto di lavoro \u00e8 regolato dal \"Contratto collettivo nazionale di lavoro giornalistico\".\nEvoluzione storica.\nLa disciplina principale \u00e8 stata per lungo tempo la norma del 1963, nel dicembre 2011 il governo Monti ha previsto l'introduzione di nuove regole comuni per i diversi ordini professionali, tra i quali quello dei giornalisti. Tali regole interessano tre ambiti: le attivit\u00e0 formative, quelle amministrative e, infine, quelle deontologiche. Per il primo ambito (formazione), l'ordine nazionale ha approvato il relativo regolamento nel corso del 2012. Per l'attivit\u00e0 amministrativa, l'ordine ha redatto nello stesso anno una bozza del relativo regolamento. I procedimenti disciplinari non sono pi\u00f9 interamente celebrati dagli ordini regionali e da quello nazionale: la nuova disciplina prevede infatti che, a livello regionale, le funzioni di istruzione e di decisione delle controversie disciplinari debbano essere assolte dai consigli territoriali di disciplina, mentre il consiglio nazionale di disciplina gestisce i ricorsi.\nNormativa.\nRequisiti giuridici.\nCome requisito \u00e8 bastevole il diploma di scuola media superiore. Il diploma di laurea \u00e8 necessario per\u00f2 per frequentare uno dei master delle scuole di giornalismo convenzionate con l'ordine professionale. Inoltre secondo la legge, sono da definirsi tali coloro che svolgono attivit\u00e0 giornalistica non occasionale e retribuita anche se esercitano altre professioni o impieghi\nChi non \u00e8 iscritto all'ordine non pu\u00f2, ai sensi della legge, definirsi giornalista. Sebbene la Costituzione italiana tuteli la libera manifestazione del pensiero, l'\"esercizio abusivo della professione\" giornalistica, al pari delle altre professioni regolamentate da un albo professionale, \u00e8 un reato, previsto dall'articolo 348 del codice penale.\nIl tirocinio professionale.\nPossono divenire giornalisti professionisti solamente coloro che hanno svolto almeno 18 mesi di tirocinio presso una redazione dove sono assunti gi\u00e0 altri professionisti (almeno tre, retribuiti secondo il contratto nazionale di lavoro giornalistico). Il giornalista praticante per esserlo deve ottenere un contratto di praticantato giornalistico di almeno 12 mesi, che gli consente l'iscrizione al \"registro praticanti\" dell'Ordine.\nL'Ordine tuttavia pu\u00f2 riconoscere d'ufficio la \"compiuta pratica\" svolta, anche senza un regolare contratto. Trascorsi i 18 mesi, il praticante giornalista deve superare un esame di idoneit\u00e0 professionale, scritto e orale, davanti a una commissione nazionale dell'Ordine, presieduta da un magistrato.\nL'esame di idoneit\u00e0 professionale.\nLe modalit\u00e0 di accesso alla professione giornalistica sono disciplinate dal Titolo II, Capo I, ex artt. 26-36, legge 3 febbraio 1963 n. 69. Con la riforma delle professioni operata dal DPR 7 agosto 2012, n. 137, viene confermato che il praticantato non impone, \"ipso facto\", l\u2019esclusiva. In attesa di una riforma che stabilisca un diverso titolo di studio (la laurea), continueranno ad essere ammessi all'esame anche i praticanti redattori (non laureati) e i freelance (con 5 anni di attivit\u00e0 alle spalle) purch\u00e9 abbiano seguito, anche via web (e-learning) corsi di formazione teorica e aggiornamento sulle aree disciplinari sopraelencate, della durata di almeno trecento ore complessive, in strutture abilitate mediante la stipula di convenzioni con il Consiglio nazionale dell'Ordine. Nel dettaglio, sono ammessi all'esame:\nLa prova di idoneit\u00e0 professionale 'si tiene a Roma in due sessioni, organizzate dall'Ordine. Consiste in una prova scritta, della durata di 8 ore, e una prova orale di tecnica e pratica del giornalismo, integrata dalla conoscenza delle norme giuridiche che hanno attinenza con la materia del giornalismo.\nFanno parte della commissione esaminatrice: un magistrato (presidente), due professori universitari, tre giornalisti (laureati e con 10 anni di anzianit\u00e0; oppure non laureati, ma con 20 anni di anzianit\u00e0 professionale) e un rappresentante della Federazione Italiana Editori Giornali (FIEG).\nCos\u00ec stabilisce la legge:\nLa prova scritta si svolge in un'unica giornata ed \u00e8 cos\u00ec articolata:\nLa prova orale consiste in un colloquio diretto ad accertare la conoscenza dei principi dell'etica professionale, delle norme giuridiche attinenti al giornalismo e, specificatamente, delle tecniche e pratiche inerenti all'esercizio della professione.\nLe figure.\nLe figure sono molteplici e differenziate in rapporto al settore e all'azienda editoriale. Queste sono le figure inquadrate nel Ccnlg (Contratto collettivo nazionale lavoro giornalistico) siglato da Fnsi e Fieg e spesso utilizzate impropriamente per definire ruoli giornalistici:\nIl CCNL \"Lavoro Giornalistico\" (CCNLG).\nGeneralit\u00e0.\nLe parti contraenti sono da un lato gli editori (rappresentati dalla FIEG), dall'altro i giornalisti, i quali prestano un'attivit\u00e0 continua e con rapporto di dipendenza (rappresentati dalla FNSI). In Italia i contratti collettivi di lavoro sono normati dal 1959 (Decreti Vigorelli, diventati legge con il DPR n. 153/1961).\nDa quella data \u00e8 stato stipulato il contratto nazionale di categoria tra FNSI (in rappresentanza dei giornalisti) e FIEG (in rappresentanza dei datori di lavoro). L'ultimo contratto nazionale \u00e8 stato firmato a Roma nel 2009 .\nL'intero art. 6 del contratto \u00e8 dedicato alla figura del \"direttore\", cui competenza esclusiva \u00e8 \"fissare ed impartire le direttive politiche e tecnico-professionali del lavoro redazionale, stabilire le mansioni di ogni giornalista, adottare le decisioni necessarie per garantire l'autonomia della testata, nei contenuti del giornale e di quanto pu\u00f2 essere diffuso con il medesimo, dare le disposizioni necessarie al regolare andamento del servizio e stabilire gli orari\". Da tali compiti si ravvisa l'influenza del direttore nel conferire una certa linea politica al giornale.\nIl contratto prevede anche un allegato con cui, in via sperimentale, viene disciplinato autonomamente il rapporto tra aziende di giornali online e redattori addetti.\nIl principio dell'autonomia.\nIl giornalista mantiene le proprie prerogative, dovute allo status professionale, anche quando lavora in una redazione, cio\u00e8 con un contratto di lavoro subordinato. La subordinazione \u00e8 attenuata, sia per il fatto di appartenere a un Ordine professionale, sia per le caratteristiche oggettive del lavoro giornalistico: la realizzazione di un giornale, infatti, \u00e8 assimilabile alla produzione delle opere dell'ingegno. Come la creazione di un romanzo o di una sinfonia \u00e8 frutto dell'ingegno di una sola persona, il giornale \u00e8 un'opera d'ingegno collettiva.\nLa natura creativa del lavoro giornalistico \u00e8 stata confermata dalla giurisprudenza della Corte di cassazione.\nRisoluzione del rapporto di lavoro.\nL'art. 32 del contratto specifica i \"legittimi motivi di risoluzione del rapporto\", cio\u00e8 quelle che vengono normalmente definite \"clausole di coscienza\", nei quali casi il giornalista pu\u00f2 cessare il contratto e ricevere il trattamento di fine rapporto (TFR). I motivi sono:\nLe scuole di giornalismo.\nVi sono inoltre alcune scuole post universitarie, a numero chiuso, riconosciute dall'Ordine dei giornalisti come \u00abScuole di giornalismo\u00bb. La frequenza dei corsi di tali istituti \u00e8 equiparata al praticantato giornalistico.\nOggi le scuole riconosciute dall'Ordine sono 14 in tutto il territorio nazionale, cos\u00ec distribuite :"}
{"id": "620503", "revid": "599013", "url": "https://it.wikipedia.org/wiki?curid=620503", "title": "Bororo", "text": "I Bororo (o anche Coroados, Boe, Orarimogodo) sono un gruppo etnico del Brasile che ha una popolazione stimata in poco meno di duemila individui. Parlano la lingua Bor\u00f4ro (codice ISO 639: BOR) e sono principalmente di fede animista.\nVivono sparsi in otto villaggi nelle zone centrali del Mato Grosso. Un esponente famoso di questo gruppo \u00e8 C\u00e2ndido Rondon, ufficiale dell'esercito brasiliano e fondatore della Funda\u00e7\u00e3o Nacional do \u00cdndio (o anche FUNAI).\nLa cultura Bororo fu studiata da vicino dall'antropologo francese Claude L\u00e9vi-Strauss durante la sua spedizione in Amazzonia e nel Mato Grosso (1935-1936), descritta nella sua celebre opera Tristi Tropici (1955).\nLingua.\nLa lingua Bororo (anche Boe, Bor\u00f4ro, Boror\u00f3) \u00e8 una lingua appartenente alla famiglia linguistica Macro-Je (o Macro-Ge) e al sub-gruppo di lingue Bororoane di cui fa parte anche la lingua \u201cUmotina\u201d.\nQuesta lingua \u00e8 parlata da circa mille individui che costituiscono un piccolo gruppo etnico dell'Amazzonia denominato popolo Bororo; la sua area di diffusione si trova principalmente nella regione brasiliana del Mato Grosso. Nel 1976 registriamo un numero di parlanti nativi molto basso (quattro persone) nel distretto boliviano di Santa Cruz, nella provincia di Angel Sandoval, vicino al confine con il Brasile; tuttavia in data odierna si suppone che la lingua Bororo sia estinta in Bolivia poich\u00e9 si pensa sia stata inglobata da altre realt\u00e0 linguistiche pi\u00f9 predominanti. \nOggi la lingua Bororo si parla in Brasile nello stato del Mato Grosso, principalmente nei villaggi di Meruri, Sangradouro e Perigera.\nAnche in Brasile questa lingua ha rischiato di essere messa da parte per sempre. Verso la fine degli anni sessanta l'uso della lingua Bororo fu proibita nelle localit\u00e0 di Merai e Sangradouro dove operava la missione Salesiana, ma con il passare del tempo fu comunque ripristinata e venne messa in pratica l'educazione bilingue, tutto ci\u00f2 port\u00f2 ad una modesta rivitalizzazione della lingua, che per\u00f2 da allora ad oggi rimane parlata da appena 1024 individui, facendo di essa una cosiddetta \u201clingua in via di estinzione\u201d o minacciata.\nOrganizzazione sociale.\n I Bororo sono un piccolo popolo della Foresta Amazzonica che vive nella parte sud-ovest della regione brasiliana del Mato Grosso.\nLa traduzione letterale della parola \u201cbororo\u201d \u00e8 \u201ccortile del villaggio\u201d. Non \u00e8 un caso che le case dei Bororo sono tradizionalmente disposte circolarmente in modo tale da formare un cerchio che sar\u00e0 per loro una sorta di spiazzale, o patio, che funger\u00e0 come spazio principale della vita Bororo. Questa piazza, se cos\u00ec si pu\u00f2 chiamare, \u00e8 cos\u00ec importante da aver trasmesso come identificativo a questo gruppo di persone il suo medesimo nome dato che, \u00e8 proprio all'interno di quel tipico cortile che il popolo Bororo concentra la maggior parte dei fenomeni sociali e spirito-religiosi.\nNella complessa organizzazione sociale dei Bororo la classificazione degli individui \u00e8 regolata da alcuni fattori tra i quali troviamo l'appartenenza al clan, la discendenza di sangue, e gruppo di residenza (riferendosi a dove una famiglia abita all'interno del villaggio).\nQuest'ultimo dettaglio \u00e8 importante poich\u00e9 nella distribuzione spaziale delle case ogni clan occupa un ruolo preciso. L'aldeia (villaggio) \u00e8 diviso in due met\u00e0 esogamiche \u2013 Exerae e Tugar\u00e9ge -, ciascuna di esse suddivisa in 4 clan, i quali sono costituiti da diverse famiglie.\nUn aspetto curioso per un popolo che pu\u00f2 sembrare a volte primitivo, \u00e8 che la donna ha un ruolo molto particolare nella concezione della societ\u00e0 Bororo, ed effettivamente la regola della discendenza prevede che questa sia matriarcale, e che quindi il neonato riceva un nome che lo colleghi al clan della madre.\nL'importanza di queste regole si fa notare anche nel matrimonio. Dopo un matrimonio Bororo l'uomo dovr\u00e0 andare a vivere nella casa della sua sposa e avr\u00e0 anche degli obblighi verso la sua famiglia, come per esempio pescare, cacciare, lavorare e all'occorrenza fabbricare oggetti ornamentali per il fratello della sua sposa.\nSebbene sembri che l'uomo \u00e8 totalmente devoto e si dedica totalmente alla moglie dopo il matrimonio, \u00e8 proprio questa complessit\u00e0 delle relazioni coniugali ad essere la causa di frequenti separazioni, rendendo possibile che un uomo possa vivere anche in pi\u00f9 case nel corso della sua vita.\nNonostante tutto ci\u00f2 finora spiegato possa indurre a pensare che gli obblighi del marito verso sua moglie sono in cima alla piramide in quanto ad importanza, un'altra verit\u00e0 della cultura Bororo \u00e8 che, un uomo mantiene sempre un legame con la sua famiglia molto pi\u00f9 importante di quello che lo lega alla sua sposa. Tant'\u00e8 vero che un maschio adulto, anche se sposato, mantiene un certo numero di obblighi verso le donne della sua famiglia, ovvero le sue sorelle. Per esempio, \u00e8 loro costume che un uomo badi pi\u00f9 ai suoi nipoti, \u201ciwagedu\u201d in lingua Bororo, che ai suoi stessi figli; l'unico obbligo di un padre verso i propri figli \u00e8 quello di sfamarli, un obbligo fisico e non culturale.\nLa complessa organizzazione della loro vita si rispecchia anche in come si vive all'interno delle case. Infatti, nonostante due famiglie di nuclei diversi (che abbiano legami di sangue anche fuori da quel preciso spazio)vivano sotto lo stesso tetto, esse possono dividersi gli spazi interni della casa; non a caso le estremit\u00e0 della casa sono aree pi\u00f9 private dove poter mettere in pratica questa divisione, e il centro della casa \u00e8 uno spazio condiviso dedicato alle visite, ai piccoli riti giornalieri e alla consumazione dei pasti.\nLa casa Bororo viene solitamente lasciata con porte e finestre aperte perch\u00e9 venga reso possibile controllare cosa accade al suo interno (nel centro), tranne quando al suo interno si svolgono rituali ai quali le donne non possono partecipare o durante i lutti.\nUn ultimo aspetto interessante da considerare \u00e8 che, proprio nei lutti, la casa si trasforma in uno spazio di articolazione tra il dominio domestico e il dominio pubblico-giuridico (come fa osservare Sylvia Caiuby Novaes) in quanto alla fine dei funerali deve essere distrutta dopo essere stata completamente vuota per tutto il periodo di lutto.\nStoria.\nIl primo contatto con i colonizzatori europei ebbe luogo nel XVII secolo con l'arrivo dei missionari Gesuiti. Nel XVIII secolo iniziarono a crearsi siti minerari per l'estrazione dell'oro nel Mato Grosso. Grazie alle pressioni dei \u201cgarimpeiros\u201d, ovvero i cercatori d'oro, i Bororo si divisero in due gruppi, quelli dell'est (Coroados), e quelli dell'ovest (Campanhas), i quali una volta separati non tornarono mai pi\u00f9 a essere uniti.\nI Bororo dell'ovest scomparvero verso la seconda met\u00e0 del XX secolo in Bolivia. I Bororo dell'est invece rimasero isolati dal mondo fino alla met\u00e0 del XIX secolo quando fu costruita una strada che collegava la regione del Mato Grosso a S\u00e3o Paulo e Minas Gerais. Questa strada passava proprio della valle di S\u00e3o Louren\u00e7o, ossia dove vivevano i Bororo. Questa fu la ragione per la quale si scaten\u00f2 il conflitto pi\u00f9 violento nella storia della conquista del Mato Grosso. Dopo cinquant'anni di guerra i Bororo si arresero allo Stato e dopo quella tregua apparente arrivarono i cercatori di diamanti, i quali anche loro sfruttarono e danneggiarono gravemente il territorio.\nDopo questi conflitti il popolo dei Bororo vide un po' di pace con la missione di pacificazione dei missionari Salesiani; la loro \u201cCristianizzazione\u201d fu, in ogni caso, un altro avvenimento che contribu\u00ec a far sparire quasi del tutto il patrimonio linguistico e culturale dei locali.\nIn altre parole, possiamo dire che tutti gli incontri con l'uomo bianco sono risultati in una perdita considerevole del territorio da parte dei Bororo, e anche alla quasi totale estinzione del popolo stesso. Infatti, si stima che la popolazione dei Bororo sfiorasse i diecimila individui nel XIX secolo; nel 1979, invece, il numero si \u00e8 ridotto a 626.\nOvviamente oggi la situazione dei Bororo sembra meno critica rispetto al passato; tuttavia, considerando il piccolo numero dei suoi componenti e dei fenomeni socio-culturali che attraversano i nostri tempi, \u00e8 opportuno credere che i pericoli per questo gruppo etnico non siano ancora giunti al termine."}
{"id": "620504", "revid": "46931", "url": "https://it.wikipedia.org/wiki?curid=620504", "title": "Coroados", "text": ""}
{"id": "620518", "revid": "287204", "url": "https://it.wikipedia.org/wiki?curid=620518", "title": "Beloch", "text": ""}
{"id": "620519", "revid": "533647", "url": "https://it.wikipedia.org/wiki?curid=620519", "title": "Francesco Argentino", "text": "Biografia.\nNacque a Venezia attorno al 1450: il padre era originario di Strasburgo (in latino \"Argentorate\", da cui il cognome).\nVescovo di Concordia dal 24 agosto 1506, papa Giulio II lo elev\u00f2 al rango di cardinale presbitero del titolo di San Clemente nel concistoro del 10 marzo 1511.\nMor\u00ec il 23 agosto 1511."}
{"id": "620521", "revid": "1702319", "url": "https://it.wikipedia.org/wiki?curid=620521", "title": "Francesco Maria Richini", "text": "Capomastro del Duomo di Milano dall'anno 1605 e autore di numerose chiese e edifici in tutta la provincia di Milano, fu il pi\u00f9 notevole esponente di una dinastia di ingegneri e architetti milanesi, iniziata dal padre Bernardo (1549 circa - 1639) e conclusasi alla fine del Settecento con un tardo pronipote.\nBiografia.\nIl Richini comp\u00ec la sua educazione artistica a Roma, portando a Milano il gusto e la cultura barocca romana, fastosa, esuberante e scenografica, temperata dall'influenza palladiana e dal classicismo milanese del tardo Cinquecento. Con la chiesa di San Giuseppe, sua prima opera affidatagli, determin\u00f2 il superamento del manierismo accademico in voga in Lombardia fino ad allora e combin\u00f2 due moduli a pianta centrale greca a formare una pianta longitudinale, creando un modello tra i pi\u00f9 ripresi nei successivi secoli.\nAutore di una produzione architettonica vastissima, per la maggior parte andata perduta, tra le sue opere in campo civile ci sono il cortile e la facciata della Ca' Granda, il palazzo di Brera e il suo cortile con archi su doppie colonne, e il Collegio Elvetico, tra i primi edifici barocchi a presentare una facciata concava. Fu tra i maggiori architetti del primo barocco italiano e sicuramente il pi\u00f9 influente e celebre del Seicento lombardo e per trovare un'altra figura di tale spessore sulla scena lombarda, si dovr\u00e0 attendere l'arrivo del Piermarini."}
{"id": "620527", "revid": "767487", "url": "https://it.wikipedia.org/wiki?curid=620527", "title": "Brankovi\u0107", "text": "La Casata dei Brankovi\u0107 o Brankovi\u0107i govern\u00f2 la Serbia dal 1427 al 1459."}
{"id": "620528", "revid": "287204", "url": "https://it.wikipedia.org/wiki?curid=620528", "title": "Brankovic", "text": ""}
{"id": "620530", "revid": "125995286", "url": "https://it.wikipedia.org/wiki?curid=620530", "title": "Ormone tireostimolante", "text": "L'ormone tireostimolante - chiamato anche tirotropina o tireotropina o ormone tireotropo o TSH (acronimo dell'inglese \"Thyroid-stimulating hormone\") - \u00e8 un ormone tropico secreto dall'adenoipofisi, il lobo anteriore dell'ipofisi, che controlla l'attivit\u00e0 secretiva degli ormoni della ghiandola tiroide, aumentando la produzione di tiroxina e triiodotironina. Il suo rilascio \u00e8 controllato sia dall'ipotalamo sia dall'ipofisi, nel contesto del cosiddetto asse ipotalamo ipofisi tiroide, un meccanismo complesso ma efficiente di autoregolazione degli ormoni tiroidei.\nCircolo della tireotropina.\nViene liberata nel circolo venoso ipofisario (vena ipofisaria), e poi riversata nel circolo sistemico.\nArriva quindi alle cellule follicolari della tiroide.\nAttivit\u00e0 sulla tiroide.\nNelle cellule follicolari della ghiandola tiroide stimola il meccanismo del cAMP.\nL'aumento della concentrazione di cAMP nella cellula tiroidea induce la pinocitosi di colloide dai follicoli tiroidei.\nLe goccioline di colloide pinocitate si fondono con i lisosomi, liberando gli ormoni tiroidei in circolo.\nLa tireotropina stimola anche:"}
{"id": "620531", "revid": "322321", "url": "https://it.wikipedia.org/wiki?curid=620531", "title": "Bandinello Sauli", "text": "Biografia.\nNacque a Genova attorno al 1484 da una famiglia patrizia. Entr\u00f2 nella Curia romana come protonotario apostolico \"de numero participantium\" e abbreviatore.\nFu nominato vescovo di Malta dal 1506, nel 1509 fu trasferito alle sedi unite di Gerace e Oppido Mamertina.\nPapa Giulio II lo cre\u00f2 cardinale nel concistoro del 10 marzo 1511 e il 17 marzo dello stesso anno ricevette la diaconia di Sant'Adriano al Foro nel concistoro del 10 marzo 1511. Opt\u00f2 il 24 ottobre dello stesso anno per il titolo di Santa Sabina e il 18 luglio 1516 per quello di Santa Maria in Trastevere.\nFu anche amministratore apostolico della diocesi di Albenga dal 5 agosto 1513 al 19 novembre 1517.\nAccusato di aver tramato con il cardinale Alfonso Petrucci per avvelenare papa Leone X, il 22 giugno 1517 fu privato dei suoi onori dal pontefice e rinchiuso in Castel Sant'Angelo, ma fu assolto poco tempo dopo e ripristinato nei suoi titoli dal 31 luglio dello stesso anno.\nMor\u00ec ancora giovane il 29 marzo 1518, forse avvelenato dai partigiani di Leone X. Fu sepolto nella basilica di Santa Maria in Trastevere."}
{"id": "620532", "revid": "119903611", "url": "https://it.wikipedia.org/wiki?curid=620532", "title": "Villotta (musica)", "text": "La villotta \u00e8 una forma polifonica a tre o quattro voci su testi di vario metro, nata nel XV secolo e di origine friulana.\nLa diffusione in altre zone dell'Italia settentrionale diede luogo a forme locali, quali la villotta alla friulana, la villotta alla veneziana e la villotta alla mantovana.\nLa villotta alla friulana.\nLa villotta alla friulana (o vilote furlane) \u00e8 una manifestazione di cultura tradizionale, all'inizio tramandata oralmente.\nIn Friuli invece il canto popolare era indicato con i termini \"cjan\u00e7on\", \"cjan\u00e7onete\", \"cjantose\" e, in Carnia, anche con \"danze\" e \"raganiza\" (filastrocca). Questo tipo di canto non era solo in friulano, ma anche in veneto e, nelle zone di confine nord-orientale, anche in tedesco e sloveno. Dal punto di vista poetico la villotta \u00e8 composta da 4 ottonari a rima alternata ed \u00e8 equivalente ai rispetti ed agli strambotti dell'Italia centro-meridionale. A Ermes di Colloredo poeta, autore di versi ottonari si attribuisce il momento di passaggio della villotta da espressione folklorica a produzione d'autore, fu infatti la studiosa e musicologa Ella von Schultz-Ada\u00efewsky ad analizzare il fenomeno Villotta agli inizi dell'Ottocento arrivando alla definizione di una cronologia nell'evoluzione della produzione villottistica da fenomeno di tradizione orale a produzione compositiva d'autore.\nTesti.\nLe parole dei canti popolari erano il frutto della fantasia di qualche improvvisatore e, passando di bocca in bocca e di paese in paese, venivano modificate a seconda del gusto personale finch\u00e9 del loro autore originario si perdeva il ricordo. Il contenuto poetico in genere si esauriva nel giro di quattro versi di otto sillabe e talvolta anche di cinque, sette, dieci o addirittura undici sillabe, ma non erano rari i casi di contrasti o catene, in cui due gruppi di cantori alternavano le strofe, cercando di mantenere vivo il canto il pi\u00f9 a lungo possibile, perfino inventando le parole sul momento. Accadeva cos\u00ec che quartine diverse fossero abbinate alla stessa melodia e che una stessa quartina venisse cantata con musica e ritmo diversi in diverse zone geografiche del Friuli.\nSembra essere stata la risposta popolare al colto madrigale e si caratterizza per la disposizione polifonica delle voci, caratteristica nel XIV presente solo nell'area del Friuli storico.\nForma poetica.\nLa forma poetica \u00e8 quella chiusa di quattro ottonari alternati piani (primo e terzo) e tronchi (secondo e quarto). La modalit\u00e0 armonica era caratteristicamente in \"maggiore\" in tempo dispari (possibile sentore di provenienza slavo-balcanica). Questo potrebbe mostrare in musica un aspetto del carattere friulano: anche la malinconia e lo sconforto sono misurati e contenuti senza cadere nel patetico e nello scontato musicale del modo \"minore\".\nIl musicologo Fausto Torrefranca (1883 - 1955), sostiene la villotta nascere alla fine del Quattrocento come aria di danza a canto, dove la voce portante veniva mescolata, \nSembra una stretta gabbia, ma \u00e8 la forma di espressione che ha funzionato per almeno quattro secoli permettendo alla forma di modello chiuso una libera e fertile espressione popolare ancora viva seppur in forma popolaresca.\nMichele Leicht (1827-1897), storico cividalese, sostiene che questi piccoli canti sono la forma filosofica friulana per aggiungere contenuti e arricchire lo spirito.\nUn pensiero malinconico che libera, o che allarga la sensazione momentanea di libert\u00e0, per insaporire il presente.\nLa vena poetica stava nella grande capacit\u00e0 di rimescolare le parole e tirare fuori il succo, alludendo, pungendo con ironia, senza mai toccare il nervo del dente che duole. Un lampo che scoppiettando arriva dritto al bersaglio.\nAngelo Dalmedico, in \"Canti del popolo Veneziano\" nel 1848, e probabilmente riferendosi ai friulani immigrati a Venezia, dice: \u201cSino alla fine del secolo passato, le villotte venivano cantate accompagnate dal contrabbasso, dal mandolino e dalla chitarra. Ora vengono cantate dalle donne accompagnate dal cembalo coi sonagli, tessendo un ballo con un intermezzo che chiamano \u201cnio\u201d che ha una musica ancora pi\u00f9 allegra\".\nForse chi delle villotte ne ha scritto in maniera pi\u00f9 estatica \u00e8 stato Pier Paolo Pasolini (1922-1975), che definisce un \u201ccjandit lus\u00f4r inocent\u201d (una luce candida e innocente) cos\u00ec ne scrive \u201cBrevit\u00e0 metrica, che del resto si fa profonda nell'intimit\u00e0 dei contenuti, e vasta nella melodia: a esprimere come si canta uno spirito talvolta ciecamente malinconico, malinconico come possono esserlo certi sperduti dossi prealpini, di sera, d'inverno; e talvolta colmo invece di un'allegria accoratamente rozza, sgolata, di cui si empiono piazzette e orti nei vespri odorosi di pino, nelle notti tiepide.\u201d.\nSoggetti e fonti storiche.\nI soggetti prediletti delle villotte sono secondo una famosa raccolta di Adalgiso Fior (1954, Milano, ristampa anastatica Ass. Culturale F\u00fbrclap 2003) danze, frizzi e ripicchi, dispetti, amore sereno, amore sfortunato, mestizia, la casa, i paesi, il lavoro, la natura, i tempi di guerra, l'emigrazione, la filosofia popolare. \nIl termine \"vilote\" apparve, probabilmente per la prima volta, nel 1821 nel periodico \"Il strolic furlan\". Dalla fine dell'Ottocento indicava i canti in friulano su metro ottonario e poi, per estensione, anche quelli d'autore su metro diverso, purch\u00e9 con contenuti riferiti alla tradizione. Le vere e proprie raccolte di villotte furono realizzate a partire dal 1865 quanto ai versi e dal 1892 quanto alla musica. I soggetti prediletti delle villotte sono l'amore, la natura, l'invito sessuale, il sarcasmo, la canzonatura, la rivendicazione, la guerra, l'emigrazione. Nonostante la sua natura armonica e polivocale la villotta tuttavia non nacque \u201cper coro\u201d: si cantava in piccoli gruppi spontanei, molto pi\u00f9 spesso a due voci con la parte pi\u00f9 grave ad eseguire i gradi fondamentali della scala, prediligendo una vocalit\u00e0 aperta se non stridula nelle voci femminili, e si amava cantare lentamente, \u201ctrascinando\u201d le note e con fioriture. L'origine delle melodie \u00e8 un tema dibattuto e al centro di diverse ipotesi: quella aquileiese, come imitazione delle sequenze ecclesiastiche della monodia liturgica patriarchina; quella celtica, basata sulla forma di canto simile a quello a due voci (gymel) in uso nelle isole britanniche dal IX al X secolo; quella pre-romantica, che considera la villotta come un prodotto prevalentemente ottocentesco.\nStruttura e autori.\nA partire dalla prima met\u00e0 dell'Ottocento, data la forte influenza della musica strumentale di matrice austroungarica, si inizi\u00f2 ad inserire una terza voce in tessitura basso-baritonale che prevedeva l'esecuzione dei gradi fondamentali della scala a sostegno del melos superiore. Tale prassi influenz\u00f2 fortemente la produzione villottistica dalla met\u00e0 dell'Ottocento agli inizi del Novecento sia in ambito sacro con autori popolari come Antonio Chiaruttini (Tun\u00ecn Ciarut\u00ecn) padre del testo della celebre \"Susp\u00eer da l'Anime\" musicata da Oreste Rosso, che in ambito profano con nomi prestigiosissimi come Franco Escher, Giovanni Battista Marzuttini (detto Tite Gris\u00f2n), Giuseppe Peressoni, Giovanni Pian, Arturo Zardini, o gli stessi Cesare Augusto Seghizzi e la figlia Cecilia.\nTra gli etnomusicologi e folkloristi che hanno raccolto melos di tradizione orale su versetti ottonari villotistici spiccano i nomi di Valentino Osterman e Stefano Persoglia conosciuto nell'ambiente come Coronato Pargolesi."}
{"id": "620534", "revid": "320578", "url": "https://it.wikipedia.org/wiki?curid=620534", "title": "Stefano III Brankovic", "text": ""}
{"id": "620537", "revid": "46931", "url": "https://it.wikipedia.org/wiki?curid=620537", "title": "Orarimogodo", "text": ""}
{"id": "620547", "revid": "55229", "url": "https://it.wikipedia.org/wiki?curid=620547", "title": "Casa intelligente", "text": ""}
{"id": "620549", "revid": "39505", "url": "https://it.wikipedia.org/wiki?curid=620549", "title": "Alleanza SkyTeam", "text": ""}
{"id": "620551", "revid": "73843", "url": "https://it.wikipedia.org/wiki?curid=620551", "title": "Haplorrhini", "text": "Gli aplorrini (Haplorrhini) sono uno dei due sottordini dei primati.\nIl nome deriva dal greco \u1f01\u03c0\u03bb\u03cc\u03bf\u03c2 (\"hapl\u00f3os\"), \"semplice\", e \u1fe5\u03af\u03c2 (\"rh\u00eds\"), \"naso\" (= dal naso semplice), in riferimento alla principale caratteristica che li distingue dal sottordine degli strepsirrini.\nCaratteristche.\nGli aplorrini sono considerati un gruppo evolutivamente pi\u00f9 recente degli strepsirrini (\"dal naso ricurvo\"), ossia lemuri, lori e galagidi, rispetto ai quali hanno perso la capacit\u00e0 di creare autonomamente la vitamina C e il labbro superiore non \u00e8 fuso col naso, il che consente di assumere numerose espressioni facciali. Hanno inoltre un rapporto peso del cervello/massa corporea maggiore degli strepsirrini e per muoversi e rapportarsi utilizzano principalmente la vista. La visione \u00e8 tricromatica e, fatta eccezione per i tarsi e le scimmie notturne, hanno abitudini diurne.\nL'utero ha una sola camera, ad eccezione dei tarsi nei quali \u00e8 bicornato come negli strepsirrini. Le femmine partoriscono solitamente un unico cucciolo per parto (anche se nei callitricidi sono frequentissimi i parti gemellari e trigemini): alla nascita i cuccioli sono in rapporto pi\u00f9 grandi di quelli degli strepsirrini, tuttavia deve passare pi\u00f9 tempo prima che il cucciolo diventi indipendente.\nEvoluzione.\nGli aplorrini si separarono dagli strepsirrini a partire dai 63 milioni di anni fa. 5 milioni di anni dopo i simiiformes si separarono dai primi aplorrini e cominciarono a seguire una propria strada evolutiva. 40 milioni di anni fa le platirrine (scimmie del Nuovo Mondo) si separarono dalle catarrine (scimmie del Vecchio Mondo); dalle catarrine 25 milioni di anni fa si separarono i futuri ominidi. \u00c8 stata per lungo tempo opinione comune che questa divisione sia avvenuta in Africa: i successivi ritrovamenti di grandi scimmie antropomorfe (\"Bugtipithecus inexpectans\", \"Phileosimias kamali\", \"Phileosimias brahuiorum\") in Pakistan ha messo in discussione questa teoria.\nTassonomia.\nA questo sottordine appartengono i tarsi (precedentemente classificati come proscimmie), le scimmie vere e proprie (scimmie del Nuovo e Vecchio Mondo)."}
{"id": "620552", "revid": "26891", "url": "https://it.wikipedia.org/wiki?curid=620552", "title": "Classe Dunsqesne", "text": ""}
{"id": "620553", "revid": "55229", "url": "https://it.wikipedia.org/wiki?curid=620553", "title": "Building automation", "text": ""}
{"id": "620554", "revid": "2103", "url": "https://it.wikipedia.org/wiki?curid=620554", "title": "Gerarchia degli Angeli", "text": ""}
{"id": "620557", "revid": "2103", "url": "https://it.wikipedia.org/wiki?curid=620557", "title": "Sette Arcangeli", "text": ""}
{"id": "620563", "revid": "1522738", "url": "https://it.wikipedia.org/wiki?curid=620563", "title": "Chakassia", "text": "La Chakassia (), anche nota come \"Hakassia\", \",\" o , \u00e8 una repubblica della Federazione Russa con una superficie di 61.900\u00a0km\u00b2 ed una popolazione di circa 600.000 abitanti, con capitale Abakan.\nSituata nella Siberia meridionale conta buoni giacimenti di ferro, carbone e tungsteno.\nL'agricoltura e l'allevamento sono in forte sviluppo mentre modeste sono le industrie alimentari, meccaniche, siderurgiche e del legno.\nCitt\u00e0.\nLe localit\u00e0 che in Chakassia hanno lo status di \"gorod\", ovvero citt\u00e0, sono le seguenti:"}
{"id": "620565", "revid": "767487", "url": "https://it.wikipedia.org/wiki?curid=620565", "title": "Notazione mensurale", "text": "La notazione mensurale \u00e8 la notazione musicale che fu usata dall'ultima parte del XIII secolo fino alla fine del Seicento. \"Mensurale\" si riferisce alla capacit\u00e0 di questo sistema di rappresentare ritmi complessi con grande esattezza e flessibilit\u00e0. La notazione mensurale fu il primo sistema, nella musica europea, che usava delle note che indicavano in modo preciso la durata della loro esecuzione (valore della nota). Essa \u00e8 differente rispetto alla precedente notazione modale che fu il primo sistema usato per la rappresentazione dei ritmi.\nLa notazione mensurale \u00e8 strettamente collegata con il successivo periodo tardo medioevale dell'Ars nova e delle scuole franco fiamminga, tedesca e del Rinascimento. Il termine fu coniato nel XIX secolo in riferimento all'uso della teoria musicale medioevale di cui al trattato \"Ars cantus mensurabilis\" (\"L'arte del canto misurato\") di Francone da Colonia (c. 1280).\nValore delle note.\nIl valore base delle note nella \"notazione mensurale\" \u00e8 uguale a quello della notazione moderna. La notazione mensurale usava:\nVi erano ancora due valori pi\u00f9 grandi e cio\u00e8 la longa e la maxima.\nLe differenze fra la notazione mensurale e quella moderna sono in parte superficiali ed in parte determinanti:\nContesto di dipendenza delle note di maggior valore.\nAllo scopo di capire perch\u00e9 le note hanno il \"triplex\" (perfetto) e il \"duplex\" (imperfetto) valore determinato dal contesto della scrittura, occorre guardare all'evoluzione della notazione musicale nei confronti della notazione medioevale e di quella precedente. Molte musiche fra il XIII e XIV secolo seguivano un andamento equivalente a 6/4 della notazione moderna. Le melodie erano pertanto rappresentate con semibrevi puntate, o alternando mezze note a quarti di nota o gruppi di note da tre quarti. Ad iniziare da Francone da Colonia nel tardo XIII secolo, queste erano rappresentate usando la \"longa\" e la \"breve\". In termini pi\u00f9 semplici quando una \"longa\" serviva a contenere un gruppo metrico triplex (perfetto), nelle vicinanze si trovava un'altra \"longa\" o un gruppo completo di tre \"brevi\". Comunque quando una \"longa\" era seguita o preceduta da una singola nota corta formavano una sequenza di un 1/2 ed 1/4 raggruppati. In questo modo la longa deve essere ridotta al valore di due note (imperfetto). Infine quando vi erano solo due \"brevi\" fra due \"longa\" queste dovevano assumere la funzione di un gruppo metrico triplex. Questo era fatto per allungare (alterare) il valore della seconda breve al valore di due risultando cos\u00ec un ritmo sincopato opposto all'altro gruppo di \"longa\" e nota corta."}
{"id": "620569", "revid": "124064484", "url": "https://it.wikipedia.org/wiki?curid=620569", "title": "Ciuvascia", "text": "La Repubblica Ciuvascia (, \"\u010cuva\u0161skaja Respublika\"; in ciuvascio: \u0427\u0103\u0432\u0430\u0448 \u0420\u0435\u0441\u043f\u0443\u0431\u043b\u0438\u043a\u0438, \"\u00c7\u0103va\u0161 Respubliki\"), chiamata anche Ciuvascia (, \"\u010cuva\u0161ija\"; in ciuvascio \u0427\u0103\u0432\u0430\u0448 \u0415\u043d, \"\u00c7\u0103va\u0161 En\") \u00e8 una Repubblica della Federazione Russa.\nAgricoltura, sfruttamento forestale e del sottosuolo (torba e fosforite) sono le principali risorse della repubblica.\nLa capitale \u010ceboksary ( abitanti) \u00e8 un notevole porto sulla destra del fiume Volga e sede di un importante mercato agricolo (cereali) e di bestiame.\nConta numerose industrie alimentari, chimiche, elettrotecniche, tessili, meccaniche e del mobile. \u00c8 sede universitaria.\nGeografia fisica.\nLa Ciuvascia si trova proprio al centro della Russia europea, nel cuore della regione del Volga-Vjatka, a met\u00e0 strada tra la citt\u00e0 di Ni\u017enij Novgorod e quella di Kazan'. Sebbene non sia territorialmente molto vasta, la Ciuvascia \u00e8 una delle repubbliche a maggiore densit\u00e0 di popolazione con un ammontare di circa abitanti.\nStoria.\nLe prime popolazioni a lasciare traccia dei loro insediamenti nella regione furono quelle della Cultura della ceramica a pettine. Successivamente le popolazioni indoeuropee della Cultura della ceramica cordata si spostarono nell'area fondando i primi villaggi. Di una certa importanza anche la Cultura di Aba\u0161evo, dal nome dell'omonima localit\u00e0. I diretti antenati dei ciuvasci sono le popolazioni unne dei bulgari e dei Suvari che abitavano nel Caucaso settentrionale tra il V e l'VIII secolo. Tra il 630 ed il 660 sorse lungo la costa del Mar Nero la Grande Bulgaria i cui abitanti intorno al 670 si spostarono gradatamente lungo le rive del Volga. A sud del territorio occupato dalle popolazioni bulgare si insediarono quelle dei Suvari sfuggite all'invasione araba tra il 732 e il 737 e insediatesi lungo il corso medio del Volga. Intorno al IX secolo le popolazioni della valle del Volga si unirono dando vita ad una nuova realt\u00e0 nazionale nota come Bulgaria del Volga. \u00c8 nel lento processo di assimilazioni tra bulgari e suvari avvenuto tra X e XIII secolo che si pu\u00f2 individuare la popolazione da cui si sono originati gli odierni ciuvasci.\n\u00c8 divisa in ventuno rajon e cinque citt\u00e0.\nUna delle organizzazioni che promuovono la divulgazione della cultura e della storia ciuvascia \u00e8 il Movimento Nazionale Ciuvascio, sorto nel XIX secolo.\nFesta nazionale.\nLa Festa della Repubblica Ciuvascia ricorre il 24 giugno."}
{"id": "620570", "revid": "55229", "url": "https://it.wikipedia.org/wiki?curid=620570", "title": "Automazione degli edifici", "text": ""}
{"id": "620571", "revid": "125833608", "url": "https://it.wikipedia.org/wiki?curid=620571", "title": "Oblast' autonoma ebraica", "text": "L'Oblast' autonoma ebraica (in alternativa Provincia autonoma degli Ebrei; - \"Evrejskaja avtonomnaja oblast'\"; in yiddish \u05d9\u05d9\u05b4\u05d3\u05d9\u05e9\u05e2 \u05d0\u05d5\u05d5\u05d8\u05d0\u05b8\u05e0\u05d0\u05b8\u05de\u05e2 \u05d2\u05e2\u05d2\u05e0\u05d8 - \"yidishe avtonome gegnt\") \u00e8 un oblast' della Russia e, contemporaneamente, l'unico territorio autonomo della Federazione. Fu creato da Stalin nel 1934, nell'ambito della sua politica tendente a dare un territorio a ogni etnia dell'Unione Sovietica. Assieme a Israele \u00e8 l'unica entit\u00e0 territoriale concepita per la comunit\u00e0 ebraica.\nStoria.\nUnione Sovietica.\nSotto Stalin venne fondato con un decreto nel 29 agosto 1924 il Comitato per la sistemazione fondiaria dei lavoratori ebrei, diretto dal Presidium del Consiglio delle nazionalit\u00e0 del Comitato esecutivo centrale dell'URSS al fine di attirare la popolazione ebraica della Russia sovietica al lavoro produttivo.\nGli obiettivi del Comitato includevano anche la cooperazione con diverse organizzazioni ebraiche internazionali e la creazione di un'alternativa al sionismo, fortemente osteggiato dai comunisti, e aveva promosso degli insediamenti agricoli ebraici nell'Ucraina meridionale e in Crimea. Su scala minore il Comitato oper\u00f2 anche in Bielorussia, Uzbekistan, Georgia, Daghestan, Azerbaigian e nel Caucaso settentrionale.\nIl 28 marzo 1928 il Presidium del Comitato esecutivo centrale promulg\u00f2 una risoluzione \"Sull'assegnazione al Comitato per la sistemazione fondiaria dei lavoratori ebrei per le esigenze di insediamento continuo di terre libere da parte di ebrei lavoratori nella striscia dell'Amur del territorio dell'Estremo Oriente\", avviando cos\u00ec gli insediamenti in Birobid\u017ean, e fondare questa volta non dei semplici insediamenti ma un vero e proprio oblast' per gli ebrei, per due diverse ragioni: seguire il principio sovietico di una Repubblica per ogni etnia e risarcire la comunit\u00e0 ebraica dai terribili pogrom di epoca zarista, che erano veri e propri stermini di ebrei condotti dalla Russia e dalla Chiesa ortodossa ai tempi degli zar.\nNel 1928 i primi coloni ebrei giunsero qui dalla Russia europea. Molti ebrei erano per\u00f2 intellettuali o piccoli commercianti, gente dunque priva di esperienza agricola, che spesso si trov\u00f2 a rinunciare all'insediamento e tornare indietro, mentre rimasero contadini, operai e artigiani. \u00c8 da sottolineare il carattere volontario delle prime ondate di colonizzazione di questa regione. Fra il 1928 e 1933 arrivarono circa 22.000 persone attratte dalle prospettive offerte. Diversi erano gli stimoli. Uno tra i pi\u00f9 importanti era quello del mito della \"patria nazionale ebraica\" tanto sospirata dalla comunit\u00e0 ebraica.\nIl progetto insisteva comunque sull'importanza di emigrare per creare un'entit\u00e0 politica basata su principi socialisti e non religiosi, tuttavia le istituzioni si adattarono progressivamente alla situazione. Innanzitutto un passo importante fu la Costituzione del 1936, che aboliva l'ateismo di stato in URSS in favore della libert\u00e0 di culto. Poi nel 1947 fu aperta una sinagoga a Birobid\u017ean e fu promosso l'insegnamento dello yiddish come patrimonio culturale e dal 1948 agli ebrei credenti fu permesso di non lavorare nelle festivit\u00e0 ebraiche.\nIl progetto aveva trovato organizzazioni sostenitrici anche negli Stati Uniti, con la nascita della \"Organization for Jewish Colonization in Russia\" (1924) e del \"American Committee for the Settlement of Jews in Birobidjan\" (1934), costretti a cessare le attivit\u00e0 nel 1951 dal governo americano.\nCon la fondazione dello Stato di Israele, cui Stalin stesso era stato favorevole, alcuni ebrei lasciarono l'Oblast' per stabilirsi in Medio Oriente, soprattutto negli anni '70.\nRussia post-sovietica.\nNegli ultimi anni si sta assistendo a un periodo di relativa fioritura culturale, l'ebraico moderno viene ancora insegnato nelle scuole, gli scambi con la comunit\u00e0 ebraica internazionale, data la fine della guerra fredda, sono pi\u00f9 facili e frequenti.\nTuttavia i membri della comunit\u00e0 ebraica si sono col tempo mescolati con la popolazione locale e ad oggi solo un'esigua minoranza della popolazione della regione si definisce di cultura e religione ebraica. Si assiste anche al fenomeno del ritorno di alcuni ebrei a suo tempo emigrati in Israele.\nEconomia.\nL'Oblast' conta importanti giacimenti di oro e argento e ha sviluppato un buon artigianato. La capitale Birobid\u017ean ha importanti industrie meccaniche, tessili, calzaturiere, dell'abbigliamento e del legno.\nSociet\u00e0.\nEvoluzione demografica.\nSecondo il censimento del 2002, il territorio contava 190.915 abitanti.\nSecondo lo stesso, la popolazione si divideva in 95 etnie, tra le quali:\nSuddivisione amministrativa.\nRajony.\nL'oblast' si suddivide nei seguenti rajony\nCitt\u00e0.\nOltre alla capitale Birobid\u017ean, hanno lo status di citt\u00e0 le seguenti localit\u00e0:\nInsediamenti ebraici.\nLa storia ebraica di questo oblast' cominci\u00f2 con i primi insediamenti del 1928, motivo per cui lo yiddish, insieme al russo, \u00e8 una delle due lingue ufficiali del territorio."}
{"id": "620574", "revid": "486946", "url": "https://it.wikipedia.org/wiki?curid=620574", "title": "Cabbala", "text": ""}
{"id": "620585", "revid": "339392", "url": "https://it.wikipedia.org/wiki?curid=620585", "title": "AS Varese", "text": ""}
{"id": "620586", "revid": "486946", "url": "https://it.wikipedia.org/wiki?curid=620586", "title": "Solbiatese", "text": ""}
{"id": "620589", "revid": "2519", "url": "https://it.wikipedia.org/wiki?curid=620589", "title": "Sigdal", "text": "Sigdal \u00e8 un comune norvegese della contea di Viken."}
{"id": "620590", "revid": "1534511", "url": "https://it.wikipedia.org/wiki?curid=620590", "title": "Potenziale di Lennard-Jones", "text": "Il potenziale di Lennard-Jones \u00e8 il pi\u00f9 noto e il pi\u00f9 usato dei potenziali empirici per descrivere l'interazione interatomica ed intermolecolare.\nA distanze interatomiche o intermolecolari molto piccole le densit\u00e0 elettroniche si sovrappongono generando forze repulsive molto intense, caratterizzate da un raggio d'azione molto corto e dal fatto che crescono rapidamente all'avvicinarsi delle molecole. Per esse non esiste un'equazione ricavata teoricamente che le descriva, dunque ci si deve affidare ad alcune funzioni potenziali empiriche. \nIl potenziale.\nLa pi\u00f9 famosa funzione potenziale empirica, la \"legge 12-6\", che comprende anche la parte attrattiva dovuta all'interazione di van der Waals, \u00e8 il potenziale proposto nel 1931 da John Lennard-Jones all'Universit\u00e0 di Bristol:\ndove \u03b5 \u00e8 la profondit\u00e0 della buca di potenziale e \u03c3 \u00e8 il raggio della sfera che approssima l'atomo o la molecola in un modello a sfera rigida.\nQuesta espressione del potenziale tiene in considerazione anche l'azione delle forze attrattive di van der Waals.\nLa forza viene ricavata a partire dall'espressione precedente per il potenziale (utile per simulazioni di dinamica molecolare):\nIl \"potenziale di Lennard-Jones\" \u00e8 particolarmente adatto per simulazioni di gas nobili (e particolarmente per l'argon). Infatti furono gli studi sugli atomi dell'Argon che portarono all funzione della \"legge 12-6\". \nEsistono ora alcuni softwares di dinamica molecolare che usano principalmente questa equazione o il potenziale di Lennard-Jones troncato (NAMD, GROMACS, AMBER \u00a9). Altre forme dell'equazione di Lennard-Jones sono state recentemente sistemate a tener conto del comportamento di fase dei momenti dipolari Ci\u00f2 \u00e8 molto importante in quanto i dipoli delle molecole presentanti momenti dipolari permanenti, come l'acqua, erano stati inizialmente approssimati a cariche puntiformi, cio\u00e8 rappresentate esclusivamente dal Potenziale di Coulomb. Alcuni studiosi hanno dunque estratto informazioni sul comportamento di fase e dipolare sottomettendo le particelle a campi forti, poi incorporando tali informazioni ricavate nel potenziale di Lennard-Jones, sottoforma di parametro energetico.\nForze attrattive e forze repulsive.\nIl \"potenziale di Lennard-Jones\" \u00e8 il risultato di due termini:\nLe forze di Van der Waals hanno un \"range\" compreso fra qualche \u00c5 e un centinaio di \u00c5, mentre le forze repulsive sopra citate entrano in gioco a distanze minori di qualche \u00c5. L'entit\u00e0 delle forze a lungo raggio \u00e8 conoscibile a partire dalla teoria di Van der Waals, mentre le forze a corto raggio sono determinate per via empirica.\nEspressioni alternative.\nIl \"potenziale di Lennard-Jones\" pu\u00f2 essere espresso come:\ndove formula_4 \u00e8 la posizione del minimo del potenziale, ovvero la distanza alla quale si ha la buca di potenziale.\nLa formulazione pi\u00f9 semplice, usata spesso nei software di simulazione, \u00e8:\ndove:formula_6, formula_7 e \nQuesta forma \u00e8 anche detta forma AB. "}
{"id": "620596", "revid": "104265", "url": "https://it.wikipedia.org/wiki?curid=620596", "title": "Margherita Barezzi", "text": "Biografia.\nFiglia dell'agiato commerciante Antonio Barezzi, incoraggiata dal padre, Margherita inizi\u00f2 a studiare per diletto canto e pianoforte sotto la guida del giovanissimo Giuseppe Verdi dalla fine del 1830, quando il giovane compositore venne ospitato in casa sua e in breve divenne il suo fidanzato.\nI due si sposarono a Busseto il 4 maggio 1836 nell'Oratorio della Santissima Trinit\u00e0, a poca distanza dalla sua abitazione, con la presenza dell'Orchestra Filarmonica locale diretta dal signor Barezzi. Il pranzo di nozze, che coinvolse gran parte del paese, si tenne in casa Barezzi e subito dopo gli sposi partirono alla volta di Milano per un breve viaggio di nozze. Al loro ritorno a Busseto, la coppia si trasfer\u00ec a palazzo Tedaldi, uno dei pi\u00f9 signorili della cittadina, che il Barezzi aveva acquistato e predisposto per la coppia.\nL'anno successivo ed a breve distanza, nacquero due figli, Virginia (Busseto, 26 marzo 1837 - Busseto, 12 agosto 1838) e Icilio Romano (Busseto, 11 luglio 1838 - Milano, 22 ottobre 1839), che comunque morirono entrambi all'et\u00e0 di un anno. Nel febbraio del 1839, dopo che Verdi abbandon\u00f2 il suo lavoro di maestro di musica, si trasfer\u00ec a Milano seguendo devotamente il marito nei suoi sforzi iniziali per farsi strada nel mondo della musica. Presenzi\u00f2 al debutto della prima opera di Verdi rappresentata al Teatro alla Scala, l'\"Oberto, Conte di San Bonifacio\", nel novembre del 1839.\nMor\u00ec l'anno successivo all'et\u00e0 di soli 26 anni a causa di una encefalite mentre Verdi stava componendo la sua seconda opera lirica, \"Un giorno di regno\". Fu sepolta nel cimitero milanese del Fopponino di Porta Vercellina, oggi non pi\u00f9 esistente: della sepoltura rimane una lapide a ricordo, apposta nel 1990 dalla Fondazione Giuseppe Verdi\nDal 2001 la sua storica casa a Busseto \u00e8 sede di un museo di cimeli verdiani affidato all'Associazione Amici di Verdi."}
{"id": "620597", "revid": "110157", "url": "https://it.wikipedia.org/wiki?curid=620597", "title": "\u00d8vre Eiker", "text": "\u00d8vre Eiker \u00e8 un comune norvegese della contea di Viken."}
{"id": "620598", "revid": "767487", "url": "https://it.wikipedia.org/wiki?curid=620598", "title": "Denzlingen", "text": "Denzlingen \u00e8 un comune tedesco situato nel circondario di Emmendingen, nel Land Baden-W\u00fcrttemberg. \u00c8 collocata a circa 8\u00a0km a nord della citt\u00e0 di Friburgo in Brisgovia.\nAmministrazione.\nGemellaggi.\nDenzlingen \u00e8 gemellata con Citt\u00e0 della Pieve"}
{"id": "620613", "revid": "137928", "url": "https://it.wikipedia.org/wiki?curid=620613", "title": "Wibree", "text": ""}
{"id": "620617", "revid": "124123", "url": "https://it.wikipedia.org/wiki?curid=620617", "title": "Brhaspati", "text": ""}
{"id": "620621", "revid": "287204", "url": "https://it.wikipedia.org/wiki?curid=620621", "title": "Ovre Eiker", "text": ""}
{"id": "620622", "revid": "599013", "url": "https://it.wikipedia.org/wiki?curid=620622", "title": "AK-103", "text": "L'AK-103 \u00e8 un fucile d'assalto prodotto dalla I\u017ema\u0161. \u00c8 una versione modificata dell'AK-74M per l'utilizzo di cartucce da 7,62 \u00d7 39 mm.\nStoria.\nProdotto a partire dal 1994, venne preceduto dall'AK-101 e dall'AK-102, che utilizzavano un munizionamento 5,56 \u00d7 45 mm NATO, viene utilizzato soprattutto dagli \"specnaz\" delle forze armate della Federazione Russa, esso \u00e8 stato esportato anche in altre nazioni come il Venezuela, che nel 2006 ha effettuato un ordine di 100.000 esemplari.\nDurante l'assedio della Lal Masjid ad Islamabad nel 2007, lo \"Special Services Group\" del \"Pak Fauj\" fece uso in battaglia di questo fucile.\nCaratteristiche tecniche.\nHa un calcio pieghevole in plastica dura, supporto per il montaggio di rotaie e accessori, prese anteriore e posteriore di plastica, impugnatura a pistola, e supporta diverse ottiche, vari tipi di mirino telescopico e visori notturni.\nIncorpora gli sviluppi raggiunti dai suoi predecessori AKM e AK-101 soprattutto per quanto riguarda la sostituzione delle parti metalliche ed in legno con parti di plastica dura per alleggerirne quanto pi\u00f9 possibile il peso. Questo fucile pu\u00f2 anche essere dotato di un lanciagranate GP-25 o GP-30.\nModelli e varianti.\nOltre alla versione principale per uso militare - dotata di selettore di fuoco - ne sono realizzati diversi modelli e varianti:"}
{"id": "620626", "revid": "484362", "url": "https://it.wikipedia.org/wiki?curid=620626", "title": "Omosessualit\u00e0 e Chiesa ortodossa", "text": "La Chiesa ortodossa ritiene che la sessualit\u00e0 in generale sia parte del mondo materiale.\nTeologia.\nNella teologia ortodossa sia il monachesimo che il matrimonio sono vie per la Salvezza (\"sotiria\" in greco, letteralmente \"plenitudine\"). Il celibato \u00e8 la via appropriata ai monaci, mentre il matrimonio \u00e8 benedetto sotto la garanzia del vero Amore (\"L'uomo deve amare sua moglie come Ges\u00f9 ha amato la sua Chiesa\": questa frase fa parte del rituale del matrimonio Ortodosso). Tale garanzia pu\u00f2 essere interpretata come non appartenente esclusivamente alla realt\u00e0 eterosessuale.\nTuttavia, nonostante la posizione della Chiesa ortodossa sia quella di astenersi da dichiarazioni assolutistiche rispetto a qualsiasi peccato, al suo interno ci sono molti, sia fra i laici che nel clero, che considerano l'omosessualit\u00e0 un grave peccato, e che usano per definire gli omosessuali il termine peggiorativo greco \"\"\u03b1\u03c1\u03c3\u03b5\u03bd\u03bf\u03ba\u03bf\u03af\u03c4\u03b5\u03c2\" (\"arsenok\u03bf\u00edtes\")\" (\"maschi che giacciono con maschi\"), derivato da San Paolo.\nAlcuni esponenti di questa chiesa hanno quindi assunto un ruolo attivo nel condannare i comportamenti delle minoranze sessuali.\nNegli Usa.\nLa Chiesa Ortodossa in America ha offerto la seguente indicazione nel suo decimo concilio panamericano (1992).\nCi sono stati e continuano ad esistere un gran numero di gruppi di sostegno a favore dell'omosessualit\u00e0 all'interno della Chiesa, specificamente per la comunit\u00e0 gay e lesbo. Un gruppo di questo tipo \u00e8 Axios. In alcuni casi, membri simpatizzanti del clero hanno celebrato un rito di unione per coppie gay.\nSimilarmente, esiste anche una speciale cerimonia dove una persona transgender riceve una speciale benedizione come mezzo per dare riconoscimento del proprio cambio di sesso, per quanto questa cerimonia non sia sancita dalla gerarchia della Chiesa n\u00e9 presente nei libri di rito.\nInoltre vi \u00e8 la storia di Onufrio, un santo eremita, che originariamente era stato una virtuosa fanciulla. Per preservare la propria verginit\u00e0 e per evitare un ossessivo pretendente, Onufrio preg\u00f2 Dio di trasformarla in un uomo. Dio esaud\u00ec il suo desiderio e la cambi\u00f2. Gli attivisti LGBT interpretano questo racconto come una sanzione divina del ricercare la vita omosessuale o transgender, anche se si tratta di una minoranza. \nColoro che nella Chiesa che sostengono vedute pi\u00f9 tradizionali per quanto riguarda questo stile di vita, ritengono il racconto di Sant'Onufrio come eccezionale e in nessun caso un'affermazione che Dio sia a favore del moderno movimento per il riconoscimento della vita e del comportamento omosessuale o transgender.\nCos\u00ec, per quanto esistano questi esempi isolati, nessuna di queste benedizioni per la vita transessuale o l'omosessualit\u00e0 sono prassi ufficiale della chiesa ortodossa. Le affermazioni ufficiali della Chiesa Ortodossa provenienti dalla gerarchia ecclesiastica continuano ad essere conformi con la posizione tradizionale, secondo la quale il comportamento omosessuale \u00e8 peccaminoso e per questo dannoso per la persona umana, e che la tentazione omosessuale \u00e8 un soggetto per la lotta ascetica.\nMovimenti di gay ortodossi.\nL'attivismo LGBT all'interno delle chiese ortodosse \u00e8 stato meno diffuso di quello all'interno della Chiesa cattolica e di molte denominazioni protestanti. Ciononostante, gi\u00e0 nel 1980 fu fondato a Los Angeles il gruppo Axios allo scopo di difendere i diritti delle minoranze sessuali all'interno della Chiesa ortodossa: da questo gruppo sono poi nati diversi gruppi affiliati negli USA, in Canada, e in Australia."}
{"id": "620634", "revid": "6923", "url": "https://it.wikipedia.org/wiki?curid=620634", "title": "\u00c5l", "text": "\u00c5l \u00e8 un comune autonomo norvegese della contea di Viken."}
{"id": "620635", "revid": "258664", "url": "https://it.wikipedia.org/wiki?curid=620635", "title": "Casu fr\u00e0zigu", "text": "Il casu fr\u00e0zigu o casu martzu (in italiano \"formaggio marcio\") \u00e8 un prodotto alimentare della Sardegna caratterizzato dal suo particolare processo di formazione: si tratta di formaggio pecorino, o meglio caprino, colonizzato dalle larve della mosca del formaggio che quindi \u00e8 conosciuta come mosca casearia (\"Piophila casei\"). A seconda delle regioni storiche dell'isola \u00e8 conosciuto in lingua sarda anche come \"casu marzu\", \"casu m\u00f9chidu\", \"casu modde\", \"casu b\u00e8iu\", \"casu fatitu\", \"casu giampagadu\", \"casu 'atu\", \"casu cund\u00edtu\".\nViene prodotto anche in Corsica (Francia), dove \u00e8 conosciuto in lingua locale come \"casgiu merzu\".\nCome si ottiene.\nIn ambito familiare viene ancora ottenuto in modo naturale tramite la \"Piophila casei,\" conosciuta anche come mosca casearia, un insetto dalle cui uova, deposte sulla forma di pecorino, nascono larve che traggono nutrimento cibandosi della forma stessa e sviluppandosi al suo interno. Il periodo di produzione \u00e8 quello primaverile ed estivo e si pu\u00f2 protrarre sino ad autunno inoltrato. Durante la fase di produzione del formaggio, solitamente si utilizzano alcuni accorgimenti atti a creare condizioni favorevoli per la riproduzione della Piophila casei, come quello di ridurre i tempi della salamoia oppure di fare dei piccoli buchi colmati poi di olio con il duplice obiettivo di ammorbidire la crosta e di attirare l'insetto.\nAltro accorgimento \u00e8 quello di limitare il rivoltamento delle forme di pecorino, che vengono poste in locali aperti proprio per essere attaccate (punte) dall'insetto che depone le sue uova. Dopo la schiusa le larve trasformano con i loro enzimi la pasta casearia del pecorino in una morbida crema. Il periodo di maturazione dura da tre a sei mesi. Quando il formaggio \u00e8 maturo e le larve sono notevolmente diminuite di numero, la forma viene aperta togliendo la parte superiore (\"su tapu\"). L'interno della forma si presenta composto da una crema omogenea di colore giallastro e dal sapore molto particolare e pungente.\nMetamorfosi delle larve.\nSi possono osservare quattro fasi nel processo di metamorfosi: \nUna volta spuntate le ali e diventati moscerini, il tempo a disposizione per deporre le uova \u00e8 molto limitato: prima di morire dovranno trovare un'altra forma di formaggio sul quale deporre le uova, da cui poi si schiuder\u00e0 la nuova generazione di larve. Nei caseifici di tutto il mondo, queste larve sono ben conosciute e temute in quanto attaccano tutti i tipi di formaggio. Intere partite di formaggio possono venire contaminate irrimediabilmente e a quel punto non resta che distruggere parte della produzione del caseificio, provvedendo poi alla disinfestazione dei locali.\nLe ricerche nei laboratori.\nLa produzione e la commercializzazione del casu frazigu \u00e8 vietata dalle norme italiane ed europee (art. 5 della legge 283/1962 e il successivo \"Pacchetto Igiene\", ossia i Regolamenti CE 852, 853, 854 e 882 del 2004 e 2073 del 2005) per i potenziali rischi per la salute del consumatori, dovuta alla presenza della \"Piophila casei\". Per poter salvaguardare questo prodotto la regione Sardegna lo ha inserito nell'elenco dei prodotti agroalimentari tradizionali italiani: questo riconoscimento certifica che la produzione \u00e8 codificata da oltre 25 anni, cos\u00ec da poter richiedere una deroga rispetto alle consuete norme igienico-sanitarie.\nNel 2005 alcuni allevatori sardi in collaborazione con la facolt\u00e0 di Veterinaria dell'Universit\u00e0 di Sassari, per poter produrre questo formaggio legalmente e con le adeguate garanzie igieniche, hanno incaricato l'istituto di \"Entomologia agraria\" di Sassari di realizzare un allevamento di \"Piophila casei\" in ambiente controllato, per poter ottenere il pieno controllo dell'intero processo produttivo.\nTutela del prodotto.\nIl Casu fr\u00e0zigu \u00e8 inserito all'interno della banca dati dei \"Prodotti agroalimentari tradizionali italiani\" del Ministero delle politiche agricole, alimentari e forestali. Rientra tra quelli che la Regione Sardegna vuole proteggere ed \u00e8 stato richiesto all'Unione Europea il marchio DOP per tutelarne la denominazione d'origine Casu Martzu e salvaguardarlo dalla pirateria alimentare.\nFormaggi simili.\nIn Italia.\nIn Italia sono presenti alcune variet\u00e0 casearie che richiedono un procedimento biologico di costituzione simile o analogo al formaggio sardo, quali:\nNel resto d'Europa.\nAltrove \u00e8 possibile trovare formaggi prodotti con acari e contenenti le loro deiezioni:"}
{"id": "620637", "revid": "104066", "url": "https://it.wikipedia.org/wiki?curid=620637", "title": "Lennard Jones", "text": ""}
{"id": "620639", "revid": "104066", "url": "https://it.wikipedia.org/wiki?curid=620639", "title": "Lennard-Jones", "text": ""}
{"id": "620640", "revid": "124123", "url": "https://it.wikipedia.org/wiki?curid=620640", "title": "Cadmo di Mileto", "text": "Biografia.\nLe fonti relative alla sua vita e alla sua personalit\u00e0 sono assai poche ed incerte; secondo la \"Suida\" era figlio di un certo Pandione di Mileto e fu il primo a scrivere opere in prosa:\n\u039a\u03ac\u03b4\u03bc\u03bf\u03c2 \u03a0\u03b1\u03bd\u03b4\u03af\u03bf\u03bd\u03bf\u03c2\u00b7 \u039c\u03b9\u03bb\u03ae\u03c3\u03b9\u03bf\u03c2\u00b7 \u1f31\u03c3\u03c4\u03bf\u03c1\u03b9\u03ba\u03cc\u03c2, \u1f43\u03c2 \u03c0\u03c1\u1ff6\u03c4\u03bf\u03c2 \u03ba\u03b1\u03c4\u03ac \u03c4\u03b9\u03bd\u03b1\u03c2 \u03c3\u03c5\u03b3\u03b3\u03c1\u03b1\u03c6\u1f74\u03bd \u1f14\u03b3\u03c1\u03b1\u03c8\u03b5 \u03ba\u03b1\u03c4\u03b1\u03bb\u03bf\u03b3\u03ac\u03b4\u03b7\u03bd, \u03bc\u03b9\u03ba\u03c1\u1ff7 \u03bd\u03b5\u03ce\u03c4\u03b5\u03c1\u03bf\u03c2 \u1f48\u03c1\u03c6\u03ad\u03c9\u03c2. \u03a3\u03c5\u03bd\u03ad\u03c4\u03b1\u03be\u03b5 \u03b4\u1f72 \u03ba\u03c4\u03af\u03c3\u03b9\u03bd \u039c\u03b9\u03bb\u03ae\u03c4\u03bf\u03c5 \u03ba\u03b1\u1f76 \u03c4\u1fc6\u03c2 \u1f45\u03bb\u03b7\u03c2 \u1f38\u03c9\u03bd\u03af\u03b1\u03c2 \u1f10\u03bd \u03b2\u03b9\u03b2\u03bb\u03af\u03bf\u03b9\u03c2 \u03b4\u02b9. \u1f45\u03c4\u03b9 \u03c4\u1f78\u03bd \u039a\u03ac\u03b4\u03bc\u03bf\u03bd \u03c6\u03b1\u03c3\u1f76 \u03c0\u03c1\u1ff6\u03c4\u03bf\u03bd \u1f10\u03c2 \u03c4\u1f74\u03bd \u1f19\u03bb\u03bb\u03ac\u03b4\u03b1 \u03ba\u03bf\u03bc\u03af\u03c3\u03b1\u03b9 \u03c4\u1f70 \u03b3\u03c1\u03ac\u03bc\u03bc\u03b1\u03c4\u03b1, \u1f05\u03c0\u03b5\u03c1 \u03c0\u03c1\u1ff6\u03c4\u03bf\u03b9 \u03a6\u03bf\u03af\u03bd\u03b9\u03ba\u03b5\u03c2 \u1f10\u03c6\u03b5\u1fe6\u03c1\u03bf\u03bd.&lt;br&gt;\nSempre \"Suda\", per\u00f2, ricorda altre tradizioni secondo cui fu invece Ferecide di Siro il primo prosatore: il legame tra Ferecide e Cadmo indurrebbe a situare Cadmo stesso all'epoca del \"floruit\" di Ferecide (544-541 a.C.), dunque facendone un contemporaneo di Ciro il Grande.&lt;br&gt;\nSecondo alcune fonti, alquanto sospette, fu il primo ad importare in Grecia l'alfabeto inventato dai Fenici e come tale \u00e8 ricordato anche in un epigramma del filosofo stoico Zenodoto.\nOpere.\nA Cadmo \u00e8 attribuita \"La colonizzazione di Mileto e di tutta la Ionia\" (K\u03c4\u03af\u03c3\u03b9\u03c2 \u039c\u03b9\u03bb\u03ae\u03c4\u03bf\u03c5 \u03ba\u03b1\u1f76 \u03c4\u1fc6\u03c2 \u1f45\u03bb\u03b7\u03c2 \u1f38\u03c9\u03bd\u03af\u03b1\u03c2), in quattro libri, andata perduta. L'argomento dell'opera era, quindi, la costituzione della dodecapoli ionica, in cui il ruolo centrale di Mileto era cos\u00ec evidenziato da essere riprodotto nel titolo stesso."}
{"id": "620641", "revid": "123965795", "url": "https://it.wikipedia.org/wiki?curid=620641", "title": "Treja", "text": "Il Treja \u00e8 un fiume del Lazio, terzo maggior affluente di destra del Tevere. \nPercorso.\nLa sua sorgente si trova sul Monte Lagusiello nei pressi del Lago di Bracciano; prosegue attraversando i comuni di Mazzano Romano, Calcata, Faleria e Civita Castellana, nell'ultimo tratto entra nella valle del Tevere per poi confluire nel fiume Tevere, di cui \u00e8 il terzo maggior tributario di destra, dopo Paglia e Nestore.\nOrografia.\nIl Treja scorre in una stretta valle, cui d\u00e0 anche il nome, caratterizzata dalla presenza di materiale vulcanico, in gran parte tufaceo (tufo rosso). In questo bacino si raccolgono anche le acque dei piccoli torrenti che affluiscono al Treia. Nei pressi di Monte Gelato, il corso del fiume si divide in diversi percorsi, intervallati da piccole cascate formatesi a seguito di fenomeni erosivi del letto di rocce tufacee su cui scorre il fiume (nei pressi delle cascatelle sono state girate scene di moltissimi film italiani, sin dagli anni cinquanta). Tutta la valle \u00e8 caratterizzata dalla presenza di una folta vegetazione forestale.\nIl Parco.\nDal 1982 con Legge Regionale della regione Lazio il tratto di fiume compreso nei comuni di Mazzano Romano e Calcata fa parte del \"Parco suburbano Valle del Treja\".\nDal 1997 con legge regionale n.29 il parco ha assunto la nuova denominazione di \"Parco Regionale Valle del Treja\".\nPonti.\nIl corso del fiume era superato dalla tranvia Roma-Civita Castellana con un ponte in muratura a quattro archi realizzato nel 1906. Rimasto danneggiato dalla piena del 1922, tale manufatto venne rimpiazzato con una struttura provvisoria in legno rimasta in opera fino alla chiusura della tranvia, avvenuta nel 1932."}
{"id": "620645", "revid": "533647", "url": "https://it.wikipedia.org/wiki?curid=620645", "title": "Alfonso Petrucci", "text": "Era figlio secondogenito di Pandolfo Petrucci e di Aurelia Borghesi.\nBiografia.\nAlfonso Petrucci nacque a Siena nel 1491 da una famiglia dell'aristocrazia cittadina, appartenente al Monte dei Nove. Poco si sa della sua formazione culturale e della sua carriera ecclesiastica, fino alla nomina a vescovo di Sovana, avvenuta il 1\u00ba ottobre 1510, all'et\u00e0 di appena 19 anni. I legami e le relazioni tra lo Stato Pontificio e la Repubblica di Siena, impegnata nella difesa di Montepulciano contro le mire della Repubblica di Firenze, furono parte integrante della sua elezione a cardinale diacono il 10 marzo 1511 con il titolo di S. Teodoro. Infatti, il pontefice Giulio II, desideroso di sottrarre la Repubblica di Firenze dall'alleanza con il Regno di Francia, chiese al governo senese - moderato da Pandolfo Petrucci - la restituzione ai fiorentini di Montepulciano, in cambio di una lega bilaterale di durata venticinquennale tra le due Repubbliche, nonch\u00e9 della nomina di Alfonso a cardinale. Unitamente al titolo cardinalizio, ottenne anche la nomina al vescovado di Massa Marittima al quale un\u00ec la commenda dell'abbazia di S. Leonardo della Macina (gi\u00e0 appartenuta all'Ordine Teutonico), nella diocesi sipontina. Tre anni dopo rinunci\u00f2, a favore del cugino Lattanzio, al vescovado di Sovana.\nNel conclave del 1513 in cui fu eletto Giovanni de' Medici con il nome di Leone X, egli, contrariamente ai consigli provenienti da Siena, e particolarmente da Antonio da Venafro, ministro di lunga data del padre, sostenne la candidatura medicea, convinto che avrebbe portato ad un ringiovanimento delle gerarchie ecclesiastiche, mentre, da parte senese, si paventava l'unione politica della Repubblica di Firenze con lo Stato Pontificio, cosa che avrebbe \"schiacciato\" la Repubblica di Siena. Tuttavia, quando iniziarono a palesarsi le mire espansionistiche di Leone X che, come i Borgia nel decennio precedente, avrebbe bramato ad impossessarsi degli Stati italiani del centro-Italia per ricavarne un dominio per la famiglia Medici, Alfonso cerc\u00f2 l'alleanza dei Della Rovere di Urbino e del ramo di Gian Paolo Baglioni di Perugia e il sostegno del Regno di Spagna. Ci\u00f2 produsse una frattura interna alla famiglia Petrucci, giacch\u00e9 il cugino Raffaele, vescovo di Grosseto, fu spinto da Leone X ad impadronirsi del potere a Siena nel marzo 1516, spodestando Borghese Petrucci, fratello di Alfonso e primogenito di Pandolfo. Dopo la prima guerra scatenata da Leone X contro il Ducato di Urbino (1516), si ritir\u00f2 nei feudi dei Colonna ove, con il sostegno del Regno di Spagna, fu progettata la campagna di Francesco Maria Della Rovere, finalizzata a reimpossessarsi del Ducato urbinate. Mentre, quest'ultimo, nel gennaio 1517, inizi\u00f2 le operazioni militari, il mese seguente, Alfonso fu convocato per un chiarimento da Leone X ma, gi\u00e0 a marzo, prefer\u00ec allontanarsi da Roma e proseguire nei progetti relativi al ritorno del fratello Borghese al governo di Siena. Il Pontefice colse il pretesto del ritrovamento di un carteggio intercorso tra Alfonso ed alcuni personaggi della corte pontificia per fare arrestare, nell'aprile 1517, molti membri della sua cerchia famigliare. Il 16 maggio 1517, il cardinale Alfonso fu invitato a tornare a Roma sotto salvacondotto papale, ma, il giorno seguente, fu fatto arrestare e condurre in Castel Sant'Angelo. Accusato di patrocinare una congiura finalizzata all'avvelenamento di Leone X e alla sua sostituzione al Pontificato con il cardinale Raffaelo Riario Sansoni, pro-nipote di Sisto IV, cugino di Giulio II, nonch\u00e9 stretto parente e protettore di Francesco Maria Della Rovere, fu oggetto di un processo i cui documenti originali sono in parte conservati presso l'Archivio Segreto Vaticano e pubblicati nei volumi del marchese Alessandro Ferrajoli e di Maurizio Gattoni, citati nella seguente bibliografia.\nA partire dal 22 giugno 1517, si perde traccia del cardinale Alfonso nei documenti ufficiali. La notizia della sua morte, datata al 4 luglio 1517, \u00e8 frutto dei carteggi pervenutici ad opera dell'ambasciatore veneziano Marco Minio, che nelle settimane successive all'arresto di Alfonso Petrucci forn\u00ec un quadro puntuale dello svolgersi degli eventi. Altre fonti manoscritte, conservate presso la Biblioteca Apostolica Vaticana, confermano la data e descrivono la morte per strangolamento, avvenuta nella prigione Marocco di Castel S. Angelo."}
{"id": "620652", "revid": "1745361", "url": "https://it.wikipedia.org/wiki?curid=620652", "title": "Connecticut (fiume)", "text": "Il Connecticut \u00e8 il fiume principale della regione del New England negli Stati Uniti nord-orientali.\nGeografia.\nIl fiume nasce nel \"Quarto Lago Connecticut\", all'estremo nord del New Hampshire al confine con il Canada. Scorre in direzione sud e segna tutto il confine tra il New Hampshire ed il Vermont. Proseguendo verso sud entra nel Massachusetts ed attraversa le citt\u00e0 di Holyoke e Springfield. Entra nello Stato del Connecticut e continuando il suo corso verso sud lambisce Hartford, la capitale del Connecticut. Disegnando un'ampia curva prosegue verso sud-est e sfocia nel Long Island Sound a \"Old Saybrook\". Il fiume \u00e8 interessato dal moto delle maree fino a \"Windsor Locks\" a circa 100\u00a0km dalla foce. Il fiume deve a questa caratteristica l'origine del suo nome da parte degli indiani Algonchini che lo chiamavano \"quinetucket\" ossia \"fiume dalle lunghe maree\".\nIl Connecticut trasporta nel suo corso verso la foce una quantit\u00e0 notevole di limo (specie a primavera) che rende praticamente impossibile la navigazione.\nAffluenti.\nElencati dalla foce alla sorgente con lo Stato in cui confluiscono nel Connecticut."}
{"id": "620657", "revid": "339392", "url": "https://it.wikipedia.org/wiki?curid=620657", "title": "Campionato di Eccellenza (calcio) - play-off 1994-1995", "text": ""}
{"id": "620660", "revid": "729019", "url": "https://it.wikipedia.org/wiki?curid=620660", "title": "Sindrome di M\u00fcnchhausen", "text": "Per sindrome di M\u00fcnchhausen s'intende un disturbo psicologico per cui le persone colpite fingono una malattia o un trauma psicologico per attirare attenzione e simpatia verso di s\u00e9. A volte \u00e8 anche conosciuta come sindrome da dipendenza dell'ospedale.\nQuesti disturbi fittizi spesso non sono immediatamente individuabili. Anzi, nella maggior parte dei casi, vengono scoperti solo dopo aver escluso una lunga serie di affezioni che potrebbero giustificare il quadro sintomatologico riferito dal soggetto. Solitamente i soggetti con disturbi fittizi riflettono in continuazione su come convincere gli operatori sanitari a prendere sul serio la propria sofferenza. Il loro tono affettivo prevalente \u00e8 la superficialit\u00e0 emotiva.\nLa sindrome di M\u00fcnchhausen \u00e8 legata alla sindrome di M\u00fcnchhausen per procura, il cui disturbo mentale affligge per lo pi\u00f9 donne madri che arrecano un danno fisico al figlio/a per attirare l'attenzione su di s\u00e9. Il bambino viene usato quindi per appagare un desiderio inconscio, secondo le teorie psicoanalitiche e psicodinamiche, del genitore di mettere in atto un dramma personale e rinforzare la loro relazione con i medici o l'ambiente ospedaliero.\nNella diagnosi differenziale sono tenuti in considerazione i disturbi dissociativi e i disturbi somatoformi.\nEpidemiologia.\nL'incidenza della sindrome \u00e8 sconosciuta. Alcuni autori ritengono che la prevalenza del problema possa interessare una percentuale variabile dall'1% al 5% dei soggetti che si presentano dallo specialista con sintomi fisici di malattia.\nOrigine del nome.\nIl nome della sindrome deriva dal Barone di M\u00fcnchhausen (Freiherr Karl Friedrich Hieronymus von M\u00fcnchhausen, 1720-1797), un nobile tedesco, che era noto per raccontare molte storie fantastiche e inverosimili su se stesso. Rudolf Erich Raspe pubblic\u00f2 queste storie nel romanzo \"Le avventure del barone di M\u00fcnchhausen\".\nNel 1951, il medico britannico Richard Asher fu il primo a descrivere un tipo di autolesionismo, in cui il soggetto si inventava storie, segni e sintomi di malattia. Ricordando il barone di M\u00fcnchhausen, Asher chiam\u00f2 questo disturbo \"sindrome di M\u00fcnchhausen\" nel suo articolo su \"The Lancet\" nel febbraio del 1951, citato nel suo necrologio sul \"British Medical Journal\": \u00abQui \u00e8 descritta una sindrome comune che la maggior parte dei medici ha gi\u00e0 avuto modo di vedere, ma di cui poco \u00e8 stato scritto. Come il famoso Barone von M\u00fcnchhausen, le persone colpite hanno sempre viaggiato molto. E le loro storie, come quelle attribuite al barone, sono sia drammatiche sia inverosimili e menzognere. Di conseguenza, la sindrome \u00e8 rispettosamente dedicata al Barone, e porta il suo nome\u00bb.\nOriginariamente, questo termine \u00e8 stato usato per indicare tutti i disturbi fittizi. Attualmente la diagnosi di \"sindrome di M\u00fcnchhausen\" \u00e8 riservata per la forma pi\u00f9 grave di disturbo, dove la simulazione della malattia \u00e8 l'attivit\u00e0 centrale di tutta la vita del soggetto affetto.\nFattori di rischio.\nLe cause della sindrome di M\u00fcnchhausen sono spesso psicologiche o sociali.\nSegni e sintomi.\nLa sintomatologia accusata da questi pazienti \u00e8 quanto mai varia, a volte aspecifica, altre volte simulante specifiche forme morbose.\nI soggetti affetti da sindrome di M\u00fcnchhausen si caratterizzano per le frequenti visite mediche per quelle che sembrano, a una prima valutazione, malattie acute. Il medico \u00e8 spesso fatto oggetto di richieste insistenti per l'esecuzione di test diagnostici cos\u00ec come di interventi e procedure terapeutiche, anche dolorose. In molti casi il soggetto ha una vera e propria accettazione masochistica di procedure dolorose, generalmente mal tollerate. In fasi avanzate il paziente ha una storia clinica molto complessa e spesso si presenta al medico con un numero estremamente elevato di referti medici, visite specialistiche, rapporti di pronto soccorso e schede di dimissione ospedaliera.\nTrattamento e cat\u00e0mnesi.\n\u00c8 ideale che il soggetto venga preso in cura da uno specialista in igiene mentale (psichiatra o psicologo specificamente formato), anche se spesso difficilmente accetter\u00e0 una simile indicazione. La frequenza dei colloqui e il tipo di trattamento successivo verr\u00e0 stabilito dallo specialista. Quasi sempre \u00e8 indicata la dimissione del paziente, tranne in quei rari casi in cui non si possano escludere con certezza intenti di tipo autolesionistico. In alcuni casi pu\u00f2 essere necessario il ricovero (volontario o coatto) del paziente in un reparto di psichiatria."}
{"id": "620661", "revid": "1543377", "url": "https://it.wikipedia.org/wiki?curid=620661", "title": "On Through the Night", "text": "On Through the Night \u00e8 il primo album in studio del gruppo musicale britannico Def Leppard, pubblicato il 14 marzo 1980 dalla Mercury Records.\nSi posizion\u00f2 alla numero 51 della Billboard 200 negli Stati Uniti e alla numero 15 della Official Albums Chart nel Regno Unito.\nL'album contiene versioni ri-registrate di \"Rocks Off\" e \"Overture\", tracce prese da \"The Def Leppard E.P.\", il primo lavoro prodotto indipendentemente dalla band. L'album \u00e8 stato certificato disco di platino negli Stati Uniti il 9 maggio 1989.\nNella sesta traccia dell'album, \"When the Walls Came Tumbling Down\", pu\u00f2 essere ascoltata la voce di Dave Cousins, leader degli Strawbs. Cousins non presta alcuna armonia vocale, ma legge semplicemente un racconto malinconico che funge da intro della traccia. La sua voce si presta bene allo stato d'animo del verso.\n\"Wasted\", \"Rock Brigade\" (insieme a \"When the Walls Came Tumbling Down\") e \"Hello America\" sono stati pubblicati come singoli. Tuttavia, la versione di \"Wasted\" che appare sul singolo \u00e8 una registrazione diversa da quella dell'album, cos\u00ec come il suo lato B, \"Hello America\". L'album \u00e8 stato prodotto da Tom Allom.\nAccoglienza.\nIl primo album dei Def Leppard \u00e8 stato accolto positivamente. Steve Huey di AllMusic ha osservato come \"On Through the Night\" li abbia posti come \"uno dei gruppi protagonisti della New Wave of British Heavy Metal\". Ha anche definito l'album come \"una collezione di inni hard rock di classe operaia, impreziositi da grandi ganci scintillanti di glam rock\". Ha poi per\u00f2 aggiunto che \"pu\u00f2 accusare la mancanza della produzione dettagliata e del songwriting pi\u00f9 'pop-oriented' degli album successivi\", ma ha concluso sostenendo che \"alcuni fan dei Leppard preferiscono questo sound\". Un membro del personale di \"Sputnikmusic\" ha osservato come \"l'immagine di uomini comuni della classe media\" del movimento NWOBHM abbia \"in parte contribuito a rendere i Def Leppard uno dei [suoi] leader\". Ha anche affermato che l'ambizione della band \"non avrebbe mai permesso [loro] di essere etichettati in un solo genere\", ma ha concluso che l'album \"pu\u00f2 essere classificato in pi\u00f9 categorie, in quanto gli elementi pi\u00f9 superficiali che si appellano al mainstream possono inizialmente distrarre alcuni ascoltatori da ci\u00f2 che \u00e8 in realt\u00e0 una performance incredibilmente stretta, musicalmente e vocalmente\". David Fricke di \"Rolling Stone\" ha giudicato favorevolmente l'album, spiegando che il gruppo \"non solo ha avuto rispetto per gli 'anziani', ma ha anche preso spunto dai suoi coetanei New Wave\". Ha anche lodato l'affiatamento dei chitarristi Pete Willis e Steve Clark e la performance vocale del cantante Joe Elliott. Ha concluso definendo l'album come \"terribilmente impressionante per una band al debutto su disco\"."}
{"id": "620663", "revid": "111433", "url": "https://it.wikipedia.org/wiki?curid=620663", "title": "Cisterna Basilica", "text": "La Cisterna Basilica (in turco Yerebatan Sarn\u0131c\u0131, \"cisterna sommersa\", o Yerebatan Saray\u0131, \"palazzo sommerso\") \u00e8 la pi\u00f9 grande cisterna sotterranea ancora conservata ad Istanbul.\nStoria.\nLa cisterna fu costruita dall'imperatore Giustiniano I (527-565), durante il periodo pi\u00f9 prospero dell'Impero romano d'Oriente, nel 532. Oggi si presenta come un enorme spazio sotterraneo di circa 140 metri per 70, in cui trovano spazio dodici file di 28 colonne alte 9 metri e distanziate l'una dall'altra di 4,90 m.\nI capitelli sono un misto tra gli stili ionico e corinzio, con alcune eccezioni di dorico o addirittura di colonne non decorate.\nI muri perimetrali sono di mattoni ed hanno uno spessore di 4 metri. La malta utilizzata nella costruzione \u00e8 speciale ed impermeabile.\nBuona parte dei materiali e delle colonne sono elementi di riuso, ne sono testimonianza in particolare due enormi teste di gorgone provenienti probabilmente da un arco monumentale del foro di Costantino, che fanno da base (rovesciate) a due delle colonne di sostegno della volta.\nLa cisterna era alimentata dall'acquedotto di Valente, un acquedotto, tra i pi\u00f9 lunghi della romanit\u00e0, che portava acqua fin dalla foresta di Belgrado e poteva contenere fino ad 80 milioni di litri d'acqua.\nLa cisterna \u00e8 stata sottoposta a ristrutturazione nel 1985 ed \u00e8 stata restituita alle visite nel settembre del 1987.\nL'ambiente \u00e8 ancora in ottimo stato conservativo, tanto da mantenere sul fondo acqua sufficiente a far sopravvivere numerosi pesci.\nNella cultura di massa.\nLa Cisterna Basilica appare anche nel videogioco del 2011 \"\". Qui il giocatore pu\u00f2 esplorare la cisterna durante una missione chiamata \"La Cisterna di Yerebatan\".\nAppare nelle fasi finali del romanzo di Dan Brown, \"Inferno\", e nel suo adattamento cinematografico diretto da Ron Howard.\nLa struttura \u00e8 presente anche nel videogioco \"\".\nLa basilica \u00e8 stata anche utilizzata come location durante le riprese di \"Agente 007, dalla Russia con amore\", film con Sean Connery."}
{"id": "620664", "revid": "599013", "url": "https://it.wikipedia.org/wiki?curid=620664", "title": "Marco Vigerio", "text": ""}
{"id": "620667", "revid": "1501558", "url": "https://it.wikipedia.org/wiki?curid=620667", "title": "Gi\u014drgos Karagkoun\u012bs", "text": "Detiene il primato di presenze nella nazionale greca con 139 partite disputate.\nCaratteristiche tecniche.\nDi ruolo centrocampista, era un buon tiratore dalla distanza. Bravo in dribbling, si distingueva anche per i passaggi lunghi che effettuava.\nCarriera.\nGiocatore.\nClub.\nPanathinaikos.\nInizia nelle giovanili del , ed in seguito debutta in prima squadra nella stagione 1995-1996 vincendo il campionato greco e la Supercoppa di Grecia contro l'.\nApollon Smyrnis.\nSuccessivamente viene girato in prestito al Apollon Smyrnis nel campionato 1996-1997, in cui segna 2 gol in 31 partite; rimane nel club di Atene anche l'anno seguente segnando 7 gol in 24 presenze.\nIl ritorno al Panathinaikos.\nTornato al , resta in squadra per cinque anni, fino all'estate del 2003, mettendo a segno complessivamente 25 gol. Qui gioca insieme a giocatori importanti come Paulo Sousa, Ant\u014dn\u012bs Nikopolid\u012bs, Aggelos Mpasinas. Gioca nelle coppe europee eliminando la nella stagione 2000-2001, imponendosi per 3-1 allo Stadio Olimpico di Atene. Dopo questa prova Karagounis segna un gol a Fabien Barthez su punizione riportando in parit\u00e0 il fuori casa contro il Manchester United. In seguito, allo Stadio Apostolos Nikolaidis, segna una rete di testa contro l'Arsenal e porta la sua squadra ai quarti di finale della Champions League.\nInter.\nNell'estate 2003 viene acquistato dall': nelle due stagioni in nerazzurro, il greco trova poco spazio giocando 21 partite in due campionati senza mai segnare. Al termine della stagione 2004-2005 vince il suo unico trofeo in Italia, la coppa nazionale dopo la finale contro la Roma del connazionale Tra\u00efanos Dellas.\nBenfica.\nNel 2005 firma un contratto di tre anni con il , formazione portoghese dove rimane fino alla stagione 2006-2007. Come allenatore ritrova Fernando Santos, che lo allen\u00f2 gi\u00e0 al Nella squadra lusitana milita per due anni giocando anche in Champions League. Qui ritrova il suo connazionale K\u014dstas Katsouran\u012bs, anch'egli Campione d'Europa in Portogallo 2004, ed insieme portano il Benfica al terzo posto nel campionato portoghese.\nAncora al Panathinaikos.\nNell'estate 2007 Karagounis ritorna di nuovo al , il club che lo ha lanciato, dove ritrova, tra gli altri, Giann\u012bs Gkoumas, Panagi\u014dt\u012bs Fyssas, K\u014dstas Katsouran\u012bs e Ge\u014drgios Se\u00eftarid\u012bs, suoi ex compagni di Nazionale con cui ha vinto l'Europeo 2004. Karagounis diventa titolare e capitano dei \"leoni verdi\". In Champions League segna un gol nella stagione 2008-2009, nella partita vinta per 3-0 in casa del . Sempre in Champions League, il 27 novembre 2008 vince con la sua squadra a San Siro contro l'Inter. La stagione successiva guida i \"leoni verdi\" agli ottavi di finale a spese della (3-2 allo Stadio Olimpico di Atene e poi 2-3 allo stadio Olimpico di Roma). Nel 2010 vince il campionato greco conquista anche la Coppa di Grecia contro l'Aris Salonicco allenata dall'ex interista H\u00e9ctor C\u00faper. Nell'estate 2012, dopo aver disputato il campionato europeo con la Nazionale greca, il Panathinaikos decide di non rinnovargli il contratto a causa di problemi economici che attraversano il club ateniese. Alcuni club in Grecia mostrano interesse per Karagounis come l'OFI di Creta ma il giocatore esprime il desiderio di rimanere legato alla squadra del Panathinaikos e decide di non firmare per un'altra squadra greca.\nFulham.\nL'11 settembre 2012 firma un contratto annuale con il . Dopo aver esordito il 29 settembre contro il , gioca la sua prima partita da titolare il 17 novembre contro il . Il 5 gennaio 2013 segna la sua prima rete ufficiale col club al minuto 80 della partita del terzo turno di FA Cup disputata contro il Blackpool. Una settimana dopo segna anche la sua prima rete ufficiale nella Premier League contro il Wigan. Diventa una colonna per la squadra inglese ritagliandosi un posto da titolare e a marzo 2013 ha gi\u00e0 totalizzato 16 presenze in Premier League. Dopo la retrocessione della squadra londinese in Championship, il greco decide di non prolungare il proprio contratto, e rimane quindi svincolato.\nNazionale.\nKaragounis ha esordito in nazionale nel 1999, in una partita amichevole contro . Agli Europei del 2004 ha segnato il primo gol della Grecia, nella partita vinta 1-2 contro il . Al termine del torneo si \u00e8 laureato Campione d'Europa, dopo la finale vinta per 1-0 sempre contro i lusitani. Nel 2005 ha partecipato alla Confederations Cup tenutasi in Germania, dove la sua squadra \u00e8 stata eliminata al primo turno.\nDopo la mancata qualificazione al , ha partecipato all'Europeo 2008 in cui gli ellenici campioni in carica sono usciti al primo turno. Durante le qualificazioni al ha indossato per la prima volta la fascia di capitano: nella rassegna iridata \u00e8 sceso in campo in tutte le tre partite della fase a gironi, compresa quella vinta per 2-1 contro la Nigeria che ha rappresentato la prima vittoria della squadra ellenica ad un Mondiale.\nL'8 ottobre 2010, scendendo in campo nella partita Grecia-Lettonia ha disputato la sua centesima partita in nazionale (raggiungendo Aggelos Mpasinas, suo compagno di squadra all'Europeo 2004): il 12 ottobre nella gara contro l' gioca il suo 101\u00ba incontro e segna il suo settimo gol, che permette alla Grecia di vincere per 1-0. Nel giugno 2012 ha partecipato al terzo Europeo consecutivo: l'8 giugno fallisce un calcio di rigore nella gara pareggiata 1-1 contro la mentre nella partita contro la realizza la rete che vale la vittoria dei greci e la qualificazione ai quarti di finale. In questa partita, inoltre, raggiunge le 120 presenze eguagliando il record di Theod\u014dros Zagorak\u012bs.\nNell'ottobre dello stesso anno supera il primato di Zagorakis, scendendo in campo nella partita Grecia-Bosnia e raggiungendo quota 121 presenze. A novembre del 2013, in occasione della partita di qualificazione al Mondiale 2014 contro la Romania, Giorgios Karagounis raggiunge le 131 presenze nella nazionale greca.\nAl termine del campionato mondiale svoltosi in Brasile, che vede la Grecia uscire agli ottavi di finale contro la Costa Rica, annuncia, all'et\u00e0 di 37 anni, l'addio alla nazionale dopo aver totalizzato 139 presenze con 10 gol segnati. \u00c8 il primo giocatore greco ad aver partecipato e tre campionati europei (2004, 2008, 2012) e due mondiali consecutivi (2010 e 2014).\nAllenatore.\nIl 26 settembre 2014 entra nello staff tecnico della nazionale ellenica, guidata da Claudio Ranieri, ricoprendo l'incarico di assistente.\nStatistiche.\nPresenze e reti nei club.\n\"Statistiche aggiornate al 19 aprile 2014.\""}
{"id": "620674", "revid": "122816136", "url": "https://it.wikipedia.org/wiki?curid=620674", "title": "Peter Norman", "text": "Membro dell'Esercito della Salvezza, divenne famoso per avere solidarizzato, sul podio della gara citata, con gli statunitensi Tommie Smith e John Carlos, rispettivamente oro e bronzo olimpico, i quali avevano inscenato una silenziosa protesta contro le discriminazioni razziali nel loro Paese.\nBiografia.\nI Giochi olimpici del 1968.\nNel corso dei Giochi olimpici del 1968, Peter Norman si era messo in evidenza fin dalle batterie eliminatorie dei 200 metri, quando batt\u00e9 il record olimpico con il tempo di 20\"2. Questo record sarebbe stato superato il giorno seguente dagli statunitensi Tommie Smith e John Carlos che, vincendo le rispettive semifinali con il tempo di 20\"1, si presentarono alla finale come grandi favoriti. Norman, per\u00f2, riusc\u00ec a inserirsi fra i due nello sprint finale approfittando di un leggero rallentamento di Carlos, forse partito troppo veloce, e conquistando un'inattesa medaglia d'argento, oltrech\u00e9 il record oceaniano dei 200 metri, rimasto ancora imbattuto.\nPi\u00f9 che per la gara in s\u00e9, tuttavia, Norman divenne celebre per aver partecipato a quella che probabilmente \u00e8 ricordata come la pi\u00f9 famosa protesta della storia dei Giochi olimpici quando, durante la premiazione, Smith e Carlos ascoltarono il loro inno nazionale chinando il capo e sollevando un pugno con un guanto nero, a sostegno del movimento denominato \"Olympic Project for Human Rights\" (Progetto Olimpico per i Diritti Umani). Norman espresse la sua solidariet\u00e0 alla causa dei due atleti afro-americani indossando, durante la cerimonia, lo stemma dell'Olympic Project for Human Rights. Carlos aveva smarrito il proprio paio di guanti neri (l'idea, in origine, era che i due atleti avrebbero sollevato entrambi i pugni guantati di nero) e pare che sia stato lo stesso Norman a suggerire loro di dividersi l'unico paio disponibile, indossando un guanto ciascuno: nella fotografia divenuta celebre, Smith indossa il guanto destro e Carlos il sinistro. Tuttavia la sua medaglia d'argento alle Olimpiadi del '68 spesso passa inosservata di fronte alla pi\u00f9 famosa protesta di Carlos e Smith, tanto che molti quotidiani sportivi ancora oggi lo classificano come medaglia di bronzo e non d'argento.\nLa condanna dei media australiani.\nTerminata l'attivit\u00e0 agonistica, Norman si \u00e8 impegnato nel campo dei diritti civili ma non ha abbandonato il mondo dell'atletica. Venne violentemente condannato dai media australiani per quanto fatto durante la cerimonia di premiazione a Citt\u00e0 del Messico e continuamente boicottato dai responsabili sportivi australiani. Pur qualificatosi per 100 e 200 metri per i Giochi olimpici di , ne venne escluso. L'Australia non invi\u00f2 nemmeno un velocista a quella edizione dei Giochi. Peter Norman non venne nemmeno coinvolto nell'organizzazione dei Giochi olimpici di Sydney del 2000 e neppure invitato a presenziare, nonostante fosse il pi\u00f9 grande velocista australiano di tutti i tempi.\nLa sua figura, la sua partecipazione olimpica a Citt\u00e0 del Messico nel 1968 e il suo coraggioso appoggio all'Olympic Project for Human Rights con Tommie Smith e John Carlos sono ricordati nel film-documentario \"il Saluto\" diretto dal nipote Matt Norman.\nLa morte e i riconoscimenti tardivi.\nNorman fece l'insegnante, e mor\u00ec a Melbourne all'et\u00e0 di 64 anni, a causa di un infarto. La federazione statunitense di atletica leggera ha proclamato il 9 ottobre, data del suo funerale nel 2006, \"Peter Norman Day\". Smith e Carlos hanno salutato per l'ultima volta il loro amico al suo funerale, sorreggendone la bara.\nSolo nel 2012 il Parlamento australiano ha approvato una tardiva dichiarazione per scusarsi con Peter Norman, riconoscendo inoltre il suo coraggio nell'indossare il simbolo del Progetto Olimpico per i Diritti umani sul podio, in solidariet\u00e0 con Tommie Smith e John Carlos, e riabilitarlo alla storia con queste parole:"}
{"id": "620683", "revid": "1543377", "url": "https://it.wikipedia.org/wiki?curid=620683", "title": "High 'n' Dry", "text": "High 'n' Dry \u00e8 il secondo album in studio del gruppo musicale britannico Def Leppard, pubblicato l'11 luglio 1981 dalla Mercury Records. Si tratta dell'ultimo lavoro del gruppo registrato con Pete Willis come chitarrista a tempo pieno, nonch\u00e9 del primo disco inciso assieme allo storico produttore Robert John \"Mutt\" Lange. Raggiunse la posizione numero 38 della Billboard 200 negli Stati Uniti e la numero 26 della Official Albums Chart nel Regno Unito.\nL'ottava traccia dell'album, \"On Through the Night\", come si pu\u00f2 intuire dal titolo, \u00e8 un brano escluso dal lavoro precedente. La quinta taccia, \"Switch 625\", \u00e8 invece un intermezzo musicale firmato dal chitarrista Steve Clark, diventato molto noto soprattutto nelle esibizioni live di quel periodo.\nLa traccia \"High 'n' Dry (Saturday Night)\" \u00e8 stata classificata come 33\u00aa nella lista delle pi\u00f9 grandi 40 canzoni Metal stilata da VH1.\nRistampa 1984.\nDopo il successo di \"Pyromania\", \"High 'n' Dry\" venne ristampato il 31 maggio 1984 con l'aggiunta di due tracce bonus:\nPer entrambi i brani furono realizzati dei videoclip, con il chitarrista Phil Collen (che non era nella band al momento della registrazione dell'album). I due brani bonus sono stati poi cancellati dalle successive ristampe dell'album."}
{"id": "620684", "revid": "466539", "url": "https://it.wikipedia.org/wiki?curid=620684", "title": "Doris Leuthard", "text": "Biografia.\nDoris Leuthard segue le scuole elementari a Merenschwand, le scuole medie a Muri e il liceo a Wohlen, sempre nel Canton Argovia. Compie studi di giurisprudenza all'universit\u00e0 di Zurigo e ottiene il brevetto di avvocato nel 1991 nel Canton Argovia, associandosi poi allo studio legale Fricker-Leuthard. Viene parallelamente incaricata di diversi mandati di amministratrice per pi\u00f9 societ\u00e0, quali la compagnia elettrica di Laufenburg e la Neue Aargauer Bank.\nFunzioni politiche.\nTra 1993 e 2000, \u00e8 membro del Consiglio scolare di Muri. Nel 1999 viene eletta al Consiglio nazionale. Il 14 giugno 2006, \u00e8 eletta membro del Consiglio federale per il PPD, con 133 voti su 234 schede valide, al primo giro. Sostituisce cos\u00ec Joseph Deiss. Si tratta del 109\u00ba consigliere federale, la 5a donna a ricoprire tale carica. Doris Leuthard \u00e8 vicepresidente della Confederazione svizzera nel 2009 e il 2 dicembre 2009 viene eletta dall'Assemblea federale Presidente della Confederazione per il 2010 con 158 voti su 183 schede valide.\nDopo aver diretto il Dipartimento federale dell'economia, dal 1\u00ba novembre 2010 dirige il Dipartimento federale dell'ambiente, dei trasporti, dell'energia e delle comunicazioni.\nIl 27 settembre 2018 annuncia le sue dimissioni come consigliera federale e lascia di fatto il governo svizzero il 31 dicembre 2018. Viene sostituita dalla consigliera nazionale vallesana Viola Amherd.\nUna piccola crisi diplomatica si produsse con la Germania nel 2017 quando un cittadino svizzero sospettato di spionaggio per conto del suo governo \u00e8 stato arrestato. Berlino reagisce credendo \"incredibile\" che il governo svizzero si sia impegnato in atti di spionaggio contro le autorit\u00e0 tributarie tedesche, indagando poi sugli esuli fiscali in Svizzera, e convoca l'ambasciatore.\nPartito Popolare Democratico.\nNel 2001 viene eletta alla vice-presidenza del PPD, e nel 2004 diviene presidente del partito.\nSi colloca al centro-destra del partito."}
{"id": "620685", "revid": "289247", "url": "https://it.wikipedia.org/wiki?curid=620685", "title": "Provincia autonoma degli ebrei", "text": ""}
{"id": "620686", "revid": "767487", "url": "https://it.wikipedia.org/wiki?curid=620686", "title": "Complesso simpliciale", "text": "In matematica e in topologia un complesso simpliciale \u00e8 un'aggregazione ordinata di simplessi, ossia un'unione di un certo numero di simplessi che si intersecano fra loro solo su facce comuni.\nUn complesso simpliciale definisce quindi uno spazio topologico, il quale pu\u00f2 essere descritto da pi\u00f9 complessi simpliciali differenti, ciascuno dei quali \u00e8 detto triangolazione dello spazio. Questa descrizione combinatoria permette un calcolo agevole di molte propriet\u00e0 dello spazio, come il gruppo fondamentale e soprattutto l'omologia. I complessi simpliciali sono quindi un ingrediente fondamentale della topologia algebrica.\nNon tutti gli spazi topologici sono per\u00f2 realizzabili come complessi simpliciali.\nDefinizione.\nUn complesso simpliciale \u00e8 un insieme formula_1 di simplessi in formula_2 tali che:\nL'insieme formula_1 non \u00e8 necessariamente finito. La sua \"dimensione\" dimformula_9 \u00e8 la massima dimensione di un simplesso in formula_1, e non pu\u00f2 essere pi\u00f9 grande di formula_11.\nL'unione dei simplessi \u00e8 il sostegno o supporto del complesso ed \u00e8 indicata con formula_12. Come sottospazio di formula_2, \u00e8 uno spazio metrico ed uno spazio topologico.\nChiusura, stella e collegamento.\nSia \"K\" un complesso simpliciale e sia \"S\" una collezione di simplessi in \"K\".\nLa chiusura di \"S\" (denotata Cl \"S\") \u00e8 il pi\u00f9 piccolo sottocomplesso simpliciale di \"K\" che contiene ciascun simplesso in \"S\". Cl \"S\" si ottiene aggiungendo ripetutamente a \"S\" ciascuna faccia di ogni simplesso in \"S\".\nLa stella di \"S\" (denotata St \"S\") \u00e8 l'insieme di tutti i simplessi in \"K\" che hanno una qualsiasi faccia in \"S\". (Si noti che la stella stessa non \u00e8 generalmente un complesso simpliciale).\nIl collegamento di \"S\" (denotato Lk \"S\") equivale a Cl St \"S\" - St Cl \"S\".\n\u00c8 la stella chiusa di \"S\" meno le stelle di tutte le facce di \"S\".\nTriangolazioni.\nPolitopi.\nUna triangolazione di un politopo formula_14 in formula_6 \u00e8 un complesso simpliciale formula_1 il cui supporto \u00e8 formula_17. Ad esempio, una triangolazione di un poligono \u00e8 una suddivisione di questo in triangoli.\nSpazi topologici.\nUna triangolazione di uno spazio topologico formula_18 \u00e8 un complesso simpliciale formula_1 tale che formula_18 \u00e8 omeomorfo a formula_21.\nUno spazio topologico che ammette una triangolazione \u00e8 detto triangolabile. Questo \u00e8 necessariamente di Hausdorff e metrizzabile. Non tutti tali spazi hanno per\u00f2 delle triangolazioni: esistono delle variet\u00e0 topologiche in dimensione 4 o superiore che non ne hanno. Questo non accade nelle dimensioni inferiori: tutte le variet\u00e0 di dimensione 1, 2 e 3 sono triangolabili. La triangolabilit\u00e0 \u00e8 quindi un fattore importante nella topologia della dimensione bassa."}
{"id": "620687", "revid": "767487", "url": "https://it.wikipedia.org/wiki?curid=620687", "title": "Linea Jire\u010dek", "text": "La linea Jire\u010dek \u00e8 una linea immaginaria che attraversa i Balcani delimitando le aree di influenza del latino (a nord) e del greco (a sud) fino al IV secolo. Questa linea ha origine nei pressi della citt\u00e0 di La\u00e7 (nell'attuale Albania) fino a \"Serdica\" (oggi Sofia, in Bulgaria), poi segue la catena montuosa dei Balcani fino al Mar Nero.\nLa definizione della linea \u00e8 avvenuta sulla base di ritrovamenti archeologici: la maggior parte delle iscrizioni ritrovate a nord di essa erano scritte in latino, mentre la maggior parte di quelle a sud in greco.\nQuesta linea assume importanza per stabilire il luogo dove hanno avuto origine i popoli Rumeno e Arumeno, poich\u00e9 \u00e8 considerato improbabile che una popolazione di origine latina possa essere nata a sud della linea Jire\u010dek.\nLa linea prende il nome dallo storico ceco Konstantin Jire\u010dek che per primo ne fece uso, nel 1911, nel suo libro sulla storia del popolo serbo."}
{"id": "620688", "revid": "599013", "url": "https://it.wikipedia.org/wiki?curid=620688", "title": "Ppd", "text": ""}
{"id": "620690", "revid": "57342", "url": "https://it.wikipedia.org/wiki?curid=620690", "title": "Professione Reporter", "text": ""}
{"id": "620694", "revid": "745179", "url": "https://it.wikipedia.org/wiki?curid=620694", "title": "Demoware", "text": ""}
{"id": "620699", "revid": "599013", "url": "https://it.wikipedia.org/wiki?curid=620699", "title": "Dino da Costa", "text": "Con 71 reti complessive si posiziona al'8\u00ba posto nella classifica dei marcatori della Roma in Serie A, dopo Totti, Pruzzo, Volk, Amadei, Montella, D\u017eeko, Balbo e Manfredini.\nDetiene a tutt'oggi il record assoluto dei gol segnati nel derby di Roma, con 12 reti: 9 in campionato (dove il record appartiene a Francesco Totti con 11 reti), 2 in Coppa Italia e 1 (il primo) in un derby valido per l'assegnazione della Coppa Zenobi disputato all'Olimpico di Roma l'11 settembre 1955. Un tredicesimo gol, segnato in un Lazio-Roma 0-1 del 6 marzo 1960, gli venne contestato e fu considerato autorete del difensore laziale Francesco Janich.\nNel 2010 vince il Premio \u201cSette Colli\u201d, riservato alle bandiere giallorosse.\nMuore a Verona, dove si era stabilito da tempo, il 10 novembre 2020 ad 89 anni.\nCarriera.\nGiocatore.\nClub.\nGli esordi in Brasile.\nFiglio di un autista di filobus con sette figli, entr\u00f2 quattordicenne nelle giovanili del Botafogo e, a soli diciassette anni, fu ammesso in prima squadra. Esord\u00ec in una partita ufficiale il 14 giugno 1951, con lo pseudonimo \"Dino\" - come d'uso in Brasile - e siglando una doppietta; in quel periodo costitu\u00ec, con il fuoriclasse Garrincha e il quasi coetaneo Lu\u00eds Vin\u00edcio (\"Vin\u00edcius\"), un formidabile trio d'attacco per la squadra carioca. Con il Botafogo Da Costa realizz\u00f2 complessivamente 137 goal in 174 partite, di cui 36 goal in 51 partite di Campionato. La sua stagione migliore fu il 1954, quando, con 24 gol in 26 partite vinse il titolo di capocannoniere del Campionato Carioca. Ancora oggi \u00e8 collocato al 10\u00ba posto nella classifica dei cannonieri di tutti i tempi nella storia del Botafogo.\nIn Italia.\nGiunse a Roma nel 1955, dopo che in una tourn\u00e9e in Italia del Botafogo, venne notato dagli osservatori giallorossi. Venne tesserato come oriundo, grazie alle sue radici italiane, e in seguito venne naturalizzato.\nEsord\u00ec nel campionato italiano, con la maglia giallorossa il 18 settembre 1955, in Roma-L.R. Vicenza (4-1). Con i capitolini collezion\u00f2 149 presenze in campionato siglando 71 gol, 10 partite e 5 gol in Coppa Italia e 4 presenze e 3 reti nella Coppa delle Fiere. Nella stagione 1956-1957 fu capocannoniere del campionato italiano con 22 gol.\nNel 1960-1961 pass\u00f2 in prestito alla collezionando 30 presenze e 8 reti e contribuendo alla conquista della Coppa Italia e della Coppa delle Coppe; ritorn\u00f2 a inizio stagione del 1961-1962 nelle file giallorosse e gioc\u00f2 la finale di andata della vittoriosa Coppa delle Fiere 1960-1961 contro il Birmingham. A novembre del 1961 fu definitivamente ceduto all'Atalanta per un biennio, durante il quale conquist\u00f2 l'unica Coppa Italia conseguita a tutt'oggi dal club bergamasco.\nNel 1963 la Juventus acquist\u00f2 il suo cartellino, restando a Torino per tre stagioni di cui una da titolare. In totale vest\u00ec la maglia bianconera 70 volte (51 in A, 4 in Coppa Italia e 15 in Europa) segnando 12 reti (11 in A e uno nella Coppa delle Fiere) e conquistando la sua terza Coppa Italia. L'incontro di Coppa delle Alpi del 1966, perso 0-3 a tavolino dalla Juventus contro la selezione svizzera del Losanna-Zurigo, \u00e8 stata l'ultima apparizione in bianconero dell'ormai trentacinquenne da Costa, che dette l'addio anche alla Serie A.\nNel 1966-1967 si accasa in Serie B con il Verona (31 presenze e 5 reti) per poi chiudere definitivamente la carriera giocando in Serie C con la maglia dell' (10 presenze e nessuna rete).\nCon 108 goal in 282 partite si colloca attualmente al 64\u00ba posto nella classifica dei cannonieri della Serie A di tutti i tempi\nNazionale.\nDino da Costa grazie all'acquisizione della cittadinanza italiana gioc\u00f2 anche una partita con la Nazionale, contro l'Irlanda del Nord il 15 gennaio 1958, in cui gli azzurri persero 2-1 e a causa di quella sconfitta vennero estromessi dalla fase finale del in Svezia; l'unico gol siglato in quella partita per l'Italia fu proprio di da Costa.\nAllenatore.\nEbbe anche una breve esperienza come allenatore-giocatore con l'Ascoli nel 1967-68. Successivamente ha allenato le giovanili della Juventus, l'Isernia sul finire degli anni sessanta; il Sacrofano tra il 1970 e il 1975 nei campionati di Prima Categoria e Promozione dove port\u00f2 come giocatore anche Garrincha, e il Fabriano tra il 1979 e il 1982 in Prima Categoria. Gli anni ottanta lo hanno visto impegnato dapprima nelle giovanili del Verona (1980-1986) e infine nelle scuole calcio di Belluno e Longarone (1989).\nStatistiche.\nPresenze e reti nei club.\n\"Non si conoscono i dati delle singole stagioni al Botafogo, ma solamente i dati complessivi.\""}
{"id": "620704", "revid": "59975", "url": "https://it.wikipedia.org/wiki?curid=620704", "title": "Sleaze rock", "text": ""}
{"id": "620710", "revid": "306856", "url": "https://it.wikipedia.org/wiki?curid=620710", "title": "Adriano Romualdi", "text": "Biografia.\nEra figlio del presidente del Movimento Sociale Italiano, Pino Romualdi.\nSi laurea in semi-clandestinit\u00e0 (poich\u00e9 nessuno voleva laurearlo) a La Sapienza dove fu allievo di Del Noce e di De Felice, con una tesi sulla rivoluzione conservatrice tedesca con Renzo De Felice e Rosario Romeo.\n\u00c8 coinvolto in un caso di violenza politica: il 13 febbraio 1964 \u00e8 alla guida di una Fiat 600, insieme ai neo-fascisti Paolo Pecoriello e Flavio Campo, che si lancia contro un gruppo di persone che accompagnava Pier Paolo Pasolini e che lo stava difendendo da un agguato fascista. Pasolini sceglie comunque di non presentare querela.\nConoscer\u00e0 e sar\u00e0 fortemente influenzato da Julius Evola, di cui diverr\u00e0 l'allievo prediletto, divenendo tema di contrasto con il padre. Di Evola scriver\u00e0 anche una biografia autorizzata pubblicata nel 1966.\nSi occupa in articoli e libri di Platone, Friedrich Nietzsche, Oswald Spengler, Pierre Drieu La Rochelle, Robert Brasillach, di Adolf Hitler, del nazismo e del fascismo, interpretato quale fenomeno prettamente europeo invece che nazionale (argomento al quale dedicher\u00e0 il suo ultimo libro, pubblicato postumo e incompleto), della rivoluzione conservatrice tedesca e della seconda guerra mondiale. Dedica inoltre ampi studi agli Indoeuropei, che gli valgono il plauso di Giacomo Devoto.\nDiventer\u00e0 dal 1971 assistente universitario in storia contemporanea con Giuseppe Tricoli all'universit\u00e0 di Palermo. \nDivenuto una delle figure di punta della destra radicale muore all'et\u00e0 di trentadue anni in un incidente stradale sulla via Aurelia. La sua morte suscit\u00f2 sospetti sul fatto che non si fosse trattato di un banale incidente a causa di un suo ipotetico coinvolgimento con la strage di Piazza Fontana e coi servizi segreti."}
{"id": "620714", "revid": "121840038", "url": "https://it.wikipedia.org/wiki?curid=620714", "title": "Marco Solfrini", "text": "Attivo tra la fine degli anni settanta e l'inizio degli anni novanta, il suo nome \u00e8 indissolubilmente legato alla Banco Roma, con la quale ha ottenuto le sue uniche vittorie in squadre di club.\nCarriera.\nCarriera nei club.\nMuove i primi passi a livello professionistico nel Basket Brescia, dove gioca fino al 1982.\nNella stagione successiva passa alla Pallacanestro Virtus Roma, dove negli anni seguenti vince uno scudetto, una Coppa dei Campioni, una Coppa Intercontinentale e una Coppa Kora\u0107.\nNel 1985 si trasferisce alla Associazione Pallacanestro Udinese, dove gioca due stagioni, fino al 1987, quando passa al Fabriano Basket, chiudendo poi la carriera professionistica alla Mens Sana Basket di Siena, nella quale milita dal 1990 al 1993.\nNegli ultimi anni ha giocato in varie squadre dilettantistiche bresciane.\nCarriera in Nazionale.\nHa indossato la casacca dell' con la quale ha vinto un argento ai Giochi di . La formazione era guidata da Sandro Gamba e in finale perse contro la .\nCarriera da dirigente.\nIl 2 luglio 2009 viene nominato team manager della neonata societ\u00e0 cestistica Basket Brescia Leonessa.\n\u00c8 morto improvvisamente, a causa di un malore, il 24 marzo 2018, mentre si trovava alla Fiera di Parma. Commosso il suo ricordo da parte del mondo della pallacanestro italiana e del presidente della Fip, Gianni Petrucci, che ha disposto un minuto di silenzio su tutti i campi."}
{"id": "620718", "revid": "767487", "url": "https://it.wikipedia.org/wiki?curid=620718", "title": "Botafogo", "text": ""}
{"id": "620719", "revid": "183869", "url": "https://it.wikipedia.org/wiki?curid=620719", "title": "Euro III", "text": "Euro III (comunemente conosciuto come \"Euro3\") \u00e8 un insieme di standard sulle emissioni che si applica ai veicoli stradali nuovi venduti nell'UE introdotto nel 1999. Nell'ambito di una politica volta a ridurre l'inquinamento atmosferico e sulla base degli studi relativi alla chimica ambientale sugli inquinanti di fonte veicolare, per i mezzi a benzina non vengono stabiliti limiti di emissione di polveri, poich\u00e9 la combustione di tale carburante ne produce in quantit\u00e0 minima.\nL'Euro III sostituisce l'Euro II, ed \u00e8 stato sostituito dall'Euro IV.\nNormative di riferimento.\nSono obbligatoriamente Euro 3 i veicoli immatricolati dopo il 1\u00ba gennaio 2001; lo sono altres\u00ec quelli che rispettano una delle seguenti norme:\nSono Euro 3 i motocicli (nuovi modelli) immatricolati dopo il 1\u00ba gennaio 2007, per i modelli Euro 2 in listino possono essere venduti fino a gennaio 2008, per i ciclomotori l'obbligatoriet\u00e0 inizier\u00e0 dal 1\u00ba gennaio 2016.\nRispettano una delle seguenti norme:\nPer quanto concerne i ciclomotori immatricolati da luglio 2015, questa normativa si differenzia dalla precedente per il fatto che il monitoraggio dei gas di scarico viene eseguito immediatamente"}
{"id": "620720", "revid": "3831", "url": "https://it.wikipedia.org/wiki?curid=620720", "title": "Order of Merit", "text": ""}
{"id": "620732", "revid": "647919", "url": "https://it.wikipedia.org/wiki?curid=620732", "title": "Ordine al Merito della Repubblica", "text": ""}
{"id": "620735", "revid": "1543377", "url": "https://it.wikipedia.org/wiki?curid=620735", "title": "Fotocatalisi", "text": "La fotocatalisi \u00e8 un metodo catalitico applicato a reazioni fotochimiche, condotto mediante l'ausilio di un catalizzatore che esplica la sua azione quando irradiato con luce di opportuna lunghezza d'onda. I fotocatalizzatori classici sono rappresentati da composti metallici quali TiO2, il pi\u00f9 attivo e pi\u00f9 utilizzato, ZnO, CeO2, ZrO2, SnO2, CdS, ZnS ecc.\nMeccanismo.\nPer la fotocatalisi vengono utilizzati materiali semiconduttori per via della loro particolare struttura a bande: infatti, in un semiconduttore le bande di valenza e di conduzione sono separate da una banda proibita, o band gap, in cui gli elettroni non possono trovarsi.\nQuando il cristallo di semiconduttore viene irradiato con della luce a energia sufficientemente alta, cio\u00e8 pari o superiore all\u2019entit\u00e0 del band gap, un elettrone della banda di valenza pu\u00f2 assorbire l\u2019energia del fotone e passare alla banda di conduzione, lasciando una lacuna nella banda di valenza.\nGli elettroni e le lacune cos\u00ec generate migrano poi alla superficie del cristallo, dove reagiscono con le specie adsorbite: accettori o donatori di elettroni.\nI prodotti che si formano a seguito di questa reazione sono tipicamente dei radicali liberi, fortemente reattivi, che in genere vanno poi ad attaccare altri componenti del sistema, quali agenti inquinanti.\nNanomateriali fotocatalitici.\nLa reazione di fotocatalisi avviene alla superficie dei catalizzatori e quindi per aumentarne l\u2019efficienza \u00e8 necessario massimizzare il rapporto superficie/volume dei catalizzatori. A questo scopo, la soluzione ottimale consiste nel ridurre il catalizzatore in polveri nanometriche. Infatti, da considerazioni geometriche, il rapporto superficie/volume \u00e8 inversamente proporzionale alle dimensioni delle particelle della polvere.\nInoltre un materiale non nanometrico presenta numerosi difetti reticolari che fungono da centri di ricombinazione per le coppie elettrone-lacuna, impedendone la diffusione.\nAl contrario, alla dimensione nanometrica il reticolo cristallino si trova in uno stato di quasi totale perfezione. In queste condizioni elettroni e lacune migrano alla superficie in tempi molto brevi grazie all\u2019assenza di difetti reticolari lungo il percorso diffusionale e alla ridotta distanza dalla superficie.\nVolendo sfruttare la luce solare per la fotocatalisi \u00e8 fondamentale, nella scelta del materiale, la valutazione del band gap in relazione allo spettro solare. L\u2019energia del fotone \u00e8 proporzionale alla sua frequenza (legge di Planck), quindi aumentare il band gap significa aumentare la frequenza minima che deve possedere il fotone per permettere all\u2019elettrone di superare la banda proibita e di innescare la reazione.\nDa ci\u00f2 si deduce che la radiazione utile per la fotocatalisi diminuisce all\u2019aumentare del band gap, il quale non pu\u00f2 aumentare eccessivamente perch\u00e9 si incorre nel rischio di non avere un numero sufficiente di fotoni con l\u2019energia necessaria per attivare la reazione.\nTitania fotocatalitica.\nIl semiconduttore pi\u00f9 utilizzato, per il suo basso costo e la sua facile reperibilit\u00e0 in natura, \u00e8 il biossido di titanio (TiO2) che possiede un band gap intorno ai 3,2 eV, corrispondente a lunghezze d\u2019onda dell\u2019ultravioletto, che comunque, nonostante costituisca una piccola porzione della radiazione solare, fornisce una quantit\u00e0 di fotoni sufficiente per la reazione di fotocatalisi.\nLa titania in natura si presenta in diverse forme allotropiche: anatasio, brookite e rutilo. Delle tre forme la pi\u00f9 stabile termodinamicamente \u00e8 il rutilo, che viene ampiamente utilizzato industrialmente come pigmento bianco nelle pitture.\nAlla scala nanometrica invece \u00e8 pi\u00f9 stabile l\u2019anatasio, che tra le diverse forme \u00e8 anche la pi\u00f9 efficiente nei processi fotocatalitici ed \u00e8 quindi quella pi\u00f9 utilizzata in questo settore.\nApplicazioni.\nPurificazione dell\u2019aria.\nAgenti inquinanti.\nL\u2019inquinamento dell\u2019aria deriva principalmente dal settore dei trasporti, dal settore industriale, dall\u2019attivit\u00e0 di centrali elettriche e inceneritori, dal riscaldamento domestico, dall\u2019uso di pesticidi nel settore agricolo e dalle polveri derivanti dal settore minerario.\nI principali agenti inquinanti presenti in atmosfera sono: anidride carbonica (CO2), ossidi di zolfo (SOx), ossidi di azoto (NOx), monossido di carbonio (CO), idrocarburi policiclici aromatici (IPA), composti organici volatili (COV) e particolato (PM10).\nCementi fotocatalitici.\nI cementi fotocatalitici permettono di migliorare la qualit\u00e0 dell\u2019aria semplicemente sfruttando la luce solare. Il principale campo di applicazione riguarda la riduzione dei livelli di smog in zone urbane densamente trafficate o inquinate.\nQuesti cementi vengono realizzati aggiungendo al normale calcestruzzo il 10-15% in peso di nanocristalli di biossido di titanio (diametro 20\u00a0nm) in forma di anatasio. Il TiO2 viene aggiunto in sospensione all\u2019acqua di miscelamento permettendo di ottenere una distribuzione omogenea all\u2019interno della matrice del cemento.\nLa struttura porosa del cemento e l\u2019elevata superficie specifica delle nanoparticelle permettono di esporre all\u2019aria una vasta area altamente reattiva che, in presenza di luce solare, d\u00e0 luogo a forti reazioni ossidative che convertono gli inquinanti atmosferici in sottoprodotti innocui, che possono venir successivamente dilavati dall\u2019azione delle precipitazioni atmosferiche.\nIn linea di massima i meccanismi di decomposizione dei vari agenti inquinanti seguono la struttura della decomposizione ossidativa degli NOx , che viene spesso utilizzata come reazione modello per studiare e confrontare tra loro cementi fotocatalitici con prestazioni differenti.\nIn presenza di luce solare e dell\u2019umidit\u00e0 dell\u2019aria le molecole di NOx che entrano in contatto con il cemento vanno incontro alle seguenti reazioni:\nNO + OH* \u2192 NO2 + H+\nNO2 + OH* \u2192 NO3- + H+\nI radicali OH* che si generano alla superficie della nanoparticella agiscono come potenti ossidanti riuscendo ad ossidare composti tossici come NO e NO2 producendo NO3- , molto meno pericoloso. Lo ione nitrato infatti pu\u00f2 ricombinarsi con ioni alcalini presenti nei pori del cemento formando sali inerti, oppure pu\u00f2 venir dilavato come acido nitrico molto diluito.\nLa decomposizione fotocatalitica degli agenti inquinanti indirettamente riduce anche l\u2019effetto sporcante di polveri e nerofumo che normalmente si depositano sulle facciate degli edifici e che li porta ad annerire nel tempo. Questo perch\u00e9 le polveri sfruttano soprattutto gli inquinanti organici per ancorarsi alla superficie degli elementi architettonici. Di conseguenza l\u2019eliminazione da parte dei cementi delle molecole organiche responsabili dell\u2019adesione delle polveri riduce drasticamente il degrado delle superfici.\nRiduzione degli odori.\nI composti organici volatili (COV) sono i principali responsabili dei cattivi odori all\u2019interno degli ambienti chiusi. Le sostanze pi\u00f9 comuni che appartengono a questa categoria sono:\nL\u2019azione fotocatalitica delle nanoparticelle di biossido di titanio permette di decomporre i COV in sostanze innocue come CO2 e acqua. Buona parte della CO2 prodotta durante la decomposizione reagisce all\u2019interno dei pori del cemento formando semplice calcare inerte (CaCO3).\nAzione biocida.\nL\u2019aggressivit\u00e0 dei radicali che si formano alla superficie delle nanoparticelle di titania per effetto della luce solare impedisce la proliferazione di microorganismi e di biofouling.\nInizialmente l\u2019elevato potere ossidante dei radicali provoca dei danni alla parete cellulare esterna dei microorganismi che entrano in contatto con la superficie fotocatalitica. Senza pi\u00f9 una protezione dall\u2019ambiente esterno vengono successivamente attaccate le membrane citoplasmatiche interne causando un deflusso dei fluidi intracellulari che porta la cellula verso una rapida morte.\nQuesto potente effetto biocida permette di utilizzare nanorivestimenti a base di biossido di titanio in applicazioni come pitture antivegetative o per la preservazione di beni architettonici e artistici.\nSuperfici autopulenti e antiappannamento.\nOltre allo sfruttamento dell'idrofobia, per la realizzazione di superfici autopulenti si pu\u00f2 ricorrere anche alle propriet\u00e0 fotocatalitiche e alla superidrofilia fotoindotta di alcuni materiali, come il biossido di titanio. L'azione autopulente di queste superfici \u00e8 riassumibile in due passaggi principali, che si esplicano contemporaneamente:\nPer preservare le propriet\u00e0 fotocatalitiche e idrofile necessarie all'azione autopulente e antiappannante, un film di TiO2 necessita della presenza di irradiazione costante, perdendo l'idrofilia (e quindi la capacit\u00e0 di autopulirsi) in meno di ventiquattro ore al buio. A questo problema si pu\u00f2 ovviare aggiungendo al film della silice, che ne altera le propriet\u00e0:\nSuperidrofilicit\u00e0.\nNel dotare di idrofilia un film di TiO2, gli elettroni e le lacune generate dall'irraggiamento reagiscono in maniera diversa rispetto alla fotocatalisi: gli elettroni riducono i cationi Ti+4 a Ti+3 e le lacune ossidano gli anioni O2-. In questo processo sono indeboliti i legami tra il titanio e l'ossigeno reticolari e vengono liberati atomi di ossigeno che lasciano delle vacanze nel reticolo, che vengono quindi occupate dall'acqua con la produzione di gruppi OH adsorbiti chimicamente. In questo modo si ottiene la superidrofilicit\u00e0 della superficie. Un ulteriore vantaggio di questa strategia sta nel fatto che l'adsorbimento fisico di acqua da parte dei gruppi OH \u00e8 un processo antagonista dell'adsorbimento sugli stessi siti delle sostanze organiche inquinanti, che quindi risulta minore. Nel caso di un film di TiO2/SiO2, come illustrato sopra, l'aumento dell'acidit\u00e0 alla superficie accentua ancor di pi\u00f9 questo fenomeno, in favore dell'adsorbimento di gruppi OH.\nWater splitting fotocatalitico.\nIl water splitting fotocatalitico \u00e8 un processo di fotosintesi artificiale usato per dividere l'acqua nei suoi componenti allo stato molecolare, idrogeno (H2) e ossigeno (O2), utilizzando luce naturale o artificiale. L'idrogeno ha una rilevante importanza in numerosi ambiti industriali, quali la sintesi dell'ammoniaca per idrogenazione dell'azoto o nell'industria petrolchimica, ad esempio nel processo del cracking idrogenante. Inoltre pu\u00f2 essere utilizzato per alimentare pile a combustibile allo scopo di produrre energia elettrica pulita, senza emissioni nocive. Il problema principale della sua produzione industriale sta nel fatto che questa sia attualmente condotta soprattutto tramite lo steam reforming di gas naturale, con conseguente produzione, ed eventuale liberazione in atmosfera, di CO2. Il water splitting fotocatalitico potrebbe fornire un'alternativa a minimo impatto ambientale per la produzione di idrogeno, se in futuro dovesse rivelarsi economicamente ed energicamente sostenibile.\nConsiderando un sistema composto unicamente da acqua e un singolo fotocatalizzatore semiconduttore illuminato, le reazioni che si esplicano sono simili a quelle osservate nell'elettrolisi, con una riduzione ad opera degli elettroni che porta allo sviluppo di H2 e un'ossidazione ad opera delle lacune che porta allo sviluppo di O2. Le propriet\u00e0 elettroniche del catalizzatore devono essere scelte in modo che:\nUn altro aspetto importante da considerare, per la localizzazione delle bande, \u00e8 la dipendenza dei potenziali di riduzione dal pH (con una variazione di -0,059 V/pH).\nNel caso analizzato, il fotocatalizzatore deve fungere sia da anodo sia da catodo e quindi esibire un band gap abbastanza elevato. Una soluzione alternativa pu\u00f2 essere lo sfruttamento di un sistema tandem, in cui anodo e catodo sono separati e costituiti da materiali diversi, e sono collegati in modo che ci sia un trasferimento elettronico tra di essi. Lo svantaggio dell'utilizzo di due catalizzatori risiede nella necessit\u00e0 di assorbire due fotoni, uno per elettrodo, per la creazione di una coppia elettrone-lacuna e quindi poter raggiungere la completa ossidoriduzione dell'acqua. Allo stesso tempo, per\u00f2, i catalizzatori possiedono band gap nettamente inferiori rispetto a quello richiesto nel sistema a catalizzatore singolo e permettono quindi di sfruttare una maggior porzione della radiazione elettromagnetica incidente, conferendo al sistema un'efficienza maggiore."}
{"id": "620750", "revid": "729019", "url": "https://it.wikipedia.org/wiki?curid=620750", "title": "Alessandro Bollati", "text": "Ha militato nel CUS Roma Rugby dal 1971 al 1984.\nDal 1984 al 1996 ha allenato le categorie del minirugby ed ha in seguito arbitrato.\nAttualmente allenatore degli OLD della RugbyRoma2000 Roma.\nGestisce con degli amici un negozio specializzato rugby www.upandunder.it e collabora con una societ\u00e0\nche si occupa di formazione www.rugbymanagement.com"}
{"id": "620754", "revid": "75436", "url": "https://it.wikipedia.org/wiki?curid=620754", "title": "Antonio Pelizon", "text": "Nacque il 28 gennaio 1763 a Rubbia (battezzato lo stesso giorno nella Parrocchia di Gabria, Comune di Merna, nella Contea Principesca di Gorizia e Gradisca parte dell'Impero Asburgico, regnante Maria Teresa d'Asburgo), oggi parte del Comune di Savogna d'Isonzo in provincia di Gorizia. Il padre si chiamava Franc e la madre era Ur\u0161ula Coti\u010d del paese di San Michele. Si trasfer\u00ec e stabil\u00ec a Gorizia, dove si spos\u00f2 e inizi\u00f2 a riparare alcuni strumenti musicali. La citt\u00e0 allora contava poco pi\u00f9 di 5000 abitanti, ma l'attivit\u00e0 musicale era assai fiorente ed esisteva una \"Scuola dei maestri falegnami\". Pelizon in alcuni documenti si firma \"marangone\" ossia falegname. I suoi violini, secondo alcuni, si ispiravano ai modelli di Stradivari e degli Amati - \"I Pelizon avevano come modello lo stile degli Amati, un po' idealizzato\" e, secondo altri si rifacevano alla scuola napoletana dei Gagliano. Invece il Maestro liutaio Gio Batta Morassi \u00e8 \"profondamente convinto che la liuteria del Pelizon [Antonio] nulla [ha] a che fare [con essi]. Si possono intravedere nei suoi strumenti alcune caratteristiche corrispondenti ad altre scuole o autori, ma ci\u00f2 \u00e8 pura casualit\u00e0 e non certamente copiatura o imitazione.\" Egli seppe dedurre e creare un modello con personalit\u00e0 e carattere propri.\nEbbe tre figli dalla prima moglie e ben 17 dalla seconda. Quattro di essi si dedicarono all'attivit\u00e0 paterna: Giuseppe (1800 - 1874), Antonio \"il giovane\" (1809 - 1861) che aveva la bottega in Via del Teatro, Carlo (1811 - 1891) e Filippo (1817 - 1891), ma non raggiunsero nella costruzione dei loro violini la qualit\u00e0 del padre.\nNei Musei e Archivi Storici ERPAC di Gorizia sono conservati due suoi violini."}
{"id": "620756", "revid": "2184720", "url": "https://it.wikipedia.org/wiki?curid=620756", "title": "Macarena", "text": "Macarena \u00e8 un singolo del duo musicale spagnolo Los del R\u00edo, pubblicato nel 1995 come estratto dal loro album in studio \"A m\u00ed me gusta\".\nLa canzone ha raggiunto il successo planetario nell'estate 1996 grazie al remix dei Bayside Boys, che le ha permesso di raggiungere le prime posizioni delle classifiche di oltre trenta paesi, inclusi gli Stati Uniti, diventando col tempo uno dei classici balli di gruppo estivi da eseguire nelle discoteche, nelle spiagge o nelle feste.\nIl brano.\nSi tratta di una canzone nata dall'influenza dei brasiliani nelle favelas di Rio de Janeiro proposta in versione commerciale semplificata, il cui titolo nasce dal nome della protagonista femminile del testo, una donna che approfitta del servizio militare del compagno per tradirlo. Spesso \u00e8 stato fatto notare come il motivo musicale ricordi quello della canzone \"Cantiamo in tre\" del Trio Lescano.\nI Los del R\u00edo hanno registrato il brano nel 1993 e lo hanno inserito nel loro primo album registrato ufficialmente, \"A m\u00ed me gusta\". Nel 1995 alcuni membri dell'etichetta discografica Bayside Records, Mike \"In The Night\" Triay e Carlos de Yarza, sotto richiesta di Jammin Johnny Caride, conduttore radiofonico di una radio di Miami, crearono un remix della canzone in chiave dance, con l'aggiunta di un testo in inglese cantato dalla cantante Carla Vanessa. Per la nuova versione furono utilizzati nella base alcuni sample tratti dai brani \"Situation\" dei Yazoo e \"Higher and Higher\" dei The Farm. Triay e de Yarza pubblicarono il remix il 15 agosto 1995 sotto il nome di Bayside Boys.\nSuccesso commerciale.\nIl brano fu mandato nelle radio statunitensi nell'inverno 1995, mentre nelle radio europee approd\u00f2 agli inizi del 1996. Dopo un lento decollo, la canzone raggiunse piena popolarit\u00e0 durante quell'estate, grazie soprattutto al diffondersi del ballo con cui \u00e8 tuttora ricordato. Nel Regno Unito ha trascorso otto settimane nella top ten della Official Singles Chart, registrando come picco il numero due, mentre negli Stati Uniti, a 33 settimane dal suo ingresso, \u00e8 riuscito a imporsi alla vetta della \"Billboard\" Hot 100, mantenendola per 14 settimane e diventando una delle numero uno pi\u00f9 longeve nel paese. Il brano \u00e8 riuscito a svettare le classifiche di molte altre nazioni, tra cui Australia, Francia, Germania e Paesi Bassi.\nAlla fine del 1996 il singolo contava oltre 11 milioni di copie vendute, il che lo rende uno dei brani pi\u00f9 proficui di sempre.\nCover e rifacimenti.\nLa canzone \u00e8 stata soggetta a numerosissime cover: la pi\u00f9 popolare \u00e8 quella proposta dai Los del Mar, pubblicata nello stesso periodo dell'originale, che ottenne un buon successo in paesi come Australia e Francia, dove si posizion\u00f2 rispettivamente al secondo e al quarto posto mentre la versione dei Los del R\u00edo era in vetta. Altre reinterpretazioni e parodie famose sono quelle di MC Rage e dei The GrooveGrass Boyz. In Italia \u00e8 nota la versione dei Los Locos, pubblicata sempre nel 1996. Nel 2019 il rapper Tyga ha ripreso il motivo principale della canzone per il suo brano \"Ayy Macarena\"."}
{"id": "620762", "revid": "122538894", "url": "https://it.wikipedia.org/wiki?curid=620762", "title": "Pour le M\u00e9rite", "text": "L'Ordine Pour le M\u00e9rite (\"Al Merito\"), conosciuto anche come Blauer Max, istituita nel 1740, fu la pi\u00f9 alta onorificenza prussiana attribuibile sino alla fine della prima guerra mondiale, a cui si affianc\u00f2, nel 1842, una \"classe di pace\" (\"Pour le M\u00e9rite f\u00fcr Wissenschaften und K\u00fcnste\").\nAbolita nel 1918, \u00e8 rinata poi nel 1952, quando fu ristabilita l'attribuzione della sola onorificenza di pace \"f\u00fcr Wissenschaften und K\u00fcnste\", legata a meriti artistici e scientifici.\nStoria.\nL'onorificenza venne creata nel 1740 da Federico il Grande, traendo ispirazione dall'Ordre de la G\u00e9n\u00e9rosit\u00e9 creato da suo nonno, utilizzando il francese, allora la lingua pi\u00f9 diffusa nelle corti reali d'Europa. Fino al 1810 l'onorificenza venne attribuita sia per meriti civili sia militari; nel gennaio dello stesso anno il re di Prussia Federico Guglielmo III stabil\u00ec che la decorazione venisse attribuita solamente al personale militare.\nNel 1842, Federico Guglielmo IV cre\u00f2 una \"classe di pace\" della decorazione, la \"Pour le M\u00e9rite f\u00fcr Wissenschaften und K\u00fcnste\" (\"Ordine Pour le M\u00e9rite per la Scienza e l'Arte\"), destinata a tre discipline: scienze umane, scienze naturali e belle arti. Una delle pi\u00f9 famose artiste a ricevere la decorazione \"di pace\" fu K\u00e4the Kollwitz (che ne venne successivamente privata dai nazisti).\nNel 1866 venne creata una classe \"con fronde di quercia\" dell'ordine militare, che veniva attribuita a chi, per le proprie azioni, fosse riuscito a far fuggire il nemico dal campo di battaglia. Anni dopo, sebbene gran parte degli ambienti militari tedeschi fosse propensa ad assegnare tale ulteriore onorificenza a Manfred von Richthofen, l'attribuzione fu giocoforza impossibile; von Richthofen venne quindi decorato con l'Ordine dell'Aquila Rossa con spade, unico militare nel corso della guerra.\nFu durante la Prima guerra mondiale che l'onorificenza assunse fama internazionale. Sebbene i destinatari fossero tutti gli ufficiali militari, i pi\u00f9 famosi furono i piloti della \"Luftstreitkr\u00e4fte\" le cui imprese vennero notevolmente accentuate dalla propaganda di guerra. I piloti potevano fregiarsi della \"Pour le M\u00e9rite\" dopo l'abbattimento (accertato) di almeno otto aerei nemici. L'asso dell'aviazione Max Immelmann fu il primo pilota a ricevere la decorazione, e da allora, tra i piloti, la decorazione venne soprannominata \"Blauer Max\" unendo il nome di Max Immelmann con il colore blu del nastrino della croce vera e propria (in italiano: \"Blu Max\").\nNel corso della guerra il numero di aerei nemici da abbattere per fregiarsi della decorazione continu\u00f2 a incrementarsi, fino a raggiungere il numero di sedici abbattimenti accertati.\nI destinatari della \"Blauer Max\" erano tenuti a portare un distintivo apposito sull'uniforme, costituito da una Croce di Malta blu attorniata da aquile tra i vari bracci della croce, con le parole \"Pour le M\u00e9rite\" sulla stessa.\nTra i pi\u00f9 famosi detentori della \"Pour le M\u00e9rite\" da ricordare certamente sono il feldmaresciallo Leonhard Graf von Blumenthal, Manfred von Richthofen, (meglio conosciuto come il \"Barone Rosso\"), Hermann G\u00f6ring, (uno dei tre uomini pi\u00f9 potenti del Terzo Reich), Erwin Rommel (la \"Volpe del Deserto\"), Kress von Kressenstein, Felix von Luckner, lo scrittore Ernst J\u00fcnger e Paul Emil von Lettow-Vorbeck, che guid\u00f2 le forze coloniali tedesche in una campagna di guerriglia nell'Africa Orientale Tedesca.\nSebbene moltissimi tra i destinatari pi\u00f9 famosi fossero sottufficiali, e in particolare piloti, quasi un terzo delle decorazioni venne attribuito a ufficiali superiori.\nLa decorazione venne abolita dopo l'abdicazione del Kaiser Guglielmo II, avvenuta il 9 novembre 1918.\nNel 1952, il Presidente della Germania Ovest, Theodor Heuss, ristabil\u00ec l'assegnazione dell'onorificenza \"di pace\" come organizzazione autonoma sotto il patrocinio del Presidente tedesco (che non rientra comunque nelle onorificenze della Bundesverdienstkreuz). L'attribuzione dell'onorificenza avviene per meriti letterari, artistici e scientifici; il numero dei decorati viventi \u00e8 limitato a 30, 10 per ogni categoria. Alcuni insigniti del dopoguerra \"Pour le M\u00e9rite\" attribuite a Otto Hahn, Bernard Andreae, Pina Bausch, Carlos Kleiber, Hans-Georg Gadamer, Albin Lesky, Rudolf M\u00f6\u00dfbauer, Bruno Snell e Wim Wenders."}
{"id": "620779", "revid": "21583", "url": "https://it.wikipedia.org/wiki?curid=620779", "title": "Azoli", "text": "Gli azoli sono composti eterociclici a cinque atomi contenenti azoto. Sono composti aromatici se hanno almeno due doppi legami. Per riduzione di un singolo o entrambi i doppi legami, si ottengono successivamente le \"azoline\" e le \"azolidine\" (pirrolo \u2192 pirrolina \u2192 pirrolidina).\nIn base al numero di doppi legami C-N, N-N, C-O, C-S, S-O, S-N, C-C, ecc. (minimo 2) ed alla loro posizione nell'anello di cinque atomi, gli azoli possono comportarsi come composti aromatici, con elettroni delocalizzati sull'intero anello (mesomeria).\nI principali azoli sono:"}
{"id": "620785", "revid": "834", "url": "https://it.wikipedia.org/wiki?curid=620785", "title": "Ordine al Merito di Prussia", "text": ""}
{"id": "620803", "revid": "648716", "url": "https://it.wikipedia.org/wiki?curid=620803", "title": "Classe Lindau", "text": "Le esigenze della marina tedesco-occidentale nel settore della guerra di mine, da combattere nel delicato settore del Mar Baltico e Mare del Nord, hanno trovato una risposta nella versatile classe Lindau o Type 320, cacciamine che sono state anche la rinascita per la cantieristica militare tedesca, essendo le prime navi militari postbelliche costruite dalla Germania. \nEsse hanno scafo in legno, ma sovrastrutture in acciaio amagnetico, e per migliorarne le prestazioni 12 sono state aggiornate, nel periodo 1968-79 allo standard Type 331A o B con sonar migliorati, e 2 veicoli da ricognizione subacquea PAP104 francesi, filoguidati con carica di 100\u00a0kg sistemabile vicino alle mine, e un team di sommozzatori.\nUna trasformazione ancora pi\u00f9 interessante, che risolve alla radice il problema di far operare vicino ad un campo minato una unit\u00e0 navale, ha portato a modificare il sistema Troika. In tal modo, gli ultimi 6 cacciamine non ancora modificati hanno avuto a disposizione uno strumento particolare, 3 motoscafi radioguidabili sopra i campi minati, provvisti di sistemi magnetici, acustici e meccanici per far esplodere le mine. Il sistema \u00e8 conosciuto come classe Type 351 e, almeno in teoria, risolve alla base il problema della sicurezza del cacciamine, molto meglio che uno scafo in vetroresina o in acciaio amagnetico. Esso non ha avuto molto seguito all'estero nonostante le potenzialit\u00e0 indubbiamente elevate, abbinate comunque ad un sonar e al team subacqueo.\nBibliografia.\nEnciclopedia Armi da guerra"}
{"id": "620805", "revid": "2175", "url": "https://it.wikipedia.org/wiki?curid=620805", "title": "La Rochette (Alpi settentrionali)", "text": ""}
{"id": "620806", "revid": "124387792", "url": "https://it.wikipedia.org/wiki?curid=620806", "title": "Rivolta dell'Odio", "text": "I Rivolta dell'Odio, conosciuti anche con la sigla RDO, sono un gruppo musicale nato ad Ancona nel 1981. Il gruppo fu inizialmente parte della scena punk rock e hardcore punk marchigiana alla quale sono riconducibili gruppi come Cracked Hirn ed Azione non violenta di Ancona, i Paper's Gang (poi divenuti Gang) di Filottrano, i Reig di Macerata, i Cani di Pesaro ed i Dictatrista di Ascoli Piceno. In seguito le sonorit\u00e0 dei RDO mutarono su versanti pi\u00f9 tendenti al gothic rock, mantenendo per\u00f2 testi politicamente impegnati.\nBiografia.\n1982: genesi e \"L'affaire Marat / Sade\".\nFormati a inizio anni Ottanta da Raimondo \"Oskar\" Barrile, assieme a Marco Ossidi, Amedeo Bruni e Leonardo Buschi, i Rivolta dell'Odio esordirono in uno split single con un altro gruppo anconetano, i Cracked Hirn, dal titolo \"L'affaire Marat / Sade\" nel 1982, aggiungendosi ai tanti altri gruppi italiani dell'allora fiorente scena del punk anarco-pacifista dei centri sociali, ispirata principalmente dagli inglesi Crass. Il disco fu infatti prodotto dalla seminale etichetta bolognese Attack Punk Records di Jumpy Velena dei RAF Punk, una delle pi\u00f9 attive in Italia su questo fronte.\nIn questo periodo il gruppo aderisce poi al circuito anarco-pacifista locale chiamato \"SubPunks\" che aveva la sua sede in Via Rovereto ad Ancona. Nel 1983 con la cassetta prodotta da Aspide Tapes dal titolo \"La danza del sangue e del sole\" cominciano a emergere caratteristiche stilistiche tendenti al post-punk ed alla new wave.\nNell'estate del 1983, organizzarono poi il festival \"Parking gang\" assieme ai \"Cracked Hirn\" ed ai \"Video pallidi\", che fu promosso con l'aiuto di Velia Papa e del festival Inteatro. Il Parking gang vedeva sul palco gruppi della scena marchigiana, in serate che si chiudevano con proiezioni di video del periodo surrealista e dadaista. Fra i gruppi comparivano nomi come \"Alcatraz Solution\", \"Czar's\", \"Nastynoise\", \"Exxess\", \"B8\", \"Problem music\", \"Iperesotico\", \"Paper's gang\", \"Black rebels\", \"Reig\", \"Drastik\", \"Azione diretta\" ed \"Azione non violenta\".\n1984: Dal \"Il cuore della bestia\" all\"'Angelo sterminatore\".\nMa \u00e8 nel 1984, con l'EP \"Il cuore della bestia\" (Tot\u00f2 alle prese coi dischi, 1984), che la band completa la propria evoluzione coniugando tematiche anarchiche e soprattutto anticlericali (in brani come \"Altari del terrore\") a sonorit\u00e0 di chiara matrice post-punk e gothic rock, in particolare sul modello di gruppi del selvaggio filone \"positive punk\" inglese come Ritual, Sex Gang Children, Blood &amp; Roses. A differenza di altri gruppi darkwave della penisola i Rivolta dell'Odio rimarranno tuttavia pi\u00f9 legati al circuito underground dei gruppi hardcore punk ai quali li univano i testi militanti e anarchici; infatti nel 1985 contribuiscono col brano \"La danza del sangue\" alla compilation \"4 Per \u24b6//\u24b6\u24b6 per tutti\", ideata dalla \"Tot\u00f2 alle prese coi dischi\" per sostenere \"A/Rivista Anarchica\". \u00c8 dello stesso anno poi l'album compilazione su cassetta curato da Mauro Teho Teardo e pubblicato per la sua M.T.T. Records, dal titolo \"Osculum infame\", al quale i Rivolta dell'Odio partecipano con il brano \"Trilogia Del 7\u00b0 Bastardo\".\nUnico LP pubblicato \u00e8 \"Osanna! L'angelo sterminatore\" (Tot\u00f2 alle prese coi dischi) nel 1986, ove il gruppo indulge nelle sonorit\u00e0 orrorifiche di derivazione UK Decay/Furyo (le incursioni acustiche) associate a uno stile in parte debitore di quello di Paul Chain (ex-chitarrista dei Death SS) di cui Oskar si \u00e8 dichiarato ammiratore; e nei testi apocalittici e anticlericali (la prima parte dell'ultimo brano \"La Trilogia di Torquemada\" \u00e8 una versione acustica di \"Altari del terrore\"). L'album viene pubblicato su \"Tot\u00f2 alle prese coi dischi\", sottoetichetta della stessa Attack Punk Records.\nAll'indomani della pubblicazione dell'album, Marco Ossidi abbandona il gruppo e verr\u00e0 sostituito da Gianluca Russino, che sar\u00e0 la voce del gruppo per tutto il tour nazionale del 1986-1987 fino allo scioglimento della band, avvenuto nel 1987.\nDopo la Rivolta dell'odio.\nDopo lo scioglimento dei Rivolta dell'odio, il chitarrista Oskar milita prima negli 8780 (il nome del gruppo sono numeri che richiamano vagamente alla frase \"Ho tanta sete ho tanta\") e poi nei Comitato Esecutivo, per poi dedicarsi a tempo pieno all'attivit\u00e0 di scrittore e artista.\nNel 1990 vengono inseriti nella compilazione dal titolo \"C'\u00e8 chi non dorme\" dalla Squarciagola Records e nel 1994 in \"Prima della Seconda Repubblica\", campilazione che racchiude una quarantina di gruppi della scena italiana di inizio anni Ottanta, prodotta da Provincia Attiva.\nNel 2012, grazie all'interessamento di Carlo Furii degli Hiroshima Mon Amour e dell'etichetta Sometimes Records, viene ristampato tutto il materiale del gruppo su un doppio cd che porter\u00e0 il nome del loro unico album: \"Osanna! L'angelo sterminatore\"."}
{"id": "620807", "revid": "298229", "url": "https://it.wikipedia.org/wiki?curid=620807", "title": "Ordine al merito", "text": "L'Ordine al merito \u00e8, generalmente, un'onorificenza \u2013 civile o militare \u2013 istituita per premiare quei cittadini di uno Stato che si distinguano per meriti scientifici, artistici, sportivi, culturali, e che si ritiene abbiano contribuito a dare lustro alla nazione d'appartenenza. Normalmente tali ordini sono presieduti dal capo dello Stato, che assegna anche le relative onorificenze.\nDi massima l'appartenenza a un ordine onorifico di tal genere autorizza a vestire determinate insegne distintive. Spesso tali ordini sono strutturati in livelli, a seconda dell'entit\u00e0 del riconoscimento. \u00c8 da notare che tali onorificenze non danno diritto ad alcuno \"status\" particolare, essendo solo riconoscimenti onorifici.\nTra gli Ordini al merito pi\u00f9 noti, vi sono:\nOrdini al merito sono nati anche al di fuori dell'Europa e perfino in piccoli stati, come l'Ordine al merito di Samoa.\nTra gli ordini del passato si pu\u00f2 citare:"}
{"id": "620809", "revid": "20973", "url": "https://it.wikipedia.org/wiki?curid=620809", "title": "Critica del testo", "text": ""}
{"id": "620815", "revid": "2175", "url": "https://it.wikipedia.org/wiki?curid=620815", "title": "Le Noyer (Alpi settentrionali)", "text": ""}
{"id": "620819", "revid": "73843", "url": "https://it.wikipedia.org/wiki?curid=620819", "title": "Eunapio", "text": "Biografia.\nNacque a Sardi nel 347, e nella sua citt\u00e0 studi\u00f2 sotto la guida del sofista pagano Crisanzio; all'et\u00e0 di quindici anni si trasfer\u00ec ad Atene ove divenne lo studente favorito del retore cristiano, di origine armena, Proeresio (276 circa-368 circa).\nEunapio giunse ad Atene nell'autunno del 362, quando ormai da alcuni mesi era entrato in vigore l'editto dell'imperatore Giuliano che proibiva l'insegnamento pubblico ai sofisti cristiani. Segu\u00ec, quindi, le lezioni private di Proeresio fino alla morte di Giuliano, quando il suo maestro riprese la cattedra municipale senza attendere l'abrogazione dell'editto dell'imperatore, avvenuta l'11 gennaio 364. Ad Atene, Eunapio segu\u00ec anche le lezioni di Diofanto e Sopoli.\nNel 367, nonostante avesse progettato un viaggio in Egitto, fu richiamato a Sardi dai genitori e riprese a frequentare le lezioni di Crisanzio, che lo inizi\u00f2 alle dottrine di Giamblico; insegn\u00f2 retorica, e entr\u00f2 a far parte di un circolo di sofisti pagani che includeva Oribasio, il medico personale di Giuliano.\nIniziato ai misteri eleusini dallo stesso ierofante che aveva iniziato l'imperatore Giuliano, fu ammesso nel collegio dei Eumolpidi e divenne lui stesso ierofante. Negli ultimi anni visse probabilmente ad Atene insegnando retorica.\nLa data della sua morte \u00e8 sconosciuta, ma all'interno della sua \"Storia universale\" \u00e8 citata l'imperatrice Elia Pulcheria, nominata augusta nel 414, il che fa supporre che Eunapio sia morto almeno dopo questo evento.\nCome molti sofisti, aveva un interesse per la medicina: quando i dottori vollero salassare l'anziano Crisanzio, il sofista chiese che Eunapio fosse presente, ed egli intervenne quando ritenne che lo stavano salassando troppo. Oribasio compose quattro libri di medicina che dedic\u00f2 a Eunapio, che defin\u00ec \u00ab\"philiatros\"\u00bb, cio\u00e8 medico dilettante; l'opera conservatasi, \"Libri ad Eunapium\", \u00e8 pensato per un dilettante come Eunapio.\nOpere.\nEunapio fu autore di due opere, una composta tra 396 e 399, dal titolo \"Vite dei filosofi e dei sofisti\" e un'altra, dal titolo \"Commentari storici\", che consisteva nella continuazione dell'opera storica di Dessippo (di quest'ultimo lavoro rimangono solamente pochi frammenti), che copriva il periodo storico dal 270 al 404. Lo stile di entrambi i lavori \u00e8 contrassegnato da uno spirito di ostilit\u00e0 verso il Cristianesimo.\n\"Vite dei filosofi e dei sofisti\".\nn titolo contenuto nel codice pi\u00f9 antico e autorevole delle biografie di Eunapio, il \"Laurentianus Mediceus Graecus 86.7\" \u00e8 \"Vite dei filosofi e dei sofisti\". Si tratta di una collezione di biografie di ventitr\u00e9 filosofi e sofisti sia contemporanei all'autore che pi\u00f9 antichi, ed \u00e8 la sola storia del pensiero neoplatonico del periodo considerato. \nI filosofi rappresentano la parte pi\u00f9 cospicua dell'intero scritto (64 delle cento pagine dell'edizione Teubner); i sofisti, su cui campeggia la figura del retore cristiano Proeresio, occupano quasi un terzo dello scritto (27 pagine della medesima edizione); la trattazione dei medici, infine, copre sole quattro delle pagine della suddetta edizione, e, a parte Oribasio, consiste in poco pi\u00f9 che in uno scarno elenco di nomi. Da questo si nota come il progetto di Eunapio, secondo quanto espressamente dichiarato nella sezione proemiale, fu quello di scrivere una storia filosofica, che offrisse una sorta di contraltare alla vita cristiana: lo scopo ultimo del\nfilosofo, concepito come un \"uomo divino\", \u00e8, per Eunapio, l'elevazione dell'anima, l'assimilazione al dio e il rapporto privilegiato con esso, che lo porta alla saggezza. Non si tratta, comunque, di una storia filosofica di tipo dossografico: la scarsa conoscenza o, comunque, il totale disinteresse di Eunapio nei confronti della letteratura dossografica lo porta a trascurare del tutto la specifica produzione filosofica.\n\"Commentari Storici\".\nL'opera storica di Eunapio si inserisce nella rinascita della storiografia greca tra la fine del quarto e l'inizio del quinto secolo dell'era volgare; Eunapio fu il primo di tale gruppo, che include anche Olimpiodoro di Tebe, Prisco di Panion, Malco di Filadelfia e Zosimo.\nDei commentari, in 14 libri e concepiti come continuazione dell'opera (ora perduta) di Publio Erennio Dessippo che terminava con l'anno 270 (ed Eunapio arrivava fino al 404), resta un certo numero di frammenti nella \"Suda\", negli \"Excerpta de legationibus\" e negli \"Excerpta de sententiis\", due raccolte di brani volute dall'imperatore del decimo secolo Costantino VII Porfirogenito; lo storico Zosimo inser\u00ec ampie citazioni dell'opera di Eunapio nella propria \"Storia nuova\", e il patriarca Fozio di Costantinopoli tramanda diverse informazioni su Eunapio nella sua \"Biblioteca\", tra l'altro affermando che l'opera di Zosimo sarebbe null'altro che una epitome dei \"Commentari\".\nLa storia di Eunapio ha un tono anti-cristiano: l'autore esprime giudizi negativi su Costantino I, che legalizz\u00f2 il cristianesimo e su Teodosio I, che lo rese la religione dello Stato romano; al contrario, esalta le figure dell'imperatore Giuliano, nipote di Costantino e ultimo imperatore pagano e del generale goto Fravitta. L'opera fu pubblicata in due edizioni, una che terminava tra il 391 e il 395 (anno della morte di Teodosio) e la seconda (\"Nea Ekdosis\") che arrivava al 404 (tra le due edizioni Eunapio di dedic\u00f2 alla stesura delle \"Vite\"): in questa seconda edizione, stando a Fozio, Eunapio mitig\u00f2 la sua critica al cristianesimo."}
{"id": "620826", "revid": "741864", "url": "https://it.wikipedia.org/wiki?curid=620826", "title": "Giovanni d'Enrico", "text": "Biografia.\nLa carriera artistica di Giovanni d'Enrico si svolse per la massima parte presso il Sacro Monte di Varallo, ove oper\u00f2 ininterrottamente per circa quarant'anni.\nPochissimo si conosce sul suo apprendistato: nato nel 1559 (se si deve prestar fede al registro parrocchiale di Borgosesia che ne stabilisce la scomparsa nel 1644, all'et\u00e0 di 85 anni), si dovette presto affiancare al pi\u00f9 anziano fratello Enrico in attivit\u00e0 di progettazione edilizia, religiosa e civile.\nIl suo esordio al Sacro Monte, assieme ad Enrico, avviene nel 1586 con la costruzione della cappella della \"Strage degli Innocenti\". Nel 1601, quando gli venne affidata la realizzazione del coro della parrocchiale di Roccapietra (frazione di Varallo), era ormai un maestro costruttore affermato. \nDecisivo fu poi, come architetto, il contributo che, a Varallo, egli diede alla edificazione della \"Nuova Gerusalemme\": nel 1614 elabor\u00f2 - a partire dall'ambizioso piano concepito mezzo secolo prima da Galeazzo Alessi - un nuovo progetto per la spianata del Monte, con il disegno delle cappelle che compongono la \"Piazza dei Tribunali\" ed appront\u00f2 i disegni con i quali si diede avvio alla costruzione della basilica.\nRimane inspiegabile, sulla base della scarsa documentazione disponibile, come un maestro costruttore proveniente da Alagna, rimanendo nella dimensione provinciale della Valsesia, abbia potuto acquisire le competenze per lo sviluppo di progetti tanto raffinati e complessi.\nAltrettanto poco si sa su come egli sia riuscito a sviluppare il suo talento di scultore, o meglio di \"plasticatore\" in terracotta. \nSi \u00e8 congetturato che - in conformit\u00e0 con una tradizione radicata in Valsesia - le sue prime esperienze giovanili dovettero essere nel campo della scultura lignea, e si \u00e8 ipotizzato che l'apprendimento dell'arte di realizzare figure in terracotta risalga ai tempi della edificazione della cappella della \"Strage\" a fianco di Michele Prestinari. Se quest'ultima ipotesi \u00e8 vera, occorre dire che l'allievo super\u00f2 presto il maestro (lo storico Testori arriva a pensare che alcuni dei brani migliori della cappella siano gi\u00e0 di mano di Giovanni).\nL'altra ipotesi, di un alunnato presso Jan Wespin, detto il Tabacchetti fu precocemente sostenuta, nel 1671, da Giovanni Battista Fassola che defin\u00ec Giovanni d'Enrico \"statuario valsesiano, allievo del Tabacchetti e del proprio ingegno, che da se stesso divenne insigne virtuoso, lavorando se non sopra il Sacro Monte\".\nRidimensionato - per ragioni anagrafiche e stilistiche - il ruolo di Tabacchetti, si deve ammettere lo sviluppo autonomo, frutto del suo ingegno, di un linguaggio artistico incentrato su uno straordinario realismo e su un forte senso della teatralit\u00e0. Certamente dovette meditare a fondo la lezione che Gaudenzio Ferrari aveva lasciato sul Monte, ma anche nella grande parete affrescata nella chiesa di Santa Maria delle Grazie a Varallo ove le scene della \"Vita di Cristo\" sembrano voler suggerire la scenografia del percorso devozionale da edificare sul Monte.\nGiovanni d'Enrico ebbe un ruolo di assoluto rilievo nello sviluppo artistico della \"Nuova Gerusalemme\", sapendo interpretare al meglio le direttive post tridentine sulla funzione educatrice dell'arte dettate dal vescovo di Novara Carlo Bascap\u00e8 e dai suoi successori. Il popolo delle sue statue si dispiega in una ventina di cappelle, alcune affollatissime. \nDi particolare effetto scenico sono quelle (\"Ges\u00f9 al tribunale di Pilato\", \"Ges\u00f9 davanti ad Erode\", \"Pilato si lava le mani\") realizzate con la collaborazione, per la parte pittorica, del fratello Tanzio da Varallo.\nNell'attuazione dell'imponente lavoro di plasticatore, egli si avvalse dei contributi - oltre che dell'altro fratello, Melchiorre - della fiorente bottega che egli seppe far crescere. Tra gli allievi maggiormente dotati di talento va citato Giacomo Ferro che divenne suo stretto collaboratore.\nLa specializzazione nella statuaria delle sacre rappresentazioni frutt\u00f2 a Giovanni commesse anche nella edificazione di altri Sacri Monti piemontesi. La comunit\u00e0 di Biella nel 1621 ritenne di dover coinvolgere, nella costruzione del Sacro Monte di Oropa, i plasticatori di Varallo, a condizione per\u00f2 che \"...un di essi fratelli statuari sia Maestro Giovanni\". \nOltre che ad Oropa egli lavor\u00f2 anche ai Sacri Monti di Crea e di Orta.\nNella quarta decade del secolo fu incaricato della realizzazione di sette statue che compongono una \"Piet\u00e0\" (oggi presso il Musei della canonica del duomo di Novara), destinate ad una delle edicole del battistero di Novara.\nNel 1640 - a pi\u00f9 di ottant'anni - si trasfer\u00ec a Borgosesia, ove era impegnato nell'allestimento scultoreo (\"Storie della Vergine\") delle cappelle di quel Sacro Monte minore che \u00e8 il Santuario di Sant'Anna di Montrigone.\nA Borgosesia, dopo la sua morte avvenuta nel 1644, l'attivit\u00e0 della sua bottega fu proseguita da Giacomo Ferro."}
{"id": "620829", "revid": "2175", "url": "https://it.wikipedia.org/wiki?curid=620829", "title": "L'\u00c9pine (Alpi settentrionali)", "text": ""}
{"id": "620830", "revid": "1543377", "url": "https://it.wikipedia.org/wiki?curid=620830", "title": "Classe Circ\u00e9 (cacciamine)", "text": "La classe Circ\u00e9 era una classe di cacciamine della Marine nationale, composta da cinque unit\u00e0 entrate in servizio tra il 1972 e il 1973; fu la prima classe di cacciamine a entrare in servizio nella Marina francese.\nI Circ\u00e9 avevano lo scafo composito, non avendo allora la possibilit\u00e0 di costruire un'unit\u00e0 in vetroresina al 100%, fatto di legno ricoperto di vetroresine.; le unit\u00e0 furono dotate dei PAP-104, veicoli da ricognizione standard della NATO provvisti di un cavo di 500 metri, una telecamera e una carica esplosiva da 100\u00a0kg da lasciare vicino alla mina."}
{"id": "620833", "revid": "767487", "url": "https://it.wikipedia.org/wiki?curid=620833", "title": "Lustra (gruppo musicale)", "text": "I Lustra sono un gruppo musicale pop punk statunitense fondato nel 1997.\nStoria.\nChris &amp; Nick, che frequentavano la stessa scuola, decidono di formare una band; presto si uniscono a loro il fratello di Chris, Jon Baird, il suo amico Jason Adams, e Bruce Fulford. La band cos\u00ec formata prende il nome di Seventeen. Pi\u00f9 avanti nel tempo la storia della band \u00e8 caratterizzata da due importanti cambiamenti: il chitarrista Jon Baird lascia il gruppo, che cambia nome in Lustra.\nLa band diventa famosa con \"Scotty Doesn't Know\", brano fondamentale della colonna sonora del film \"EuroTrip\"; il testo riprende il tema del film, ovvero Scotty, il protagonista, che viene tradito e lasciato dalla sua ragazza, Fiona (Kristin Kreuk). Nel film la band esegue il brano ad un party, ma il front-man del gruppo viene sostituito da Matt Damon."}
{"id": "620836", "revid": "2175", "url": "https://it.wikipedia.org/wiki?curid=620836", "title": "Montmaur (Alpi settentrionali)", "text": ""}
{"id": "620837", "revid": "2175", "url": "https://it.wikipedia.org/wiki?curid=620837", "title": "Montmorin (Alpi settentrionali)", "text": ""}
{"id": "620838", "revid": "2175", "url": "https://it.wikipedia.org/wiki?curid=620838", "title": "Montrond (Alpi settentrionali)", "text": ""}
{"id": "620846", "revid": "2175", "url": "https://it.wikipedia.org/wiki?curid=620846", "title": "Poligny (Alpi settentrionali)", "text": ""}
{"id": "620847", "revid": "2175", "url": "https://it.wikipedia.org/wiki?curid=620847", "title": "Pruni\u00e8res (Alpi settentrionali)", "text": ""}
{"id": "620851", "revid": "485987", "url": "https://it.wikipedia.org/wiki?curid=620851", "title": "Antonio Aloni", "text": "Biografia.\nDopo la laurea, conseguita nel 1971 all'Universit\u00e0 Statale di Milano con una tesi sull'onomastica della Commedia nuova (di cui fu relatore il prof. Del Corno), fu assistente ordinario e quindi professore associato di Letteratura greca nello stesso ateneo.\nUna volta vinto il concorso per professori ordinari divenne docente prima di Grammatica greca (1986-1991) e poi di Letteratura greca (1991-1997) all'Universit\u00e0 degli Studi di Trento, dove ricopr\u00ec anche il ruolo di Direttore del Dipartimento di Scienze Filologiche e Storiche. Dal 1997 fu titolare dell'insegnamento di Letteratura greca A presso l'Universit\u00e0 degli Studi di Torino. \nSi dedic\u00f2 in particolare alla performance poetica in epoca arcaica, alla poesia lirica e giambica e all'ecdotica papirologica.\nMor\u00ec in seguito a una grave malattia, all'et\u00e0 di 68 anni. Venne cremato al cimitero di Lambrate, con le ceneri poi l\u00ec conservate in una celletta."}
{"id": "620852", "revid": "767487", "url": "https://it.wikipedia.org/wiki?curid=620852", "title": "La sposa turca", "text": "La sposa turca (\"Gegen die Wand\") \u00e8 un film del 2004 scritto e diretto da Fatih Ak\u0131n.\nTrama.\nAmburgo. Il quarantenne Cahit Tomruk \u00e8 un immigrato turco di prima generazione, trasandato ed alcolista, ridotto cos\u00ec dal dolore per la perdita della giovane moglie. Una sera, sotto l'effetto di alcol e droga, tenta di togliersi la vita dirigendo la sua auto a tutta velocit\u00e0 contro un muro di cemento. Inspiegabilmente esce vivo dall'impatto, seppur zoppicante e con un colpo di frusta, ma niente di rotto.\nNell'ospedale psichiatrico dov'\u00e8 temporaneamente ricoverato, incontra Sibel G\u00fcner, una ventenne tedesca, figlia di immigrati turchi, anch'ella reduce da un tentato suicidio. Sibel \u00e8 in cerca di un matrimonio di facciata che la liberi dalla tutela opprimente dei genitori e del fratello maggiore, estremamente conservatori, e propone a Cahit di sposarla. Dopo l'iniziale rifiuto, Cahit decide infine di assecondare la richiesta della ragazza e, con la complicit\u00e0 dell'amico fraterno \u015eeref, anch'egli turco, convince la famiglia di lei a dare il consenso alle nozze e la sposa.\nI due in realt\u00e0 vivono insieme come coinquilini, dividono le spese per la casa e conducono ognuno la propria vita frequentando altri \"partner\". Lentamente per\u00f2 da questa convivenza nasce anche quell'amore che entrambi hanno all'inizio rifiutato e sembrano sul punto di dare una svolta alla loro relazione quando una sera un ex \"partner\" occasionale di Sibel provoca pubblicamente Cahit, offendendo la ragazza, e Cahit, in un impeto di gelosia, lo colpisce con un posacenere, uccidendolo involontariamente. Viene quindi incarcerato e condannato a pi\u00f9 anni di prigione con tanto di cronaca e foto sui giornali locali e lasciando Sibel nella pi\u00f9 completa disperazione. Sola e ripudiata dalla famiglia per il disonore causato dal suo comportamento e perseguitata dal fratello che vorrebbe ucciderla per lavare l'onta caduta sulla famiglia a causa del di lei comportamento, la ragazza parte alla volta di Istanbul, dove vive sua cugina Selma, donna in carriera che le trova lavoro presso l'hotel che dirige. Il dolore per la separazione forzata da Cahit spinge per\u00f2 Sibel verso comportamenti autodistruttivi, fa uso di droghe e frequenta ambienti poco raccomandabili che, ben presto, la portano a divenire vittima di un'aggressione a cui sopravvive per l'intervento di un tassista. Ma alla fine inizia una relazione stabile e ha anche una figlia. Cahit nel frattempo ha scontato la sua pena e, grazie alla generosit\u00e0 dell'onnipresente amico Seref, parte per Istanbul dove, malgrado non poche difficolt\u00e0, riesce a incontrare Sibel. I due fanno l'amore per la prima e unica volta, si danno appuntamento alla stazione degli autobus per fuggire insieme il giorno dopo, ma Sibel, nonostante abbia preparato i bagagli, alla fine non si presenta e Cahit parte da solo per Mersin, sua citt\u00e0 natale."}
{"id": "620853", "revid": "648716", "url": "https://it.wikipedia.org/wiki?curid=620853", "title": "Classe Kondor II", "text": "La classe Kondor II \u00e8 stata una classe di dragamine della Volksmarine, la marina militare della Germania Est. La denominazione tedesca era progetto 89.2 per distinguere le unit\u00e0 da quelle del progetto 89.1 (Classe Kondor I secondo la denominazione NATO) pi\u00f9 corte di 4 metri.\nIl loro progetto venne avviato come Progetto 89 e dopo che nel 1967 era stata avviata la produzione delle unit\u00e0 del progetto 89,1 nel 1968 vennero studiate delle modifiche al progetto che portarono allo sviluppo del progetto 89.2; le unit\u00e0 del tipo Kondor I vennero cos\u00ec convertite in motovedette di altura e prese in carico dalla \"Grenzebrigade K\u00fcste\", la brigata di sorveglianza costiera, mentre i dragamine Kondor II sono entrati in servizio tra il 1971 e il 1973.\nLe navi avevano uno scafo in acciaio saldato. La propulsione era assicurata da due motori diesel M-40D con una potenza totale di 2942 kW collegati a due eliche e raggiungevano la velocit\u00e0 di circa 20 nodi. L'elettronica era costituita da un radar di navigazione Type 333 e sonar TSR di fabbricazione sovietica del tipo \"Lan\" (nome in codice \"MG-69\") per la ricerca attiva. Le navi disponevano anche di sistema di identificazione IFF.\nL'armamento principale era costituito da tre mitragliere binate da 25mm tipo 2 M-3, collocate una a prora e due a centro nave lateralmente appena dietro al fumaiolo. Nella zona poppiera erano collocate le guide per la posa di 24 mine o di 24 bombe di profondit\u00e0. Nella ricerca di mine le navi potevano operare in combinazione con elicotteri Mil Mi-14.\nIl progetto della nave idrografica Carl Friedrich Gau\u00df (progetto 136) \u00e8 stato sviluppato sul progetto 89.2 nel 1975.\nAnche il progetto 131 dello yacht di stato \"Ostseeland\" (Terra del Baltico) \u00e8 stato sviluppato sul progetto 89.2, con la nave che \u00e8 stata varata il 30 giugno 1971.\nNessuna di queste navi \u00e8 pi\u00f9 in servizio nella Deutsche Marine. Prima della riunificazione tedesca cinque navi erano andate in disarmo. Le rimanenti sono state demolite o cedute. L'Indonesia ne ha acquistato nove, due sono state vendute alla Lettonia e quattro all'Uruguay. Tra le navi acquistate dalla Marina dell'Uruguay il \"Valiente\" ex \"Eilenburg\", che il 5 agosto 2000 \u00e8 affondato in seguito allo speronamento da parte dal mercantile Skyros battente bandiera panamense. La collisione ha spezzato lo scafo dell'ex dragamine in due tronconi con conseguenze tragiche per l'equipaggio del \"Valiente\" che ha registrato otto morti e tre dispersi."}
{"id": "620854", "revid": "73843", "url": "https://it.wikipedia.org/wiki?curid=620854", "title": "Gud\u014d Wafu Nishijima", "text": "Biografia.\nGiovanissimo, scopre nella pratica sportiva il suo primo scorcio dell'importanza dell'equilibrio interiore. A 16 anni, scopre lo Sh\u014db\u014dgenz\u014d di Dogen, e si stupisce di non poter capire un libro pur sempre scritto in giapponese. Nell'ottobre 1940, all'et\u00e0 di 21 anni, partecipa a un primo ritiro nel tempio Daich\u00fbji sotto la direzione del maestro zen Sawaki K\u014dd\u014d (1888-1965), il cui insegnamento seguir\u00e0 fino alla morte di quell'ultimo nel 1965.\nPoco dopo la fine della Seconda guerra mondiale, Nishijima si laurea in legge all'Universit\u00e0 di Tokyo e comincia una carriera nelle finanza. Deceduto il Sawaki, Nishijima decide, secondo la tradizione zen, di trovarsi un maestro che gli conferisse l'ordinazione. Sceglie un suo anziano condiscepolo del liceo di Shizuoka di quattordici anni pi\u00f9 anziano, Zuigaku Remp\u00f4 Niwa zenji, che sar\u00e0 in seguito superiore generale della scuola S\u014dt\u014d e settantasettesimo abate del monastero Eiheiji. Quattro anni pi\u00f9 tardi, Niwa gli trasmise il shiho, riconoscendolo formalmente come uno dei suoi successori. Nishijima prosegu\u00ec la sua carriera professionale fino al 1979.\nNel corso degli anni 60, Nishijima inizi\u00f2 a dare regolarmente conferenze pubbliche sul Buddhismo e la meditazione zen. A partire dagli anni 80, diede conferenze in inglese e cos\u00ec si leg\u00f2 ad un certo numero di studenti stranieri, tra cui lo statunitense Brad Warner. Parte dei suoi allievi si raggruppano nel Dogen Sangha. Notiamo pure il docente ed autore francese Eric Rommelu\u00e8re a cui Nishijima volle trasmettere il shiho nel 2001, in considerazione dei suoi lavori sullo Sh\u00f4b\u00f4genz\u00f4, vedendo in lui un degno successore del suo Dharma.\nAndando in pensione, riprese servizio presso una ditta cosmetica in difficolt\u00e0, la \"Ida Ry\u00f4gokud\u00f4\", che, in ringraziamento, gli prest\u00f2 un fabbricato a Ichikawa, nella periferia di Tokyo, dove poter stabilire un centro residenziale. \u00c8 da l\u00ec che per pi\u00f9 anni, e fino alla chiusura del Dojo nel 2005, proseguir\u00e0 la diffusione del suo insegnamento, che poggia essenzialmente su due aspetti: l'interpretazione dello Sh\u00f4b\u00f4genz\u00f4, e l'equilibrio del sistema nervoso autonomo, indotto dalla pratica di zazen.\nNishijima \u00e8 l'autore di pi\u00f9 libri in giapponese ed inglese. La sua opera magna rimane per\u00f2 la sua traduzione con commenti in 13 volumi, in giapponese moderno, del Kana Sh\u014db\u014dgenz\u014d in 95 fascicoli del maestro Dogen. Basandosi su quest'ultima, e in collaborazione con il suo allievo inglese Mike Cross, ha anche pubblicato in inglese una versione spesso considerata la pi\u00f9 esatta e fedele che ci sia di quell'opera. Dal dicembre 2005, sta lavorando ad una traduzione inglese dei \"Versetti fondamentali della Via di Mezzo\", di N\u0101g\u0101rjuna (M\u016blamadhyamakak\u0101rik\u0101).\nTre filosofie ed una realt\u00e0.\nA partire dal suo studio dello Sh\u00f4b\u00f4genz\u00f4, Nishijima ha sviluppato una teoria chiamata \"tre filosofie ed una realt\u00e0\", che presenta la sua specifica interpretazione delle Quattro Nobili Verit\u00e0, e spiega anche la struttura dell'opera dogheniana. Secondo Nishijima, D\u00f4gen costru\u00ec accuratamente il suo Sh\u00f4b\u00f4genz\u00f4 su di una struttura quadripartita, ove ogni problema viene descritto seguendo quattro diverse prospettive. La prima \u00e8 \"idealista\", \"astratta\", \"spirituale\" e \"soggettiva\"; Nishijima dice che si tratta dell'interpretazione corretta della Prima Nobile Verit\u00e0, (generalmente chiamata \"dukkha\"). La seconda prospettiva \u00e8 \"concreta\", \"materialista\", \"scientifica\" e \"oggettiva\" (generalmente chiamata \"samudaya\"). La terza prospettiva viene descritta come integrazione delle due prime, producendo una sintesi \"realista\" (generalmente chiamata \"nirodha\"). La quarta prospettiva \u00e8 la realt\u00e0 stessa, cui sostiene Nishijima non pu\u00f2 esser contenuta nella filosofia n\u00e9 descritta a parole, ma che D\u00f4gen tenta di suggerire tramite la poesia ed il simbolismo. Nelle scuole ortodosse del Buddhismo, si parla generalmente per la Quarta Nobile Verit\u00e0 di Nobile Ottuplice Sentiero.\nLo Sh\u00f4b\u00f4genz\u00f4.\nNella sua opera, maestro D\u00f4gen tratta dell'ermeneutica del tempo, menziona le \"innumerevoli espansioni e contrazioni dell'Universo\", la struttura atomica delle cose, ma soprattutto il fatto che\n(cio\u00e8, tendono a ridursi agli elementi che le compongono e fanno esistere). Una volta finito lo studio, sono di nuovo montagne e fiumi (cio\u00e8, le cose non si riducono ad una somma di elementi). (Genj\u00f4k\u00f4an).\nL'equilibrio del sistema nervoso.\nQuanto al sistema nervoso autonomo, \u00e8 la sua curiosit\u00e0 per l'aspetto eminentemente pratico del Buddhismo che lo spinse ad interrogarsi su quell'aspetto delle cose. In breve, quando il sistema nervoso simpatico, condizionando le reazioni di aggressivit\u00e0, ed il sistema nervoso parasimpatico, condizionando le reazioni di fuga e di passivit\u00e0, sono bilanciati, funzioniamo allora in modo ottimale. \u00c8 quello lo stato che si trova nei musicisti, pittori ed altri artisti, nonch\u00e9 gli sportivi di alto livello, quando sono al loro meglio. \u00c8 quello lo stato di zazen.\nPubblicazioni.\nInglese:\nTraduzioni in francese:\nTraduzioni in italiano:"}
{"id": "620857", "revid": "125308398", "url": "https://it.wikipedia.org/wiki?curid=620857", "title": "Attack Punk Records", "text": "La Attack Punk Records \u00e8 stata un'etichetta discografica italiana fondata nel 1981.\nStoria.\nLa Attack Punk Records nasce a Bologna nel 1981 per volont\u00e0 di alcuni componenti di un punk ensemble denominato RAF Punk e, in special modo, di Jumpy Velena, che si ispir\u00f2 all'esperienza inglese della Crass Records.\nL'etichetta nacque come emanazione della Attack Punkzine, fanzine o punkzine, come venivano chiamate le fanzine che trattavano di punk, di Bologna. Nell'arco di quasi un decennio la label diventer\u00e0 un punto di riferimento per tutta la frangia del punk anarchico italiano e pubblicher\u00e0 album fondamentali come i primi dei CCCP - Fedeli alla linea, ma anche gruppi come Rivolta dell'Odio, Irha, Tampax, Disciplinatha, Raptus, Contropotere e altri. Chiuder\u00e0 alle soglie degli anni novanta.\nLa prima pubblicazione della Attack Punk Records, segnata in catalogo come \"First Attack\", fu \"Schiavi nella citt\u00e0 pi\u00f9 libera del mondo\", il cui titolo faceva riferimento a quanto sosteneva Renato Zangheri, prima dei fatti di Bologna dell'11 marzo 1977, quando attribuiva a Bologna il titolo di \"citt\u00e0 pi\u00f9 libera del mondo\" in quanto \"meglio governata\".\nUno striscione recante appunto la scritta \"Schiavi nella citt\u00e0 pi\u00f9 libera del mondo\" e firmato Raf Punk \u00e8 stato pi\u00f9 volte utilizzato nel 2015 a Bologna per aprire le manifestazioni di protesta relative allo sgombero da parte del Comune dello spazio occupato Atlantide, gestito da attivisti/e lgbt/queer ma anche anarcopunk, mostrando una continuit\u00e0 tra le lotte di allora e quelle di oggi.\nIn seguito poi nacquero le sottoetichette Tot\u00f2 Alle Prese Coi Dischi, Multimedia Attack, Extrema! e Attack Punk Records UK."}
{"id": "620858", "revid": "22035", "url": "https://it.wikipedia.org/wiki?curid=620858", "title": "Swatch Group", "text": ""}
{"id": "620860", "revid": "2175", "url": "https://it.wikipedia.org/wiki?curid=620860", "title": "Rousset (Alpi settentrionali)", "text": ""}
{"id": "620861", "revid": "2175", "url": "https://it.wikipedia.org/wiki?curid=620861", "title": "Saint-Apollinaire (Alpi settentrionali)", "text": ""}
{"id": "620862", "revid": "2175", "url": "https://it.wikipedia.org/wiki?curid=620862", "title": "Saint-Cr\u00e9pin (Alpi settentrionali)", "text": ""}
{"id": "620863", "revid": "2175", "url": "https://it.wikipedia.org/wiki?curid=620863", "title": "Sainte-Colombe (Alpi settentrionali)", "text": ""}
{"id": "620864", "revid": "2175", "url": "https://it.wikipedia.org/wiki?curid=620864", "title": "Sainte-Marie (Alpi settentrionali)", "text": ""}
{"id": "620866", "revid": "2175", "url": "https://it.wikipedia.org/wiki?curid=620866", "title": "Saint-Firmin (Alpi settentrionali)", "text": ""}
{"id": "620868", "revid": "14641", "url": "https://it.wikipedia.org/wiki?curid=620868", "title": "Ossido di etanoile", "text": ""}
{"id": "620870", "revid": "14641", "url": "https://it.wikipedia.org/wiki?curid=620870", "title": "Ossido di acetile", "text": ""}
{"id": "620872", "revid": "125625725", "url": "https://it.wikipedia.org/wiki?curid=620872", "title": "Swatch", "text": "Swatch \u00e8 un'azienda svizzera di orologi da polso di propriet\u00e0 del The Swatch Group. Swatch fu pensato in origine per ridare vita alla presenza svizzera sul mercato dell'orologeria, lo swiss made, dopo la crescita aggressiva delle societ\u00e0 giapponesi negli anni sessanta e settanta del Novecento, tanto da ridurne la quota di mercato del 15%.\nStoria.\nIl nome \"Swatch\" \u00e8 spesso frainteso come la contrazione delle parole inglesi \"Swiss\", ovvero \"svizzero\" (sul logo \u00e8 presente la bandiera elvetica), e \"watch\", ovvero \"orologio da polso\". Nicolas Hayek, patron dello Swatch Group, ha tuttavia affermato che la contrazione originale era quella di \"second\", secondo, e \"watch\", orologio da polso, in quanto il nuovo tipo di orologio fu introdotto con un nuovo concetto, dallo stile casual, divertente e relativamente economico. La prima collezione di 12 modelli Swatch fu presentata il 1\u00ba marzo 1983 a Zurigo, Svizzera. Inizialmente il prezzo si trovava tra i 39,90 e 49,90 franchi svizzeri, ma fu standardizzato a 50,00 nell'autunno dello stesso anno. L'obiettivo delle vendite fu impostato a 1 milione di orologi per il 1983 e di 2,5 milioni per l'anno successivo. Con una campagna di marketing aggressiva e un prezzo veramente ragionevole per un orologio fatto in Svizzera, guadagn\u00f2 subito popolarit\u00e0 sul mercato locale: nei primi tre anni di produzione vennero venduti oltre 20 milioni di pezzi, nel 1988 oltre 50 milioni e nel 1991 venne raggiunto il traguardo di oltre 100 milioni.\nParagonato agli orologi convenzionali, uno Swatch era dell'80% pi\u00f9 economico da produrre, grazie all'assemblaggio completamente automatizzato e alla riduzione del numero di parti da una cifra normale di 91 a solamente 51 componenti; oltretutto aveva un'ottima resistenza anche all'acqua, risultando perfettamente impermeabile. Gli Swatch hanno raggiunto il picco di popolarit\u00e0 negli Stati Uniti durante la met\u00e0 degli anni ottanta, quando vennero fondati una serie di \"Swatch Stores\", cio\u00e8 dei negozi che vendevano unicamente orologi Swatch. Negli anni ottanta divenne di moda portare due Swatch o usarli per legarsi i capelli a coda di cavallo. Alcuni modelli, come i Pop Swatch, potevano essere attaccati direttamente ai vestiti.\nIn seguito ad una pi\u00f9 larga diffusione dei primi cellulari TACS, venne introdotto il modello BeepUP, che includeva un sofisticato sistema di cercapersone tipo \"Teledrin\", operante su frequenza VHF; in pratica, il quadrante classico includeva un display a LCD dove, quando arrivava una \"chiamata\", compariva il numero chiamante. Questo modello, a dispetto degli altri Swatch dell'epoca, non ebbe molto successo, visti anche i costi del servizio (all'epoca gestito dalla SIP) che erano di poco inferiori ai costi di un pi\u00f9 comodo e funzionale telefono cellulare e considerata la sua mole (giustificata dall'integrazione del circuito cercapersone) e la sua ovvia mancanza di impermeabilit\u00e0 all'acqua (aveva due fessure laterali per gli \"altoparlanti\").\nIn questi stessi anni Swatch introdusse l'idea di associare gli orologi ad artisti famosi, come ad esempio Keith Haring, Jean-Michel Folon, Sam Francis, Pierre Alechinsky, Mimmo Paladino, dando cos\u00ec un nuovo spessore a quello che fino ad allora era stato solo un accessorio per giovani. Nonostante le vendite siano calate rispetto agli anni precedenti, il Gruppo Swatch resta l'azienda per orologi pi\u00f9 grande del mondo, il quale ha anche accelerato l'acquisizione di marchi di lusso svizzeri negli ultimi anni, come ad esempio: Breguet, Blancpain, Jaquet Droz, Glash\u00fctte-Original, Union Glash\u00fctte, L\u00e9on Hatot, Omega, Rado, Longines, Tissot, Certina, Mido, Pierre Bal-main, Hamilton, Flik Flak e Endura.\nLa societ\u00e0 Swatch stessa ha inoltre differenziato considerevolmente le proprie offerte e adesso produce pi\u00f9 di una dozzina di differenti tipi di orologi, da quelli col corpo in metallo (le serie Irony), a quelli subacquei (le serie Scuba), a quelli col corpo sottile e piatto (la famiglia Skin) e perfino un orologio connesso ad Internet che pu\u00f2 scaricare quotazioni azionarie, titoli di notizie, previsioni del tempo ed altri dati (le serie Paparazzi). Altri modelli specializzati sono il Flik Flak per i bambini, con movimenti semiautomatici e orologi decorati con diamanti. L'azienda produce anche orologi con temi stagionali. Swatch insieme alla controllata Omega era il cronometro ufficiale alle Olimpiadi estive del 1996, alle Olimpiadi estive del 2000 e alle Olimpiadi estive del 2004. Nel 2013 Swatch ha collaborato con il cantante Mika per creare una nuova collezione composta da due nuovi orologi \"Kukulakuku\" e \"Kukulakuki\" in edizione limitata per collezionisti.\nDal 2015 Swatch ha una sua colonna sonora, \"60 BPM - The Sound Of Swatch\", un componimento realizzato da Chiara Luzzana usando solo con il suono di oltre 2400 orologi e la loro componentistica."}
{"id": "620880", "revid": "767487", "url": "https://it.wikipedia.org/wiki?curid=620880", "title": "Classe Yurka", "text": "I dragamine classe Yurka (progetto 266 secondo la classificazione russa) sono unit\u00e0 di piccole dimensioni costruite negli anni sessanta per conto della marina militare sovietica.\nLa classificazione russa per tali unit\u00e0 \u00e8 MT, ovvero Morskoy Traslik (dragamine d'altura).\nSviluppo, tecnica e servizio.\nI classe Yurka hanno rappresentato un deciso passo avanti per le capacit\u00e0 della marina sovietica nel settore lotta alle mine. Caratterizzati da uno scafo in alluminio, sono stati costruiti in una cinquantina di esemplari. Sono stati esportati anche in Egitto e Vietnam.\nOggi sono stati quasi tutti radiati. Dovrebbero sopravvivere tre esemplari in Egitto (\"Aswan\", \"Giza\" e \"Sohag\"), entrati in servizio nel 1969."}
{"id": "620881", "revid": "57342", "url": "https://it.wikipedia.org/wiki?curid=620881", "title": "Euro 3", "text": ""}
{"id": "620882", "revid": "14641", "url": "https://it.wikipedia.org/wiki?curid=620882", "title": "Anidride dell'acido 1,2-benzendicarbossilico", "text": ""}
{"id": "620885", "revid": "14641", "url": "https://it.wikipedia.org/wiki?curid=620885", "title": "1,3,5,2,4,6-triazatriborinano", "text": ""}
{"id": "620886", "revid": "14641", "url": "https://it.wikipedia.org/wiki?curid=620886", "title": "Ciclotriborazano", "text": ""}
{"id": "620887", "revid": "2175", "url": "https://it.wikipedia.org/wiki?curid=620887", "title": "Saint-Sauveur (Alpi settentrionali)", "text": ""}
{"id": "620888", "revid": "161374", "url": "https://it.wikipedia.org/wiki?curid=620888", "title": "Serres (Alpi settentrionali)", "text": ""}
{"id": "620889", "revid": "2175", "url": "https://it.wikipedia.org/wiki?curid=620889", "title": "Sigoyer (Alpi settentrionali)", "text": ""}
{"id": "620890", "revid": "2175", "url": "https://it.wikipedia.org/wiki?curid=620890", "title": "Sorbiers (Alpi settentrionali)", "text": ""}
{"id": "620895", "revid": "14641", "url": "https://it.wikipedia.org/wiki?curid=620895", "title": "Borazolo", "text": ""}
{"id": "620900", "revid": "14641", "url": "https://it.wikipedia.org/wiki?curid=620900", "title": "Tetraidroborato di sodio", "text": ""}
{"id": "620903", "revid": "767487", "url": "https://it.wikipedia.org/wiki?curid=620903", "title": "Bellissima", "text": "Bellissima \u00e8 un film drammatico del 1951 diretto da Luchino Visconti con Anna Magnani e Walter Chiari.\nTrama.\nUn annuncio della radio nel corso di un concerto d\u00e0 notizia che il regista Alessandro Blasetti cerca a Roma una bambina per una parte in un film. Ci\u00f2 fa accorrere a Cinecitt\u00e0 una folla di madri tra le quali la popolana Maddalena Cecconi con la figlioletta Maria, per la quale la donna sogna un'ascesa sociale, tramite una carriera di artista alla quale lei aveva inutilmente aspirato in giovent\u00f9. Le speranze della madre, che non di rado si d\u00e0 delle arie davanti a tutti, sono spesso oggetto di derisione da parte dalle vicine di casa, ma soprattutto fonti di crescenti tensioni con il marito Spartaco, al quale Maddalena inizialmente tiene nascosti i suoi propositi.\nMaddalena fa qualsiasi sacrificio per garantire alla figlia l'aiuto, pi\u00f9 o meno valente, di un fotografo, di una maestra di recitazione e di un corso di ballo, e, nonostante le difficolt\u00e0 finanziarie della famiglia ed il ritardo nel pagamento delle rate per la casa, spende per il parrucchiere e per la sarta. Maria, timida ed impacciata, non mostra n\u00e9 particolare talento, n\u00e9 interesse per lo spettacolo, mentre il padre, venuto a conoscenza della cosa, si scontra con la moglie perch\u00e9 desidera per la figlia un'infanzia tranquilla come quella di tutte le altre bambine.\nDurante una delle audizioni a Cinecitt\u00e0, Maddalena viene avvicinata da un marginale collaboratore di Blasetti, Alberto Annovazzi, il quale si vanta con lei di poterle garantire delle raccomandazioni per la figlia in cambio di 50.000 lire, somma che invece egli spender\u00e0 per l'acquisto di una Lambretta. Maddalena, tutta presa dalla sua illusione, solo in seguito si accorge che Annovazzi \u00e8 in realt\u00e0 un simpatico impostore e lo invita in famiglia, anche se poi rifugge dalle sue \"avances\".\nQuando la bambina viene comunque convocata per un provino, la madre, avvalendosi della simpatia suscitata in una giovane ex-attrice ridotta a lavorare nel laboratorio di montaggio, riesce ad assistere di nascosto alla proiezione, nel corso della quale la bimba, goffa e timida, scoppia a piangere disperatamente, suscitando le risate di scherno della troupe. Solo a questo punto, Maddalena si rende conto dei suoi errori e capisce di aver preteso dalla bambina cose che la piccola non voleva n\u00e9 poteva fare, di aver speso inutilmente il denaro che serviva per la famiglia, e di aver messo cos\u00ec anche in crisi il rapporto con il marito.\nDopo aver vagato a lungo per la citt\u00e0 scossa da questi sentimenti, nel rientrare a casa trova inaspettatamente gli assistenti del regista che stanno discutendo con suo marito di un contratto per la bambina: il soggetto del film prevedeva infatti una bimba goffa ed impacciata e Maria si \u00e8 rivelata adatta allo scopo. Ma a quel punto Maddalena, resasi conto delle pericolose illusioni nascoste nel cinico mondo del cinema, rifiuta il contratto, abbandona i sogni di successo per la piccola Maria, e riallaccia i rapporti con il marito.\nProduzione.\nIl film nasce da un soggetto di Cesare Zavattini, pi\u00f9 volte rielaborato. Secondo Lino Miccich\u00e8, esistono infatti tre versioni del soggetto (denominate S1, S2 ed S3), tra loro alquanto diverse, che poi hanno dato vita a un'ulteriore versione (la S4), quella alla base del copione, alla quale per\u00f2 Zavattini non aveva pi\u00f9 lavorato. Anche Visconti conferma di aver apportato molte modifiche al soggetto di Zavattini, parlando anche di notevoli modifiche alla struttura del film ed ai dialoghi, in questo caso anche grazie alla Magnani. In un servizio apparso su \"Stampa Sera\" si riporta la notizia per cui la storia trarrebbe origine da un fatto realmente accaduto circa un anno e mezzo prima, quando il regista Blasetti, che cercava una bambina per il suo film \"Prima Comunione\", ebbe a che fare con una madre che voleva a tutti i costi imporre la sua figlioletta come protagonista, dicendo a tutti che era \u00abbellissima\u00bb.\nVisconti non realizzava una regia cinematografica da tre anni. \u00abDopo l'insuccesso commerciale di \"La terra trema\" \u2013 scrive Alessandro Bencivenni - che, presentato a Venezia, attira gli insulti del pubblico benpensante irritato dalla rappresentazione della realt\u00e0 popolare e non conosce quasi distribuzione, Visconti incontra difficolt\u00e0 a realizzare altri progetti\u00bb. Il regista stesso dichiar\u00f2 quali erano stati i suoi intenti e le difficolt\u00e0 incontrate: \u00abLa scelta di un soggetto piuttosto che un altro non dipende esclusivamente dalla volont\u00e0 del regista. Occorre anche una combinazione finanziaria che permetta di realizzarlo. Dopo che avevo dovuto rinunciare a \"Cronache di poveri amanti\" ed a \"La carrozza del Santissimo Sacramento\", Salvo d'Angelo mi propose il soggetto di Zavattini. Da molto tempo desideravo girare un film con la Magnani e siccome era appunto la Magnani l'interprete prevista per \"Bellissima\", accettai. (\u2026) E mi interessava anche conoscere quale rapporto sarebbe nato tra me regista e la \"diva\" Magnani. Il risultato \u00e8 stato felicissimo\u00bb. La conoscenza tra i due artisti datava da tempo ed aveva anche portato la Magnani a ospitare per alcuni giorni Visconti, quando lui era ricercato per attivit\u00e0 antifascista durante l'occupazione tedesca di Roma.\nLe riprese del film iniziarono nel giugno 1951 e proseguirono sino alla fine di ottobre. Contrariamente ad altre occasioni - ad esempio quando l'anno successivo si gir\u00f2 \"Camicie rosse\", dove il regista Alessandrini, ex marito della Magnani, a causa dei contrasti con lei abbandon\u00f2 il \"set\"- i rapporti dell'attrice con il regista furono buoni. Ricorda Francesco Rosi, che qui fece la sua prima esperienza cinematografica come aiuto regista: \u00abDue caratteri fortissimi, era bellissimo vederli lavorare. Niente scene, niente scontri. Visconti sapeva che la Magnani gli portava la sua personalit\u00e0, la sua genialit\u00e0 di interprete\u00bb. Anche la Magnani ebbe parole di stima per il regista: \u00abNonostante i suoi difetti mi sono trovata bene con Visconti. Mi ha lasciato le redini sciolte. Del resto sapeva che \u00e8 l'unico modo per farmi recitare\u00bb. Non si verificarono quelle \u00abliti clamorose che hanno segnato le collaborazione di Anna Magnani con tutti i registi con cui ha lavorato\u00bb. Gianni Rondolino riporta una dichiarazione di Visconti, nella quale il regista ammette :\u00abIl vero soggetto era la Magnani: volevo tratteggiare con lei il ritratto di una donna, di una madre moderna e credo di esserci riuscito abbastanza bene, perch\u00e9 la Magnani mi ha prestato il suo enorme talento, la sua personalit\u00e0. Questo mi interessava e, in minore misura, l'ambiente del cinema\u00bb.\nDurante la lavorazione di \"Bellissima\" si svolsero anche due vicende personali. Secondo Patrizia Carrano vi fu un flirt tra la Magnani e Walter Chiari: \u00ab\"Bellissima\" l'aveva messa di fronte casualmente al quel giovanotto milanese sempre indaffarato (\u2026). Si era avviata una piccola storia, breve, nata dalla solitudine, dalla paura dell'et\u00e0. Incontro breve, nato e morto sul \"set\" del film di Visconti\u00bb. Anche nei confronti della bambina, Tina (diminutivo di Concetta) Apicella, di cinque anni, l'attrice svilupp\u00f2 un forte sentimento affettivo. Secondo Governi Anna Magnani la port\u00f2 spesso a casa sua, la fece conoscere al figlio Luca, che aveva solo 2 anni pi\u00f9 di lei, e i due bimbi diventarono amici. Ad un certo punto l'attrice pens\u00f2 anche a un'adozione, ma si ferm\u00f2 di fronte al comprensibile rifiuto della famiglia. Durante le riprese si verific\u00f2 anche un incidente finanziario, quando un amministratore spar\u00ec con la cassa del film, fatto a cui tuttavia si pot\u00e9 porre rimedio. Altri problemi si ebbero con il mondo della distribuzione: fu chiesto a Visconti di inserire tra gli interpreti l'attore Carlo Croccolo, che a quel tempo assicurava un forte successo di pubblico e, a tale fine, fu promesso a Visconti un \"cachet\" aggiuntivo di 16 milioni, che tuttavia fu rifiutato. Non manc\u00f2 neppure un intervento della censura, che impose di rivedere alcuni brani dei testi. Al film presero parte attori gi\u00e0 noti o destinati ad una importante carriera, tra cui Walter Chiari, Tecla Scarano, Arturo Bragaglia e Nora Ricci, oltre ad Alessandro Blasetti, Mario Cecchi Gori, Corrado ed altri nel ruolo di s\u00e9 stessi.\nIn diverse scene la Magnani venne lasciata libera di recitare quasi a braccio, pur rispettando ovviamente il copione: tra queste, in un paio di frizzanti scene di interni con Tecla Scarano, nella lunga e famosa sequenza girata in una trattoria e sulla riva del Tevere insieme a Walter Chiari (si direbbe quasi \"un film nel film\"), e verso il finale, in una scena in notturna con in grembo Tina Apicella addormentata e seduta su una panchina fuori dagli studi di Cinecitt\u00e0, ove l'attrice, piangente, con un fazzoletto portato alla bocca e guardandosi nervosamente intorno, pronuncia un non previsto e quasi soffocato \"aiuto!\" di disperazione, che Visconti decise di mantenere nella versione definitiva.\nPresentazioni ed esiti commerciali.\n\"Bellissima\" ebbe la prima rappresentazione mondiale al cinema \"Manzoni\" di Milano nella nebbiosa giornata del 28 dicembre 1951. Il film, per\u00f2, fu \u00abassai poco premiato dagli incassi\u00bb, avendo infatti introitato 160 milioni di lire. In base a questo risultato, il film di Visconti non riusc\u00ec ad entrare nell'elenco dei principali lungometraggi di maggior successo commerciale tra i 120 prodotti in Italia quell'anno. Campione di incassi nell'anno 1952 fu \"Don Camillo\" di Duvivier che raggiunse la somma record, mai vista prima per un singolo film in Italia, di circa 1 miliardo e mezzo di lire.\nA fronte dello scarso riscontro economico italiano, il film conobbe calorose accoglienze all'estero. Nel luglio 1952 esso viene proiettato in \"prima\" a Parigi, alla presenza della Magnani, ed in quella occasione l'attrice ricevette i pubblici complimenti del Ministro degli Esteri francese, Schuman. Ancora prima era stato inserito tra le pellicole che avevano rappresentato l'Italia al 2\u00ba Festival Cinematografico che si tenne nel febbraio 1952 a Punta del Este, in Uruguay, dove partecip\u00f2 al successo della spedizione italiana. Ma il \"trionfo\" avvenne a New York, dove la Magnani arriv\u00f2, sempre per presentare il film, nel maggio del 1953. In una corrispondenza di Indro Montanelli dalla citt\u00e0 americana, si descrivono accoglienze trionfali, con veri e propri episodi di ressa, ed un \"assedio\" da parte dei giornalisti e della gente, che costrinse ad un certo punto l'attrice a rifugiarsi in un locale improvvisato.\nCritica.\nTutte le valutazioni di \"Bellissima\" ruotano attorno al presunto abbandono, da parte di Visconti, del neorealismo, di cui, soprattutto dopo \"La terra trema\" veniva considerato uno dei massimi interpreti.\nCosa dice Visconti.\nLa questione fu inizialmente affrontata dallo stesso regista. Intervistato da Michele Gandin, Visconti dichiar\u00f2 a tale proposito: \u00abPenso sarebbe meglio parlare di \"realismo\" semplicemente. Il grosso errore da parte di Germi, ed anche di De Sica, con tutta la stima che ho per loro, \u00e8 quello di non partire da una realt\u00e0 sociale effettiva\u00bb. Poi aggiunge, riferendosi a \"Miracolo a Milano\" e a \"Il cammino della speranza\" \u00aba mio avviso si tratta di una pericolosa mescolanza di realt\u00e0 e romanticismo\u00bb.\nSecondo Lino Miccich\u00e8 \u00abVisconti vuole ricorrere al testo di uno dei riconosciuti \"padri fondatori\" della ortodossia neorealistica [Zavattini \u2013 n.d.r.] proprio per dilatarlo e, in sostanza, ribaltarlo criticamente. Questa operazione critica \u00e8 comunque anche autocritica, come se prendere spunto dal distantissimo \"mondo poetico\" di Zavattini avesse dato a Visconti la forza di fare \"tabula rasa\" di ogni ideologismo neorealistico\u00bb. Ed ancora: \u00abquella del neorealismo \u00e8 un'etichetta che Visconti non ha mai troppo gradito e che, anzi, in occasione di \"Bellissima\" respinge totalmente\u2026\u00bb; per cui, conclude l'autore \u00aba ben rileggere \"Bellissima\" appare chiaro che il terzo lungometraggio di Visconti costituisce gi\u00e0 quel \"superamento\" del neorealismo di cui il successivo \"Senso\" sar\u00e0 la pi\u00f9 alta ed evidente espressione\u00bb.\nLe critiche contemporanee.\n\u00abAnna Magnani \u2013 scrisse il \"Corriere della Sera\" ha avuto in \"Bellissima\" la sua occasione d'oro e ne ha approfittato.(\u2026) Di episodi riusciti ve ne sono, soprattutto nella seconda parte, in particolare quello sulla riva del fiume. \u00c8 riuscitissimo tutto l'epilogo che concentra e solleva tutti i motivi di commozione preannunciati ed attesi. Volendo raccontare un'esaltazione ed un tracollo, un'illusione ed un disincanto, il film lo ha fatto con dignit\u00e0, utilizzando mezzi inconsueti ed audaci, talvolta rischiosi. Il suo merito maggiore \u00e8 nella schietteza, che \u00e8 poi la strada giusta nel neorealismo e di ogni realismo\u00bb.\nIn una lunga ed articolata recensione, il critico Guido Aristarco d\u00e0 un giudizio molto positivo della pellicola: \u00abDopo \"La terra trema\" [Visconti] aveva davanti a s\u00e9 tre strade: proseguire ed avanzare verso nuove soluzioni; ritornare dalle posizioni conquistate [...], sviluppare un argomento collaterale, importante si, ma meno socialmente impegnativo\u00bb. E, secondo Aristarco, \u00e8 quest'ultima la strada seguita dal regista: \"Bellissima\" \u00e8 un nuovo ed eccellente prodotto della coerenza di Visconti da lui maturato percorrendo la terza delle vie che aveva dinnanzi. [...] Visconti scopre una Magnani inedita, che oltrepassa, e non di poco, quella rosselliniana di \"Roma citt\u00e0 aperta\"; egli la spoglia, cio\u00e8, dei suoi \"vizi\", del suo preoccupante gigionismo\u00bb. Secondo Aristarco \u00abla condanna del mondo di Cinecitt\u00e0 \u00e8 comprensibile in tutta la sua estensione ed il suo valore [...] il suo non \u00e8 soltanto un \"no\" ad un ambiente specifico, pi\u00f9 o meno corrotto, ma anche e soprattutto ad un mondo pi\u00f9 estensibile e generale, a tutto un modo di concepire la vita ed il lavoro senza il rispetto dei sentimenti umani e dei sacrifici\u00bb.\nPi\u00f9 differenziato il giudizio apparso su \"La Stampa\": \u00abSi direbbe che, aiutato da un'eccezionale interprete, Anna Magnani, e forse da lei soggiogato, [Visconti ndr] abbia voluto soltanto darci il prepotente ritratto di una popolana. Parecchi episodi appaiono sapidi e nervosi, altri invece sono troppo stipati, quasi ridondanti e quello risolutivo del film (\u2026) non ha la intima convinzione che dovrebbe avere. Questo \u00e8 il terzo film di Visconti, in apparenza semplice, in realt\u00e0 dettato da un vasto, umanissimo tema: le grandi delusioni della piccola gente. Un tema che quasi deliberatamente ignora i toni aspri di \"Ossessione\" e la raffinata complessit\u00e0 di \"La terra trema\", qui Visconti si \u00e8 avvicinato a timbri popolareschi, vernacoli\u2026\u00bb.\nUgo Oietti scrisse che \u00abAnna Magnani ci ha dato forse la pi\u00f9 bella interpretazione della sua carriera, confermando ancora una volta le sue qualit\u00e0 di attrice drammatica. Ha creato una Maddalena esuberante e chiassosa, prepotente ed ambiziosa, mentitrice e sensibile\u00bb. Anche Corrado Alvaro mise in risalto il ruolo della Magnani: \u00abSin dai primi gesti e dalle prime battute si ha l'impressione di trovarsi di fronte ad una protagonista che ci condurr\u00e0 dove vuole\u00bb, attribuendole \u00abuna forza di rappresentazione, una verit\u00e0 e una poesia della vita che fanno di una tale attrice un fenomeno unico\u00bb.\nI commenti successivi.\n\u00abImpietosamente satirico sul mondo del cinema \u2013 scrive il \"Morandini\" - come \"fabbrica di sogni\", ma anche critico sui metodi del neorealismo, oggi [\"Bellissima\" - n.d.r.] pare soprattutto come un ritratto di donna, di una splendida, veemente Magnani. La sua scena sul fiume con Chiari \u00e8 da antologia. Visconti racconta la realt\u00e0 popolare piena di contraddizioni con occhi sempre lucidi, talvolta impietosi, senza sentimentalismo o idealizzazioni\u00bb.\nPer il \"Mereghetti\" si tratta di un \u00abfilm disperante e grottesco sul falso mito del cinema che utilizza ironicamente come colonna sonora \"l'elisir d'amore\" di Donizetti. Anche, se non soprattutto, un film feroce sulla \"filosofia\" del neorealismo: qui la rappresentazione del popolo \u00e8 piena di contraddizioni, realizzata con l'occhio impietoso di chi sa che i sogni sono destinati ad infrangersi di fronte alla ferocia della realt\u00e0\u00bb.\nAnche molti altri commenti successivi convergono nel ritenere \"Bellissima\" un film con cui Visconti si distacca dal filone neorealistico. Ad esempio Gianni Rondolino scrive di un \u00abparziale fallimento dei risultati artistici (\u2026) la poetica del neorealismo mal si esprime in uno stile che tenta di mediare la realt\u00e0 documentaristica con la drammaturgia classica del personaggio a tutto tondo\u00bb. Analogo il commento apparso su \"Cinema, grande Storia illustrata\": \u00abSguardo lucido su condizioni economiche di miseria e di fame in un'Italia appena uscita dalla fase di ricostruzione e pronta a guardare al di l\u00e0 dell'orizzonte dei bisogni immediati. Visconti smonta con crudelt\u00e0 la macchina cinematografica, mostrando l'assoluta inconsistenza morale ed ideale del mondo del cinema.(\u2026) Nel momento in cui Visconti smette di girare \"Bellissima\" il cordone che ancora lo lega alla cultura del neorealismo viene reciso nettamente\u00bb.\nAncora pi\u00f9 esplicito, sotto questo aspetto, il giudizio del critico Renzo Renzi: \u00abQuasi tutto pareva dividere i due grandi cineasti [Visconti e Zavattini \u2013 n.d.r.] nello stesso approccio alla realt\u00e0. \"Bellissima\" diventa una sorta di grande calcio dato da Visconti alla per lui inconsistente chiacchiera neorealistica, al suo inconsistente lirismo\u00bb.\nPi\u00f9 sfumato invece il parere di Alessandro Bencivenni: \u00ab\"Bellissima\" nasce da un spunto neorealista. Col neorealismo condivide certe caratteristiche: l'uso austero della macchina da presa, il sonoro in presa diretta, una recitazione che lascia spazio alla improvvisazione degli attori. Ma non parte da una contrapposizione ideologica tra le virt\u00f9 della realt\u00e0 ed i peccati dell'artificio\u00bb. Mentre, secondo Lino Miccich\u00e9, si tratta di un film di transizione \u00abtra l'altissima stilizzazione neorealistica di \"La terra trema\" ed il turgido realismo, definitivamente post neorealistico, di \"Senso\"\u00bb.\nDel resto, gi\u00e0 sin dal 1948, era stato lo stesso Visconti a rifiutare ogni inquadramento preconcetto, ironizzando sui \"neorealisti pi\u00f9 realisti del re\" e sulla \u00abottusit\u00e0 di chi vuole mettere etichette e confini alla libert\u00e0 creativa. Mi sembra \u2013 scriveva Visconti \u2013 che [il neoralismo - n.d.r.] cominci a diventare un'assurda etichetta che si \u00e8 attaccata come un tatuaggio e che invece di designare un metodo, un momento, diventa una limitazione totale, una regola\u00bb.\nRiconoscimenti.\nOltre al gi\u00e0 citato Nastro d\u2019argento conferito ad Anna Magnani per la sua interpretazione, va ricordato che \"Bellissima\" \u00e8 stato selezionato tra i 100 film italiani da salvare."}
{"id": "620905", "revid": "767487", "url": "https://it.wikipedia.org/wiki?curid=620905", "title": "Classe Natya", "text": "La classe Natya (Progetto 266M Akvamarin-M secondo la designazione sovietica) fu una classe di dragamine oceanici della Voenno-morskoj flot, composta da 58 unit\u00e0 di quattro serie distinte entrate in servizio tra il 1970 e il 1981.\nEvoluzione dei precedenti dragamine classe Yurka, i Natya sono equipaggiati con un pesante armamento sia per la difesa che per l'attacco ASW e hanno uno scafo amagnetico in quanto costruito in alluminio, nonostante i problemi di corrosione causati dall'acqua di mare; i Natya sono state largamente usate anche come posamine, come unit\u00e0 per il pedinamento dei gruppi navali NATO, e come navi per la raccolta di informazioni di intelligence.\nVarie unit\u00e0 sono ancora in servizio con la Marina della Federazione Russa, mentre altre sono state esportate in paesi amici e alleati:\nL'Unione Sovietica produsse poi tra il 1978 e il 1988 per la Marina militare dell'India dodici dragamine della classe Pondicherry, una versione modificata dei Natya secondo specifiche indiane."}
{"id": "620906", "revid": "1745361", "url": "https://it.wikipedia.org/wiki?curid=620906", "title": "Hrodna", "text": "Hrodna (; ; in polacco: \"Grodno\") \u00e8 una citt\u00e0 della Bielorussia, vicina al triplo confine tra Bielorussia, Polonia e Lituania. La citt\u00e0 \u00e8 posta sul fiume N\u00ebman e conta abitanti (2006).\nLa citt\u00e0 di Hrodna \u00e8 stata nota per tutto il XX secolo con il corrispondente esonimo russo \u0413\u0440\u043e\u0301\u0434\u043d\u043e (Grodno). Dall'indipendenza della Bielorussia il nome ufficiale della citt\u00e0 \u00e8 quello bielorusso, Hrodna.\nStoria.\nLa moderna citt\u00e0 di Hrodna \u00e8 nata come una piccola fortezza e un avamposto commerciale fortificato mantenuto dai principi Rurikid al confine con le terre dell'unione tribale baltica degli Jatvingi. Il primo riferimento a Hrodna risale al 1005&lt;ref name=\"USSR/1965\"&gt;\"\u0410\u0440\u0445\u0435\u043e\u0433\u0440\u0430\u0444\u0438\u0447\u0435\u0441\u043a\u0438\u0439 \u0435\u0436\u0435\u0433\u043e\u0434\u043d\u0438\u043a \u0437\u0430 1964 \u0433\u043e\u0434\". &lt;/ref&gt;.\nL'anno di fondazione ufficiale \u00e8 il 1127. A quel tempo Hrodna era stata menzionata nelle Cronache primarie come \"Goroden\" e si trova all'incrocio di numerose rotte commerciali, diventando la capitale di un principato governato da Yaroslav il Saggio e dai suoi discendenti.\nInsieme a Navahrudak, Hrodna era considerata la citt\u00e0 principale al confine occidentale della Rutenia Nera che confinava con il Granducato di Lituania. \u00c8 stata spesso attaccata da vari invasori, in particolare dai Cavalieri Teutonici. Questi ultimi, al comando di Konrad Wallenrode la assediarono l'ultima volta nel 1398. Negli anni 1240-1250 era sotto il controllo del Granducato. Dopo le rivolte prussiane, la popolazione prussiana cerc\u00f2 rifugio nella regione. Il famoso granduca lituano Vytautas fu principe di Hrodna (1376-1392) e vi rimase durante i preparativi per la battaglia di Grunwald (1410).\nCommonwealth polacco-lituano.\nPer incentivare il commercio, i granduchi cominciarono ad \"accogliere\" molte comunit\u00e0 ebraiche. Nel 1441 la citt\u00e0 ricevette il suo statuto, basato sulla legge di Magdeburgo.\nLa citt\u00e0 fu teatro di due battaglie, la Battaglia di Grodno (1706) e la Battaglia di Grodno (1708) durante la Grande Guerra del Nord.\nDopo la prima divisione del Commonwealth polacco-lituano, Grodno divenne la capitale del voivodato di Grodno nel 1793.\nIn quanto importante centro di commercio e culturale, Grodno rimase uno dei luoghi in cui si tenevano i Sejm. Inoltre, il Vecchio e il Nuovo Castello erano spesso visitati dai monarchi del Commonwealth, incluso il famoso Stefano I B\u00e1thory, che qui fece costruire una residenza reale. Nel 1793 a Grodno avvenne l'ultimo Sejm nella storia del Commonwealth. Due anni dopo, nel 1795, la Russia ottenne la citt\u00e0 nella terza spartizione della Polonia. Fu nel Castello Nuovo il 25 novembre di quell'anno che l'ultimo re polacco e granduca lituano Stanis\u0142aw August Poniatowski abdic\u00f2. Nell'impero russo, la citt\u00e0 ha continuato a svolgere il suo ruolo di sede del Governatorato di Grodno dal 1801. Le attivit\u00e0 industriali iniziate alla fine del XVIII secolo da Antoni Tyzenhauz, hanno continuato a svilupparsi.\nIl conte Aleksander Bisping fu arrestato e imprigionato qui durante la rivolta di gennaio (1863-1864) prima del suo esilio a Ufa.\nCome molte altre citt\u00e0 dell'Europa orientale, Grodno aveva una significativa popolazione ebraica prima dell'Olocausto: secondo il censimento russo del 1897, su una popolazione totale di 46.900, gli ebrei costituivano 22.700 (circa il 48%, o quasi la met\u00e0 della popolazione totale).\nNel 1812 la citt\u00e0 fu liberata per un breve periodo da Napoleone. I cittadini di Grodno parteciparono numerosi alle insurrezioni polacche del 1800.\nPrima guerra mondiale.\nDurante la prima guerra mondiale Grodno fu pi\u00f9 volte al centro di operazioni militari e venne depredata dalle truppe tedesche. Dal 1918 al 1919 fece parte della Repubblica di Lituania ma, nel 1920, in virt\u00f9 del trattato di Riga, che concludeva la guerra russo-polacca, fu occupata dalla Polonia. \nSeconda guerra mondiale.\nCon l'invasione della Polonia nel 1939 la guarnigione di Grodno fu usata principalmente per la formazione di numerose unit\u00e0 militari che combattevano contro l'invasione della Wehrmacht.\nLa citt\u00e0 contava circa abitanti dei quali polacchi (60%), ebrei (37%), lituani e bielorussi (3%). Nel 1939 la citt\u00e0 veniva occupata da divisioni corazzate sovietiche, dopo che la Polonia era capitolata durante l'attacco tedesco del 1 settembre 1939. L'assedio di Grodno, passato alla storia come la \"Battaglia di Grodno\" inizi\u00f2 il 20 settembre 1939. La citt\u00e0 era difesa da circa persone, per la gran maggioranza forze di polizia. La citt\u00e0 si arrese dopo 3 giorni di lotta casa per casa il 22 settembre, data nella quale veniva incorporata nell'Unione Sovietica secondo quanto stabilito nel patto Molotov-Ribbentrop.\nDal 1941 al 1944 la citt\u00e0 fu occupata dai Nazisti, i quali si abbandonarono a massacri e deportazioni, eliminando tra l'altro l'intera popolazione ebraica della citt\u00e0 che prima della guerra contava oltre persone. Nel 1945, in seguito alla sconfitta dei nazisti da parte dei sovietici, ritorn\u00f2 ad essere parte della Repubblica Socialista Sovietica Bielorussa, restandolo fino alla caduta dell'Unione Sovietica nel 1991. Da allora \u00e8 parte della Repubblica di Bielorussia.\nGeografia.\nLa citt\u00e0 si trova sul fiume Neman, a circa 15 km (9 miglia) dal confine polacco e a 30 km (19 miglia) dalla Lituania. Oltre al fiume Neman, la citt\u00e0 \u00e8 attraversata dal fiume Lasosna e dal Haradnichanka.\nCitt\u00e0 moderna.\nLa citt\u00e0 ha una delle pi\u00f9 grandi concentrazioni di cattolici romani in Bielorussia. \u00c8 anche un centro della cultura polacca, con un numero significativo di polacchi che risiedono nella citt\u00e0 e nei suoi dintorni.\nAnche la popolazione ortodossa orientale \u00e8 ampiamente presente. Le chiese cattoliche e ortodosse della citt\u00e0 sono importanti tesori architettonici.\nLa citt\u00e0 \u00e8 nota per la Grodno State Medical University, dove molti studenti provenienti da diverse parti della Bielorussia acquisiscono titoli accademici, cos\u00ec come un numero notevole di studenti stranieri. Altri istituti di istruzione superiore sono la Yanka Kupala State University di Grodno (il pi\u00f9 grande centro educativo nella provincia di Grodno) e l'Universit\u00e0 agraria statale di Grodno. Per sostenere la comunit\u00e0 polacca, nel 1995 \u00e8 stata costruita una scuola polacca, dove tutte le materie vengono insegnate in polacco e gli studenti possono superare gli esami per essere ammessi nelle universit\u00e0 polacche.\nMonumenti e luoghi d'interesse.\nDi particolare interesse sono il Castello Reale, la chiesa della Fara, la cattedrale cattolica di San Francesco Saverio, la cattedrale ortodossa di Nostra Signora della Salute e la sinagoga grande corale (in corso di restauro).\nInfrastrutture e trasporti.\nHrodna \u00e8 raggiungibile da Minsk in autobus o treno, da Vilnius in Lituania in autobus e da Bia\u0142ystok in Polonia in autobus.\nL'aeroporto di Hrodna \u00e8 collegato con i voli delle compagnie aeree bielorusse Belavia Belarusian Airlines e Gomelavia con Minsk, Kaliningrad, Homel', Mahil\u00eb\u016d e con i voli charter con l'Europa.\nSport.\nCalcio.\nLa squadra principale della citt\u00e0 \u00e8 il Futbol'ny Klub N\u00ebman Hrodna."}
{"id": "620910", "revid": "14641", "url": "https://it.wikipedia.org/wiki?curid=620910", "title": "Esaidruro di diboro", "text": ""}
{"id": "620913", "revid": "767487", "url": "https://it.wikipedia.org/wiki?curid=620913", "title": "Vaghe stelle dell'Orsa...", "text": "Vaghe stelle dell'Orsa... \u00e8 un film del 1965, diretto dal regista Luchino Visconti, vincitore del Leone d'oro alla 26\u00aa Mostra internazionale d'arte cinematografica di Venezia.\nIl titolo riprende l'incipit di \"Le ricordanze\", uno dei Canti di Giacomo Leopardi.\nTrama.\nSandra torna nella citt\u00e0 natale di Volterra accompagnata dal marito Andrew per donare al Comune un parco da intitolare al padre, uno scienziato ebreo morto in un campo di concentramento. A Volterra rivede il fratello Gianni, che sta scrivendo un romanzo autobiografico dal titolo \"Vaghe stelle dell'Orsa\", la madre, ricoverata in un centro per malattie mentali, e il patrigno Antonio Gilardini, sospettato da Sandra e dal fratello di avere denunciato il padre ai nazisti, allo scopo di liberarsene per poter continuare la relazione con la moglie.\nIn un incontro chiarificatore con tutta la famiglia, Gilardini accusa i due fratelli di raccontare menzogne al solo scopo di nascondere la loro relazione incestuosa. Andrew lascia Volterra e chiede a Sandra di raggiungerlo. Gianni e Sandra hanno una violenta discussione durante la quale Gianni, dopo avere distrutto il suo libro, minaccia il suicidio se verr\u00e0 di nuovo abbandonato da Sandra, che invece \u00e8 decisa a ritornare da Andrew, dopo la cerimonia programmata per commemorare suo padre. Di nuovo abbandonato e in preda alla disperazione, Gianni si uccide."}
{"id": "620914", "revid": "14641", "url": "https://it.wikipedia.org/wiki?curid=620914", "title": "Boretano", "text": ""}
{"id": "620918", "revid": "14641", "url": "https://it.wikipedia.org/wiki?curid=620918", "title": "Dibromuro di calcio", "text": ""}
{"id": "620920", "revid": "438678", "url": "https://it.wikipedia.org/wiki?curid=620920", "title": "Rocco e i suoi fratelli", "text": "Rocco e i suoi fratelli \u00e8 un film del 1960 diretto da Luchino Visconti e ispirato ai racconti de \"Il ponte della Ghisolfa\" di Giovanni Testori.\nIl titolo del film \u00e8 una combinazione tra l'opera \"Giuseppe e i suoi fratelli\" di Thomas Mann e il nome di Rocco Scotellaro, poeta meridionalista di cui Visconti era un grande estimatore. I cinque fratelli vengono presentati, durante la narrazione, in abbinamento alle cinque dita della mano, di cui Rocco rappresenta il dito medio.\nIl film \u00e8 stato selezionato tra i 100 film italiani da salvare.\nTrama.\nAlla morte del padre, Rocco Parondi, un ragazzo lucano, su iniziativa di sua madre, Rosaria, raggiunge insieme a lei e ai suoi fratelli, Simone, Ciro e Luca, il loro fratello pi\u00f9 grande, Vincenzo, emigrato gi\u00e0 da qualche tempo a Milano, nella speranza di cambiare vita. Al loro arrivo scoprono che Vincenzo sta festeggiando il suo fidanzamento con Ginetta, anche lei figlia di emigrati lucani, ma ormai gi\u00e0 ben inseriti a Milano. Quando la madre richiama Vincenzo al suo dovere di provvedere prima d'ogni altra cosa alla sua famiglia d'origine in difficolt\u00e0, i parenti di Ginetta reagiscono e, temendo di doversi sobbarcare il peso dei nuovi arrivati, cacciano i Parondi in malo modo. Vincenzo, sentendosi in obbligo con i suoi familiari, lascia anche lui la festa e inizia a provvedere come pu\u00f2 ai suoi cari. Dopo le difficolt\u00e0 iniziali tutti i giovani riescono a trovare una sistemazione: Vincenzo recupera il rapporto con Ginetta e obbliga le due famiglie in rotta ad accettare la relazione con un matrimonio riparatore. Rocco inizia a lavorare in una lavanderia, Ciro studia e trova lavoro come operaio in una fabbrica dell'Alfa Romeo, Simone si d\u00e0 alla boxe, mentre Luca rimane a casa con la madre.\nNel frattempo, i giovani fratelli hanno fatto la conoscenza di Nadia, una prostituta che ha subito una relazione con Simone. In realt\u00e0 Nadia considera Simone un cliente come un altro, ma Simone, viziato dalla madre, affascinato dalla ricchezza della grande metropoli lombarda e ingannato dall'illusione di ottenere facilmente molti soldi con il pugilato, si lega morbosamente alla donna, pretendendo di garantirle un tenore di vita che non \u00e8 alla sua portata. Un giorno Nadia riceve in regalo una spilla che in realt\u00e0 Simone ha rubato alla proprietaria della lavanderia dove lavora Rocco. Rendendosi conto del precipitare della situazione, Nadia restituisce la spilla a Rocco dicendo che sta lasciando per qualche tempo Milano, che non vuole pi\u00f9 vedere Simone e che questi far\u00e0 bene a dimenticarla. Alla notizia Simone reagisce in modo sprezzante, nascondendo cos\u00ec l'umiliazione d'essere stato abbandonato.\nUn giorno, Rocco, partito per il servizio militare, incontra di nuovo Nadia che \u00e8 appena uscita dal carcere. Seduti a bere un caff\u00e8, la donna ascolta la visione che Rocco ha della vita, rimanendone affascinata e quando lui le rivela di provare compassione per lei e l'incoraggia a ritrovare speranza nella vita, tra i due nasce un vero amore. Tornato a Milano, Rocco viene notato dall'allenatore di Simone che, deluso dall'indisciplina di quest'ultimo, ritiene che Rocco possa fare veramente strada nel mondo del pugilato. Nadia, intanto, rincuorata dalla bont\u00e0 d'animo di Rocco, inizia a cambiare vita. Ma incombe su di loro la tragedia: Simone, deriso dagli amici del bar che frequenta, viene a conoscenza degli incontri tra il fratello e la sua ex amante e una sera, scortato da quegli stessi amici, segue Rocco e Nadia fino ai prati della Ghisolfa, dove i due s'incontrano abitualmente. Qui Simone stupra Nadia e picchia brutalmente il fratello. Rocco non solo non cerca vendetta, ma si convince d'essere il responsabile delle miserie di Simone, avendogli rubato la donna che lui amava. Cos\u00ec chiede a Nadia di lasciarlo per tornare con il fratello, certo che, recuperando questa relazione, Simone potr\u00e0 redimersi.\nNadia \u00e8 sconvolta e, sentitasi tradita da Rocco, ritorna tra le braccia di Simone, ma solo per vendicarsi e sfruttarlo per soldi, al fine di rovinarlo; quest'ultimo comincia a condurre una vita sregolata che condiziona anche le sue prestazioni sul ring, inizia ad avere anche problemi di alcolismo, ricorre al furto e a prostituirsi anche lui con l'ex pugile Duilio Morini che ha cessato definitivamente di fare il pugile. A differenza di Vincenzo e Ciro che cominciano a prendere le distanze da Simone, Rocco si prodiga in tutti i modi per aiutarlo, sotto la pressione della madre che, accecata dall'affetto per il figlio, scarica ogni responsabilit\u00e0 dei guai di Simone su Nadia. Proprio per ripianare i debiti del fratello, Rocco, che pure vorrebbe lasciare il pugilato per tornare al pi\u00f9 presto al suo paese d'origine, decide di continuare la sua carriera tra lo stupore di Vincenzo e la rabbia di Ciro, che non comprendono l'ostinazione di Rocco nel voler redimere un fratello che sta gettando nel disonore una famiglia altrimenti onesta.\nSpinto dalla volont\u00e0 di riscattare suo fratello, Rocco s'aggiudica un difficile incontro che lo lancer\u00e0 verso il successo. Ma proprio mentre Rocco sta disputando questo decisivo incontro, Simone, abbandonato anche da Nadia, scopre che \u00e8 tornata a prostituirsi dalle parti dell'Idroscalo e la va a cercare per tentare di riaverla. Nadia lo respinge, Simone estrae un coltello dalla tasca, si para davanti alla ragazza e la colpisce, uccidendola. Proprio al culmine dei festeggiamenti per la vittoria di Rocco, Simone fa ritorno a casa, e confessa al fratello l'omicidio di Nadia. Rocco, in preda alla disperazione, colpevolizza ancora una volta se stesso piuttosto che il fratello assassino, arrivando a offrirgli riparo in casa. Ma Ciro si ribella a questa decisione ed esce di corsa da casa per andare alla polizia a denunciarlo. Simone sar\u00e0 trovato e arrestato tre giorni dopo.\nQualche tempo dopo, il piccolo Luca va a trovare Ciro durante una pausa di lavoro del fratello maggiore e gli rinnova le accuse d'aver tradito il proprio sangue. Ciro replica usando parole d'affetto sia verso Rocco, troppo legato a un mondo che il boom economico sta cancellando, sia verso il fratello incarcerato, che da questo boom \u00e8 stato in qualche modo travolto, e racconta al piccolo le sue speranze di un mondo migliore, nel quale le persone non saranno pi\u00f9 costrette a emigrare per trovare pane e giustizia. Ma la sirena suona, richiamando tutti gli operai dentro; Luca si accomiata da Ciro e lo vede da lontano incontrarsi con la sua fidanzata con la quale costruir\u00e0 presto una nuova famiglia. Lo saluta ancora una volta dicendogli che tutti i fratelli l'aspettano per la cena e, riprendendo la strada di casa, passa davanti a un muretto dove sono esposte le foto del pugile Rocco, eroe del momento suo malgrado.\nProduzione.\nLe riprese si svolsero perlopi\u00f9 a Milano. In particolare nella Palestra di via Bellezza 16/a, aperta fino alla fine degli anni '70 e oggi sede dell'Arci Bellezza, che ancora ospita la Palestra Visconti con alcuni arredi originali. Alcune scene vennero girate sul Lago di Como tra Lierna e Bellagio, altre ancora a Roma, Civitavecchia e sul Lago di Fogliano. In principio, le scene iniziali dovevano essere girate in Basilicata (nel film chiamata con il suo antico nome Lucania), da cui proveniva la famiglia Parondi, ma nella versione finale il film venne, interamente, ambientato a Milano. Visconti soggiorn\u00f2 in Basilicata, in particolare a Matera, Miglionico, Bernalda e\nPisticci, spinto dalla lettura di autori come Carlo Levi e Rocco Scotellaro, per studiare gli usi e costumi locali che vengono risaltati nell'opera. La sceneggiatrice Suso Cecchi D'Amico dichiar\u00f2 che Visconti scelse come riferimento i lucani, al posto di comunit\u00e0 pi\u00f9 note come siciliani e calabresi, perch\u00e8 \u00abli trovava gradevoli per una certa disponibilit\u00e0 psicologica e per il loro accento\u00bb. Il pugile Rocco Mazzola, campione nazionale dei pesi mediomassimi e massimi, fece una breve comparsa, la cui storia, quella di un lucano emigrato in Lombardia, ispir\u00f2 vagamente le vicende del film.\nIl 13 aprile 1960 la lavorazione venne fatta sospendere dal presidente della provincia di Milano, il democristiano Adrio Casati, che non permise le riprese all'Idroscalo in quanto ritenne il film un'opera \u00abnon molto morale e denigratoria\u00bb. Il 27 ottobre il produttore Goffredo Lombardo, dopo una lunga diatriba con la magistratura milanese, accett\u00f2 l'oscuramento di quindici minuti della pellicola ad insaputa di Luchino Visconti. Quest'ultimo ricorse anch'egli alla magistratura, facendo richiesta di sequestro delle copie oscurate.\nIl 17 maggio 2015 al Festival di Cannes \u00e8 stata proiettata in anteprima mondiale la versione restaurata in HD dalla Cineteca di Bologna e reintegrata dei tagli di censura, per poi essere proiettata per la prima volta in Italia il 3 luglio 2015 a Bologna, durante la Rassegna \"Il Cinema Ritrovato\" che si tiene in Piazza Maggiore.\nAccoglienza.\nIncasso.\nIl film incass\u00f2 \u20a4 (circa 2 milioni di euro) con spettatori, classificandosi come terzo maggiore incasso dell'anno."}
{"id": "620921", "revid": "767487", "url": "https://it.wikipedia.org/wiki?curid=620921", "title": "Classe Vanya", "text": "Classe Vanya \u00e8 la designazione NATO della classe di dragamine litoranee sovietiche Progetto 669. La Vanya \u00e8 stata la maggiore delle classi di dragamine litoranee sovietiche, realizzata in circa 75 esemplari, 69 dei quali per la marina militare sovietica. Esse avevano scafo in legno e apparecchiature tradizionali, ma anche la capacit\u00e0 di depositare piccoli campi minati. La Vanya II, 3 esemplari, aveva anche la capacit\u00e0 di telecomandare fino a 3 motoscafi Iljuscha, da 28 m e provvisti di vari sistemi di dragaggio, similmente alla classe Lindau tedesca.\nIn Russia, tutte le unit\u00e0 di questo tipo sono state radiate nel 1997."}
{"id": "620925", "revid": "14641", "url": "https://it.wikipedia.org/wiki?curid=620925", "title": "Dibromuro di mercurio", "text": ""}
{"id": "620930", "revid": "14641", "url": "https://it.wikipedia.org/wiki?curid=620930", "title": "L(+)-arabinosio", "text": ""}
{"id": "620933", "revid": "14641", "url": "https://it.wikipedia.org/wiki?curid=620933", "title": "\u0391-ciclodestrina", "text": ""}
{"id": "620939", "revid": "648716", "url": "https://it.wikipedia.org/wiki?curid=620939", "title": "Classe Alesha", "text": "Le unit\u00e0 appartenenti alla classe Alesha (Progetto 317 secondo la classificazione russa) sono posamine di grandi dimensioni, costruiti ed entrati in servizio in Unione Sovietica nella seconda met\u00e0 degli anni sessanta. La classificazione russa per queste unit\u00e0 \u00e8 ZM (Zagraditel Minnyi).\nTecnica.\nLe Alesha sono unit\u00e0 piuttosto sofisticate e versatili. Infatti, oltre ad essere in grado di stendere banchi di mine (ne possono trasportare circa 300) tramine apposite ferroguide, possono anche stendere reti antisommergibile, svolgere operazioni per il supporto all'attivit\u00e0 dei dragamine ed essere utilizzate come navi comando per operazioni di guerra di mine, anche complesse.\nServizio.\nComplessivamente, ne sono entrati in servizio con la marina militare sovietica tre esemplari, tra il 1967 ed il 1969. Sono stati chiamati con nomi di ragazzi russi.\nTutte le unit\u00e0 sono state radiate."}
{"id": "620940", "revid": "767487", "url": "https://it.wikipedia.org/wiki?curid=620940", "title": "Classe Sonya", "text": "La classe Sonya (Progetto 1265 Yakhont secondo la designazione sovietica) fu una classe di dragamine costieri della Voenno-morskoj flot, composta da 86 unit\u00e0 di due serie distinte entrate in servizio a partire dai primi anni 1970.\nI Sonya hanno uno scafo di legno con ricopertura in GRP (vetroresina); la soluzione, per massimizzare l'efficacia della resistenza strutturale, \u00e8 stata escogitata dopo un importante precedente: infatti gi\u00e0 negli anni 1960, molto prima delle classi occidentali come i Lerici o i Tripartite, i sovietici sperimentarono la classe Zhenya totalmente in GRP, ma i 3 esemplari, troppo avanzati per i tempi, non diedero buon esito.\nUn gran numero di unit\u00e0 \u00e8 ancora oggi in servizio con la Marina militare della Federazione Russa, ma diverse altre sono state esportate in nazioni amiche e alleate o trasferite agli Stati ex sovietici:"}
{"id": "620951", "revid": "14641", "url": "https://it.wikipedia.org/wiki?curid=620951", "title": "D-Eritrosio", "text": ""}
{"id": "620952", "revid": "120804616", "url": "https://it.wikipedia.org/wiki?curid=620952", "title": "Cane da pastore australiano Kelpie", "text": "Il cane da pastore australiano Kelpie \u00e8 una razza canina australiana riconosciuta dalla FCI (Standard N. 293, Gruppo 1, Sezione 1).\nStoria.\nL'origine della razza non \u00e8 molto antica. Infatti la razza \u00e8 nata dall'accoppiamento di collie, portati in Australia dai coloni, con i dingo. La razza venne quindi selezionata per radunare le enormi greggi di merinos, ma siccome non sembrava molto adatta al clima australiano, venne importata in Inghilterra dove venne fatta accoppiare con canidi selvatici locali. Negli anni ottanta in Australia si contavano comunque 80.000 Kelpie che da allora saranno sicuramente aumentati grazie al grandissimo lavoro offerto da questa razza. La sua prima apparizione in un'esposizione risale al 1908.\nDescrizione.\nQuando il cane \u00e8 a riposo la coda deve pendere in una lieve curva. Pu\u00f2 venire sollevata in movimento. In lunghezza deve quasi raggiungere il garretto. I colori ammessi sono nero, cioccolato, rosso, blu, fawn, red&amp;tan e black&amp;tan. Il pelo di copertura \u00e8 moderatamente corto, dritto e assai resistente ad ogni condizione climatica. Il sottopelo \u00e8 corto e fitto. Sulla testa e sugli arti il pelo \u00e8 pi\u00f9 corto. \u00c8 pi\u00f9 lungo sul collo e sul retro delle cosce. Sulla coda \u00e8 a forma di \u201cspazzola\u201d. Gli occhi sono a forma di mandorla. Sono di dimensioni medie e sono ben delimitati agli angoli. Il colore degli occhi deve sempre essere in armonia col colore del mantello. Nei soggetti con il manto blu, sono ammessi anche pi\u00f9 chiari. Le orecchie sono erette e si affusolano in una punta acuta. L'interno del padiglione auricolare \u00e8 ben provvisto di peli. La testa \u00e8 in proporzione alle dimensioni del cane. Il cranio \u00e8 leggermente arrotondato e piatto tra le orecchie, la fronte si incurva molto dolcemente verso un salto naso-frontale ben pronunciato. Le guance non sono cariche, ma arrotondate verso la fronte che \u00e8 a sua volta ben modellata e definita. Il muso \u00e8 di lunghezza moderata e si assottiglia verso il naso. Il muso \u00e8 piuttosto stretto in proporzione al cranio. Il colore del tartufo varia a seconda del mantello del cane: rosso-marrone negli esemplari pi\u00f9 chiari, nero in quelli pi\u00f9 scuri. Piedi piccoli con cuscinetti di forma ovale. Le labbra sono ben serrate e pulite. &lt;br&gt;\nEsistono due tipi di Australian Kelpie: il Working Kelpie, linea selezionata principalmente per migliorare (o mantenere) particolari attitudini nel lavoro con gli ovini, e il Show Kelpie, linea selezionata come cane da bellezza (quindi accettato nelle esposizioni) e adatto a tutti gli sport.\nCarattere.\nIntelligentissimo e sveglio, l'Australian Kelpie si \u00e8 sempre fatto apprezzare per le sue doti di intelletto. \u00c8 molto calmo e mite e possiede una inesauribile energia. Infatti \u00e8 in grado di sopportare un lungo e faticoso lavoro, senza alcun tipo di problema. \u00c8 in grado di adattarsi ad ogni genere di luogo ed \u00e8 voglioso di scoprirne altri. \u00c8 generalmente molto obbediente ma necessita di un minimo di addestramento di base (come tutti i cani). \u00c8 molto devoto al padrone. Ha l'istinto di radunare mandrie di ovini sia in spazi aperti che in recinti. La velocit\u00e0 \u00e8 discreta ma la rapidit\u00e0 nei movimenti \u00e8 ottima.\nCure.\nIl pelo corto non richiede di particolari cure, ma bisogna sempre stare attenti a parassiti che possono causare anche gravi malattie nel giro di 48 ore. Spazzolate frequenti per\u00f2 lo aiutano a essere pulito e ordinato.\nConsigli.\nDotato di temperamento spiccato, richiede polso fermo nella sua educazione e una disciplina coerente fin dai primi mesi di vita, che non ecceda per\u00f2 mai in punizioni troppo severe. Essendo un cane da pastore necessita di passeggiate quotidiane che non siano pi\u00f9 corte di un'ora e che non siano sempre nello stesso posto. Ha bisogno di scoprire posti diversi in modo da potersi sfogare e di poter annusare le tracce in modo da affinare il suo ottimo olfatto."}
{"id": "620954", "revid": "198277", "url": "https://it.wikipedia.org/wiki?curid=620954", "title": "Radio 3", "text": ""}
{"id": "620955", "revid": "339392", "url": "https://it.wikipedia.org/wiki?curid=620955", "title": "Benqu\u00e9 (Pirenei settentrionali)", "text": ""}
{"id": "620957", "revid": "14641", "url": "https://it.wikipedia.org/wiki?curid=620957", "title": "D-(-)-fruttosio", "text": ""}
{"id": "620958", "revid": "2084998", "url": "https://it.wikipedia.org/wiki?curid=620958", "title": "Racconto della finestra rotta", "text": "Il racconto della finestra rotta fu creato da Fr\u00e9d\u00e9ric Bastiat nel suo saggio del 1850, \"Ce qu'on voit et ce qu'on ne voit pas\" (\"Ci\u00f2 che si vede e ci\u00f2 che non si vede\"), per chiarire la nozione dei costi occulti (o costi incidentali) e spiegare perch\u00e9 la distruzione, e il denaro speso per la ricostruzione, non portano beneficio alla societ\u00e0.\nBastiat usa questo racconto per introdurre un concetto che chiama \"la fallacia della finestra rotta\" (o \"fallacia del vetraio\"), che \u00e8 collegato con la legge delle conseguenze non intenzionali, in quanto entrambi implicano una valutazione incompleta delle conseguenze di un'azione. Bastiat sostiene che i costi opportunit\u00e0 e la legge delle conseguenze non intenzionali influenzano l'economia in modi che non sono percepiti e che vengono ignorati. Gli esponenti della scuola austriaca di economia citano frequentemente questo errore, mentre Henry Hazlitt gli ha dedicato un capitolo nel suo libro pi\u00f9 famoso: \"Economics in One Lesson: The Shortest and Surest Way to Understand Basic Economics\".\nIl racconto.\nIl racconto descrive la storia di un commerciante a cui un ragazzino rompe una finestra. I passanti simpatizzano con il commerciante, ma presto cominciano a suggerire che la rottura della finestra crei lavoro per il vetraio, che potr\u00e0 comprare del pane, creando lavoro per il panettiere, che potr\u00e0 comprare scarpe, creando lavoro per il calzolaio, ecc. Infine, i passanti convengono sul fatto che il ragazzino non \u00e8 colpevole di vandalismo; lo ritengono invece un benefattore pubblico, avendo la sua azione generato benefici economici per tutti in citt\u00e0.\nIl racconto della finestra rotta del Bastiat suona circa cos\u00ec:\nL'errore nell'argomento dei passanti \u00e8 che hanno considerato i benefici dell'acquisto della nuova finestra, ma \"hanno ignorato i costi nascosti al commerciante\" e agli altri. Egli \u00e8 stato costretto a spendere i suoi soldi su una nuova finestra e quindi non potr\u00e0 spenderli per qualcos'altro. Forse stava andando a comprare il pane, dando beneficio al panettiere, che a sua volta avrebbe comprato delle scarpe, ecc., ma invece \u00e8 stato costretto a riparare una finestra. Anzich\u00e9 una finestra ed un pane, ha soltanto una finestra. O forse avrebbe comprato una nuova camicia, beneficiando il sarto; in questo caso il guadagno del vetraio \u00e8 la perdita del sarto ed il commerciante ha ancora soltanto una finestra anzich\u00e9 una finestra ed una camicia. Il ragazzino non ha portato alcun beneficio netto alla citt\u00e0. Ha invece reso la citt\u00e0 pi\u00f9 povera del valore di una finestra.\nInterpretazioni differenti.\nI keynesiani sostengono che in alcune circostanze il ragazzino pu\u00f2 realmente essere un benefattore, bench\u00e9 non il migliore possibile. Di fronte a risorse largamente inutilizzate (come nella Grande depressione), John Maynard Keynes ha sostenuto che possa avere senso economico la costruzione di piramidi totalmente inutili al solo scopo di stimolare l'economia, aumentare la domanda complessiva e incoraggiare la completa occupazione.\nInvece, secondo Clifford Hugh Douglas, quella di Keynes \u00e8 una visione demagogica, e il concetto stesso, \"stimolare l'economia\", \u00e8 in s\u00e9 assurdo: allora tanto varrebbe pagare ugualmente gli operai ed i fornitori di materiale, ma senza sprecare risorse per costruire materialmente la piramide. Douglas definisce ogni intervento fittizio nell'economia come un \"drogaggio\" dell'economia, e quindi un'economia pianificata come un \"economia drogata\".\nGli economisti austriaci e Bastiat stesso usano il racconto della finestra rotta in senso pi\u00f9 sottile. Se si considera ancora il racconto, si nota come il ragazzino sia visto quale pubblico benefattore. Si supponga di scoprire, invece, che il ragazzino, in realt\u00e0, sia stato assunto dal vetraio e sia pagato un franco per ogni finestra che rompe. Lo stesso atto sarebbe da considerare improvvisamente come furto: il vetraio sta rompendo le finestre per forzare la gente ad usare i suoi servizi. Tuttavia, le conseguenze sono sempre le stesse: il vetraio guadagna a spese del panettiere, calzolaio e cos\u00ec via.\nBastiat dimostra che la gente, in effetti, approva attivit\u00e0 che sono moralmente equivalenti a quello del vetraio che assume un ragazzo per rompere le finestre.\nUn'interpretazione comune circa il Prodotto interno lordo \u00e8 che un aumento del PIL significa che l'economia sia pi\u00f9 sana. Alcuni direbbero che questo interpreta la proverbiale \"finestra rotta\" come positiva e che alcune forme dell'indicatore genuino di progresso (Genuine Progress Indicator) sarebbero un indicatore pi\u00f9 realistico di salute economica.\nLe applicazioni.\nGli economisti della scuola austriaca ed i liberali sostengono che l'errore della finestra rotta \u00e8 estremamente comune nel pensiero popolare. Gli esempi includono:\nLa guerra.\nAlcuni sostengono che la guerra \u00e8 una forza positiva, che storicamente spesso ha focalizzato l'uso delle risorse ed innescato progressi nella tecnologia ed in altre aree. La produzione e l'aumentata occupazione associate con le guerre spesso portano la gente a sostenere che la guerra sia buona per l'economia. Altri sostengono che questo \u00e8 un esempio dell'errore della finestra rotta. I fondi spesi nello sforzo bellico, per esempio, sono soldi che non possono essere spesi per l'alimentazione, i vestiti, la sanit\u00e0 o altre necessit\u00e0. Lo stimolo ad un settore dell'economia viene pagato in maniera occulta da altri settori.\nAncora pi\u00f9 importante, la guerra letteralmente distrugge propriet\u00e0, costruzioni e vite. Lo stimolo economico al settore della difesa \u00e8 compensato non solo dai costi incidentali immediati, ma anche dai costi in danni e devastazione della guerra.\nCi\u00f2 allora si trasforma nella base per una seconda applicazione dell'errore della finestra rotta: \u00e8 esatto dire che ricostruendo in seguito alla guerra ed alla relativa distruzione si fornisce uno stimolo ulteriore all'economia, stavolta principalmente nel settore dell'edilizia. Tuttavia, risorse immense sono spese soltanto per ripristinare le cose com'erano prima che iniziasse la guerra. Dopo di essa, la nazione ha una citt\u00e0 ricostruita; prima invece, aveva una citt\u00e0 ed anni di tempo davanti nei quali impiegare il proprio sforzo per scopi pi\u00f9 fruttuosi.\nIl terrorismo.\nDopo gli attacchi dell'11 settembre 2001, alcuni economisti, come Paul Krugman, suggerirono che la ricostruzione di New York avrebbe stimolato l'attivit\u00e0 economica per miliardi di dollari, fornendo un beneficio netto all'economia degli Stati Uniti, che era in fase di recessione. Altri tuttavia sostennero come questo fosse un esempio di \"errore della finestra rotta\", dato che questo modo di ragionare ignorava la perdita netta di beni per miliardi di dollari cagionata dall'attacco. Se il World Trade Center fosse ricostruito esattamente come era prima, gli Stati Uniti avrebbero un World Trade Center, mentre senza l'attacco dell'11 settembre 2001, gli Stati Uniti disporrebbero non solo del World Trade Center, ma anche di tutti i fondi che ora devono essere spesi per la sua ricostruzione - senza contare le vite perse nell'attacco.\nSi ignorano inoltre i costi occulti per tutto ci\u00f2 che \"non\" accadr\u00e0 in conseguenza all'evento, come i viaggi d'affari non effettuati per paura del terrorismo, la perdita per i fornitori di quei servizi, la perdita per i loro fornitori e cos\u00ec via. \u00c8 abbastanza probabile che la paura del terrorismo, compresi i successivi casi di minacce all'antrace, abbia approfondito la recessione ed abbia di conseguenza reso ancora peggiori le cose per l'economia statunitense.\nLo Stato e la difesa degli interessi particolari.\nBastiat, Hazlitt ed altri hanno identificato il vetraio con gli interessi particolari ed il ragazzino con il Governo. Gli interessi particolari richiedono soldi al Governo (sotto forma di sovvenzioni, concessioni, ecc.) e di conseguenza questo costringe il contribuente a fornire i fondi monetari.\nI destinatari certamente ne beneficiano, in modo che l'azione del Governo \u00e8 considerata spesso dalla gente come benefica per tutti. Ma la gente non riesce a considerare i costi occulti: i contribuenti ora sono pi\u00f9 poveri esattamente di quella quantit\u00e0 di denaro. L'alimentazione, l'abbigliamento o altri generi che si potevano acquistare con quei soldi ora non saranno acquistati.\nI \"non-acquisti\" costituiscono un costo occulto, o costo incidentale. Nel suo saggio Bastiat si riferisce ai costi occulti come a \"ci\u00f2 che non si vede\". Poich\u00e9 i costi sono occulti, ci si illude che i benefici non comportino dei costi. Hazlitt ha ricapitolato il principio dicendo \"tutto ci\u00f2 che otteniamo, a parte ci\u00f2 che la natura liberamente ci dona, in qualche modo va pagato\". Robert A. Heinlein ha reso popolare una sigla del concetto chiamata TANSTAAFL (\"There Ain't No Such Thing As A Free Lunch\" - Non esiste una cosa chiamata pasto gratuito).\nEsempi comuni di discussioni su interessi particolari in cui si pu\u00f2 incappare nell'\"errore della finestra rotta\" sono:\nPer i Keynesiani e i socialisti liberali in genere, d'altra parte, lo Stato pu\u00f2 svolgere un ruolo costruttivo: per esempio, facendosi carico di problemi quali i fallimenti del mercato, la fornitura di beni pubblici, il perseguimento dell'obiettivo della piena occupazione. Cos\u00ec come nel caso dello stimolo alla domanda aggregata, si argomenta che schemi di ridistribuzione della spesa possono avere effetti sociali desiderabili. Cos\u00ec, ad esempio, sovvenzionare le arti potrebbe rendere una citt\u00e0 un posto pi\u00f9 piacevole per vivere, anche senza un beneficio economico diretto.\nUn'altra argomentazione spesso usata a favore della ridistribuzione \u00e8 che pu\u00f2 essere necessario sostenere un'industria in preparazione di possibili periodi di emergenza. Come esempio, si dice che esiste un beneficio netto nel pagare gli stipendi dei pompieri anche quando non ci sono incendi in corso.\nEsempi pratici.\nL'emanazione di contributi governativi per la rottamazione delle auto \u00e8 pubblicizzato come un incentivo all'economia. Per il benessere dell'economia sarebbe positivo l'esatto opposto, ovvero l'utilizzo di un bene materiale fino a quando esso non sia irrimediabilmente inutilizzabile. Le risorse non erogate come contributi possono essere investite diversamente, ad esempio migliorando qualit\u00e0 ed efficienza delle strade."}
{"id": "620960", "revid": "121409729", "url": "https://it.wikipedia.org/wiki?curid=620960", "title": "Francesco Bonifacio", "text": "Assassinato \"in odium fidei\" nel 1946, \u00e8 venerato come beato e martire dalla Chiesa cattolica.\nBiografia.\nFrancesco Bonifacio nacque a Pirano (oggi in Slovenia, all'epoca Impero austro-ungarico - diocesi di Trieste), secondo di 7 figli. Dopo le scuole dell'obbligo si trasfer\u00ec a Capodistria per il seminario; durante tale periodo di studi rimase orfano di padre. Ultim\u00f2 gli studi teologici a Gorizia, dove fu ordinato presbitero nel dicembre 1936.\nIl suo primo ufficio fu nella sua citt\u00e0 natale, a Pirano; pochi mesi dopo gli fu assegnato l'ufficio di vicario a Cittanova d'Istria, ove si trasfer\u00ec con sua madre e i suoi due fratelli al seguito, che da allora lo seguirono nei suoi ulteriori spostamenti. A Cittanova istitu\u00ec la locale sezione dell'Azione Cattolica.\nIl 13 luglio 1939 fu nominato cappellano di Villa Gardossi (nota anche come \"Crassizza\"), un comune agricolo dell'entroterra, tra Buie e Grisignana. L\u00ec organizz\u00f2 il coro parrocchiale, fond\u00f2 la filodrammatica e una piccola biblioteca civica, oltre a istituire anche in quel luogo la sezione dell'Azione Cattolica e adoperarsi per la promozione di attivit\u00e0 ludico - sportive per i giovani e assistenziali per persone anziane e, pi\u00f9 in generale, per gli ammalati e gli economicamente disagiati.\nL'inizio delle ostilit\u00e0 belliche in Italia (1940) e, successivamente, l'Armistizio (1943), trasformarono il territorio di Villa Gardossi, grazie ai numerosi casolari sparsi e le ampie boscaglie, in rifugio privilegiato di molti partigiani che combattevano alla macchia, cosa questa che rese la zona oggetto di speciali attenzioni da parte sia dei fascisti di Sal\u00f2 che dai nazisti, anche se la situazione rimase sostanzialmente sotto controllo fino alla fine del conflitto.\nDopo la guerra, il nuovo quadro politico nella zona (occupazione jugoslava dei territori precedentemente sotto la bandiera dell'Italia) port\u00f2 a guardare con sospetto le persone di lingua italiana, viste come possibili collaborazionisti del nazi-fascismo, e in particolare i religiosi.\nL'11 settembre 1946 Francesco Bonifacio fu ucciso. Secondo testimonianze successive egli fu sorpreso lungo la strada di casa da quattro \"guardie popolari\", spogliato, colpito con un sasso sul viso e finito con due coltellate, prima di essere infoibato, ma i suoi resti non sono mai stati ritrovati.\nCulto.\nMons. Antonio Santin, vescovo di Trieste, avvi\u00f2 la causa di beatificazione gi\u00e0 nel 1957, ma successivamente la pratica rest\u00f2 arenata per lungo tempo, per 40 anni, fino al 26 maggio 1997. Il 3 luglio 2008, papa Benedetto XVI ha promulgato il decreto della Congregazione per le Cause dei Santi riguardante don Francesco Bonifacio, ritenuto assassinato in \"odium fidei\".\nLa cerimonia di beatificazione \u00e8 avvenuta il 4 ottobre 2008 nella cattedrale di San Giusto a Trieste. A presiedere la celebrazione in rappresentanza del pontefice l'arcivescovo Angelo Amato, prefetto della Congregazione delle Cause dei Santi; concelebrante il vescovo cittadino Eugenio Ravignani e molti sacerdoti delle varie diocesi della zona.\nRiconoscimenti.\nDal 2005 un piazzale del centro di Trieste \u00e8 intitolato a Francesco Bonifacio."}
{"id": "620963", "revid": "446353", "url": "https://it.wikipedia.org/wiki?curid=620963", "title": "Classe Falster", "text": "La classe Falster danese \u00e8 stata costruita con una grande capacit\u00e0 di trasporto mine per il suo compito principale, ma normalmente \u00e8 usata come nave d'appoggio per unit\u00e0 leggere della flotta danese. Essa ha una capacit\u00e0 persino maggiore della Classe Alecha sovietica, che pure \u00e8 di dimensioni maggiori, e rappresenta la maggiore dei 3 tipi di posamine specializzati della marina danese, cos\u00ec interessata alla guerra di mine per il suo compito di 'guardiano' dello Srtretto di Danimarca.3 navi in servizio con la marina danese negli anni ottanta, quando erano gi\u00e0 vecchie di circa 25 anni, e 1 in linea in quella turca."}
{"id": "620969", "revid": "1805885", "url": "https://it.wikipedia.org/wiki?curid=620969", "title": "Classe Bay (cacciamine)", "text": "La classe Bay \u00e8 una classe di cacciamine della Royal Australian Navy, entrata in servizio a partire dal 1986; unit\u00e0 dallo scafo tipo catamarano, sono per questo a volte definite con la sigla MHCAT (\"MineHunter CATamaran\").\nConcepite per sostituire i vecchi dragamine della classe Ton, il programma iniziale prevedeva la realizzazione di sei unit\u00e0, ma solo due furono costruite a causa dei continui problemi e ritardi nella messa a punto; entrate in servizio effettivo a partire dal 1993, dimostrarono scarse doti nautiche al di fuori delle acque costiere a causa delle ridotte dimensioni dello scafo, e la marina australiana fin\u00ec per abbandonare il progetto a favore dei pi\u00f9 grandi cacciamine della classe Huon. Entrambe le unit\u00e0 furono ritirate dal servizio nell'agosto del 2001 e messe a disposizione per la vendita a paesi esteri."}
{"id": "620970", "revid": "17351", "url": "https://it.wikipedia.org/wiki?curid=620970", "title": "D.371", "text": ""}
{"id": "620975", "revid": "251304", "url": "https://it.wikipedia.org/wiki?curid=620975", "title": "Classe Avenger (cacciamine)", "text": "La classe Avenger \u00e8 una classe di 14 cacciamine oceanici statunitensi costruiti per la United States Navy tra il 1983 e il 1994. Le unit\u00e0 sono state progettate per l'individuazione e l'eliminazione (hunter - killer) delle mine navali lungo le rotte marittime e sono classificate, secondo il sistema Hull classification symbol, come MCM.\nStoria e sviluppo.\nNel corso di primi anni ottanta del XX secolo, l'US Navy decise di rinnovare e potenziare le proprie capacit\u00e0 di contrasto alle mine navali, anche alla luce dell'utilizzo di questo tipo di ordigni nel corso del conflitto tra l'Iraq e l'Iran, che mise a repentaglio la sicurezza delle rotte petrolifere e commerciali che attraversavano il Golfo Persico.\nA tal fine l'US Navy avvi\u00f2 un programma finalizzato a mettere in campo un insieme di assetti che comprendevano elicotteri dragamine, cacciamine costieri e oceanici, navi di supporto e di comando. Nell'ambito di questo programma nacque la classe Avenger di cacciamine oceanici, la cui unit\u00e0 capoclasse, l'MCM-1 Avenger, fu ordinata il 29 giugno del 1982, impostata il 3 giugno del 1983 e consegnata il 12 settembre del 1987. La costruzione delle altre unit\u00e0 della classe sub\u00ec notevoli ritardi a causa di problemi manifestati dall'apparato propulsivo (le prime due unit\u00e0 montavano motori diesel prodotti dall'americana Waukesha, a partire dalla terza unit\u00e0, l'MCM-3 Sentry, furono installati motori dell'italiana Isotta Fraschini). Inoltre le navi superarono i pesi stabiliti dal progetto e la loro segnatura acustica risult\u00f2 superiore a quella prevista.\nIn tutto furono realizzate 14 unit\u00e0, l'ultima delle quali consegnata nel 1994, costruite da due cantieri navali del Wisconsin, il Marinette Marine Corporation e il Peterson Ship Builders. Nel corso della Guerra del Golfo (1990-91) la MCM-1 Avenger e la MCM-5 Guardian furono impiegate in quel teatro operativo per le attivit\u00e0 di contrasto alla minaccia costituita dalle mine navali.\nCaratteristiche.\nI cacciamine oceanici della classe Avenger hanno scafo in legno rivestito in fibra di vetro, una combinazione scelta per garantire robustezza, leggerezza e assenza di segnatura magnetica. Le caratteristiche di flessibilit\u00e0 dei legni adoperati permettono di assorbire lo shock provocato dalla detonazione ravvicinata di mine navali.\nPer la neutralizzazione delle mine, gli Avenger hanno a disposizione sistemi filoguidati quali l'SLQ-48 o l'EX-116, in grado di scoprire le mine con i propri sensori e dotati di cesoie per tagliare i cavi di ancoraggio delle mine galleggianti e di cariche esplosive per la distruzione delle mine da fondo.\nI sensori imbarcati sui cacciamine comprendono sonar di ricerca, sonar di classificazione delle mine, radar di navigazione. L'apparato propulsivo \u00e8 costituito da 4 motori diesel (Isotta Fraschini ID 36SS6V a partire dalla terza unit\u00e0) su 2 assi. Un sistema ad idrogetto \u00e8 utilizzato per le manovre di precisione. L'armamento tradizionale \u00e8 costituito da due mitragliatrici calibro .50, utilizzate soprattutto per la distruzione delle mine affioranti sulla superficie dell'acqua."}
{"id": "620976", "revid": "729019", "url": "https://it.wikipedia.org/wiki?curid=620976", "title": "Battaglia di Civitate", "text": "La battaglia di Civitate (nota anche come battaglia di Civitella sul Fortore) ebbe luogo il 18 giugno 1053 nei pressi di San Paolo di Civitate e vide contrapposti i Normanni di Umfredo d'Altavilla e un esercito di Svevi, Italiani e Longobardi coalizzati da papa Leone IX e guidati dal duca Gerardo di Lorena e Rodolfo, principe di Benevento. La vittoria dei Normanni segn\u00f2 l'inizio di un lungo conflitto terminato solo nel 1059 col riconoscimento delle loro conquiste nel Sud Italia.\nAntefatto.\nL'arrivo dei Normanni nell'Italia meridionale.\nIl primo gruppo di Normanni, popolo nordeuropeo stanziato in Normandia, giunse in Italia nel 1017, in pellegrinaggio al santuario di San Michele a Monte Sant'Angelo sul Gargano, in Puglia. Questi guerrieri erano essenzialmente dei mercenari - famosi per essere \"militariter lucrum quaerens\", ossia \"in cerca di compensi per servigi militari\" - e la loro presenza nel Sud Italia non sfugg\u00ec ai governanti cristiani della regione, che presto li assunsero al proprio soldo per combattere le loro numerose guerre interne.\nPer diversi anni i Normanni prestarono il loro servizio al miglior offerente (a cominciare da Melo di Bari) finch\u00e9 nel 1022 Enrico II di Franconia, re d'Italia e imperatore del Sacro Romano Impero, riconobbe formalmente la contea normanna di Ariano: tale feudo costitu\u00ec il primo radicamento territoriale dei Normanni in Italia, punto di partenza per la successiva opera di conquista del Meridione.\nSulla scia del successo ottenuto dai Drengot Quarrel, molti altri Normanni raggiunsero il Mezzogiorno in cerca di fortuna. Fra questi giunsero anche i membri della famiglia Altavilla: sei fratelli che in tempi diversi arrivarono in Italia e compirono folgoranti carriere militari e politiche. Il primo di essi fu Guglielmo Braccio di Ferro, che nel settembre 1042 si fece acclamare conte di Puglia e fu a capo di un nuovo Stato indipendente, appannaggio della propria famiglia.\nQuadro storico.\nLa battaglia di Civitate \u00e8 la seconda, dopo l'Olivento, delle grandi battaglie campali combattute dai Normanni nella Puglia per conquistare il Sud dell'Italia. Segn\u00f2 le relazioni tra la Chiesa e le casate normanne e rese concreta la posizione contraria del Papa, preoccupato dall'espansione dell'invasore.\nPapa Leone IX, infatti, non vedeva di buon occhio la costituzione di un forte Stato ai confini dei territori del Papato e decise di scacciare i nemici, ispirato da Ildebrando di Soana, anche perch\u00e9 mirava a prendere il controllo del meridione. Le conquiste normanne, peraltro, turbavano il Papa anche per la loro irriverenza nei confronti della Chiesa.\nL'avanzata dei Normanni nel sud Italia mise in allarme il Papato. Nel 1052 Leone IX incontr\u00f2 in Sassonia l'imperatore Enrico III, al quale chiese aiuto nell'impresa di arginare la dilagante espansione dei Normanni. L'imperatore neg\u00f2 il proprio sostegno al pontefice, il quale fece ritorno a Roma nel marzo del 1053 con appena 700 fanti svevi.\n\u00c8 stato osservato che \u00abLeone fu il primo ... a svolgere mansioni ordinate di reclutamento e organizzazione degli eserciti, pur rimanendo scrupolosamente lontano dall'uso delle armi\u00bb.\nCoalizione anti-normanna.\nLa crescente potenza normanna non allarmava solo il Papato: anche i governanti Longobardi del Meridione, in un primo tempo vicini ai Normanni, si rivoltarono contro i loro vecchi alleati perch\u00e9 nutrivano forti preoccupazioni per questa inarrestabile ascesa e furono proprio loro a rispondere alla richiesta d'aiuto del Pontefice.\nFallito il tentativo di coalizione con l'Impero, si fecero avanti alcuni governanti italiani: il principe Rodolfo di Benevento, il Duca di Gaeta, i conti di Aquino e Teano, l'Arcivescovo e gli abitanti di Amalfi; tutti misero a disposizione uomini provenienti da Puglia, Molise, Campania, Abruzzo e Lazio. La coalizione anti-normanna era dunque pronta.\nMa il Papa volle chiamare in proprio soccorso anche un'altra potenza amica, l'Impero bizantino governato da Costantino X. I Bizantini, che tenevano sotto il proprio controllo quasi tutta la Puglia, avevano gi\u00e0 tentato di sventare la minaccia cercando di \"comprare\" i Normanni e impiegarli nelle proprie armate, memori del loro particolare attaccamento al denaro. A occuparsene era stato il catapano bizantino d'Italia Argiro, il quale aveva offerto ai mercenari normanni del denaro in cambio dei loro servigi militari sui confini orientali dell'impero. Ma i Normanni avevano rifiutato la proposta, affermando esplicitamente che il loro obiettivo era la conquista del meridione d'Italia. Informato tempestivamente da Argiro, il papa si mise alla testa delle sue armate e marci\u00f2 verso la Puglia, mentre Argiro portava al servizio della causa un contingente di soldati bizantini. Con i due eserciti che marciavano l'uno verso l'altro, i Normanni venivano stretti in una morsa.\nCompreso il pericolo che si avvicinava, i Normanni reclutarono tutti gli uomini disponibili e formarono pi\u00f9 armate capeggiate dal conte di Puglia Umfredo d'Altavilla, il conte Riccardo I di Aversa ed altri membri della casa d'Altavilla fra cui Roberto il Guiscardo, destinato a mettersi in luce proprio nel corso della battaglia.\nTentativo di pace e preparativi della battaglia.\nDopo il quarto sinodo di Pasqua, nel 1053, il Papa si mosse contro i Normanni con un esercito di volontari longobardi e germanici (della Svevia) e con alcuni bizantini; scese in lega con i Greci e proclam\u00f2 una guerra santa.\nBenevento gli si consegn\u00f2, ma la situazione apparve precaria perch\u00e9, dopo la caduta delle piazzeforti di Bovino, Troia e Ascoli Satriano, i Normanni controllavano tutte le vie che attraverso l'Appennino conducevano nella Capitanata. L'unica strada aperta restava quella del Biferno, verso Civitate, sul Fiume Fortore.\nLeone IX marciava con il suo variegato esercito e si preparava a riunire le sue truppe con quelle promesse dai Bizantini di Argiro, che proveniva dall'Apulia. Il Papa, marciando lungo il fiume Biferno, mentre paesi e villaggi gli sbarravano le porte per timore delle rappresaglie normanne, ebbe accoglienza solo nel piccolo borgo di Guardialfiera (Guardia Adalferii). Di qui, sempre lungo il Biferno, pose il campo a Sales, fra Termoli e Petacciato, dove tenne una riunione con i comandanti del suo esercito. Quindi si diresse a sud e si accamp\u00f2 sul fiume Fortore sotto la struttura delle mura di Civitate, centro importante e sede vescovile. In avvenire sar\u00e0 distrutta e ricostruita a breve distanza con il nome di San Paolo Civitate.\nLeone IX aspettava Argiro con un contingente di soldati bizantini in quanto l'accordo prevedeva il congiungimento delle forze a Siponto. I pontifici disponevano di un migliore armamento. Il Papa sottovalutava i Normanni e progettava di prenderli alle spalle con due eserciti, per stringerli in una morsa, ma modific\u00f2 i piani a seguito del mancato arrivo di Argiro.\nBench\u00e9 i Normanni disponessero di pochi rifornimenti e soprattutto avessero meno uomini rispetto ai loro nemici - non pi\u00f9 di 3000 cavalieri e appena 500 fanti, contro oltre 6000 tra fanti e cavalieri - essi apparivano avvantaggiati da strategia migliore e spirito combattivo. Le truppe alleate del conte di Aversa, Riccardo Drengot, di Roberto il Guiscardo, di Umfredo d'Altavilla e dei baroni normanni di Campania e di Puglia si preparavano ad affrontare compatte le armate pontificie. Tutti erano preoccupati di guerreggiare contro la Santa Sede e speravano in un accordo pacifico con Leone IX.\nUna delegazione dei Normanni si rec\u00f2 al campo pontificio per avanzare proposte di pace; si iniziarono trattative che il Papa prolungava, innanzitutto perch\u00e9 sperava nell'arrivo dei rinforzi di Argiro, ma anche perch\u00e9 i cavalieri Svevi gli chiedevano di non accettare e di dare seguito all'uso delle armi, mentre dal canto loro i Normanni cercavano invece di anticipare l'arrivo dei rinforzi, motivati dalle scarse provviste alimentari e dal timore di essere giocati da Leone IX.\nSchieramento delle forze.\nLo scontro definitivo si svolse tra il 17 ed il 18 giugno 1053 nella pianura posta all'estremo nord della Puglia, alla confluenza del torrente Staina nel Fortore, presso il ponte romano sul fiume, sulla collina terrazzata che domina la valle: un territorio delimitato a sud dalla strada che collega Termoli a Siponto e ad ovest dal corso d'acqua e dalla fortezza di Civitate. Le armate si disposero per la battaglia campale ai due lati della piccola collina.\nIl Papa stesso assunse il comando dell'esercito nello scontro decisivo, collocandosi con il proprio seguito al riparo, sui bastioni della fortezza di Civitate e il suo stendardo - cosiddetto \"vexillum sancti Petri\" - sventolava al centro dell'esercito come segno della sua presenza e volont\u00e0.\nPer l'alleanza pontificia si schieravano, a ridosso della fortezza, le truppe mercenarie sveve inviate dall'imperatore: i cavalieri svevi avevano la posizione centrale, mentre gli uomini d'arme capaci di combattere a piedi si disponevano con gli avventurieri della Germania sull'ala destra, in formazione stretta ed allungata. Si ammassavano invece sull'ala sinistra gli alleati Bizantini e i Longobardi, guidati dal duca Gerardo di Lorena e dal principe Rodolfo di Benevento con le fanterie mercenarie e i cavalieri. Completavano la formazione le truppe di Roma, Gaeta, Aquino, Teano, Amalfi, Spoleto, della Sabina, della Campania e della Marca d'Ancona. Nelle file della lega pontificia militavano armati di tutti gli Stati del Paese dei Marsi. Tra questi le truppe di Valva, accompagnate dal conte Randuisio figlio del conte dei Marsi, Berardo.\nI Normanni - bench\u00e9 svantaggiati da esigue risorse - erano eccellenti guerrieri di lunga esperienza, dal fisico indurito in battaglia e pronti a tutto. La loro tattica prevedeva di combattere prima contro Leone IX a Civitate e poi, dopo pochi giorni, contro Argiro presso Siponto, impedendo cos\u00ec il congiungimento delle truppe pontificie con quelle bizantine. Al comando delle truppe normanne era Umfredo d'Altavilla con tremila cavalieri e cinquecento fanti divisi in tre formazioni: sull'ala destra, Riccardo Drengot; al centro lo stesso Umfredo I; sull'ala sinistra, alla testa di una formazione di cavalieri e fanti - i cosiddetti \"sclavos\" (fanti slavi) provenienti dalla Slavonia - c'era Roberto il Guiscardo.\nSvolgimento della battaglia.\nMentre le trattative erano in corso Umfredo I, che aveva sorvegliato i movimenti dell'esercito pontificio, lo aveva intercettato e, prima che gli stratagemmi burocratici arrivassero ad una conclusione qualsiasi, decise di attaccare all'improvviso e all'alba. I Normanni, guadagnata la collina, passarono all'attacco, sorprendendo nel sonno le truppe rivali.\nLa battaglia inizi\u00f2 con una carica dei cavalieri, guidati da Riccardo di Aversa, contro l'esercito italiano del Papa ai lati del Fortore. Nel parapiglia i normanni attraversarono il pianoro, si precipitarono lungo l'argine del fiume al fine di sbarrare il passo alla lega di Leone IX e conquistarono la posizione di fronte. Giunti in vista dei Longobardi, ne penetrarono le file, rompendone la formazione, le cui truppe, prese dal panico, si diedero alla fuga senza neanche provare a resistere.\nRiccardo Drengot travolse ed insegu\u00ec il contingente longobardo e le forze pontificie. I Normanni uccisero molti nemici e proseguirono verso il centro del campo rivale: sull'ala sinistra trovarono il resto dei militi longobardi frammisti alle truppe mercenarie. Al centro dello schieramento, Umfredo d'Altavilla incontr\u00f2 i cavalieri della Svevia, contro i quali s'accese un combattimento accanito, il cui esito fu incerto per qualche tempo. I militi tedeschi infatti - a differenza del primo contingente papale - si opponevano con forza.\nNel frattempo gli Svevi erano saliti anche loro sulla collina, dove vennero a contatto con le forze normanne disposte al centro ed erano riusciti a sopraffarle, nonostante l'inferiorit\u00e0 numerica.\nRoberto il Guiscardo, che aveva trattenuto nell'ala sinistra del proprio fronte il contingente di riserva, si rivolse a Gerardo di Buonalbergo (Gerardo de Bonne Herberg), il quale aveva portato dalla Calabria numerosi cavalieri (affidandoli al comando di Umfredo d'Altavilla) con l'ordine di avanzare con i suoi verso la collina.\nSu tale collina il Guiscardo, osservato il fratello in pericolo, s'affrett\u00f2 lui stesso alla testa dell'ala sinistra ancora fresca, riuscendo in tal modo ad alleggerire la pressione dell'offensiva degli Svevi. Nonostante l'ardore del Guiscardo e delle sue truppe, il centro dello schieramento normanno stava ormai per cedere: a segnare l'esito della battaglia fu il ritorno di Riccardo. Dopo aver fatto una strage degli Italiani, il conte di Aversa si trov\u00f2 opportunamente in posizione alle spalle dei cavalieri svevi. Lanci\u00f2 i propri soldati contro questi ultimi, che furono sopraffatti e annientati, mentre Roberto dal canto suo metteva in rotta gli ultimi Longobardi.\nI Normanni annientarono le truppe che avevano scelto di opporre resistenza; alcuni armigeri della \"Lega\" tentarono la fuga e furono uccisi, altri scelsero invano di guadare il Fortore e vi affogarono. Roberto d'Altavilla offr\u00ec prova di grande coraggio e perizia, mettendosi in luce come l'eroe di questo scontro, che costituisce il principio della sua ascesa militare e politica. Il fronte alleato aveva sgominato i \"clavisegnati\".\nL'intera battaglia si svolse nell'arco di poche ore; gli scontri furono violenti e tutti i contendenti riportarono gravi perdite. Il Papa perse la battaglia sul campo e la coalizione pontificia ne usc\u00ec definitivamente sconfitta.\nConseguenze della battaglia.\nLa battaglia fu decisiva per le sorti del sud della penisola e i Normanni la vinsero politicamente oltre che militarmente. Fu la svolta decisiva nella conquista normanna del meridione: il Guiscardo divent\u00f2 il braccio armato della cristianit\u00e0 grazie alla nascita di un rapporto di vassallaggio fra il Papa e i sovrani normanni.\nI Normanni, vincitori della battaglia, avevano catturato papa Leone IX e il duca Gerardo di Lorena che furono imprigionati a Benevento. Mentre il duca fu rilasciato e ritorn\u00f2 in Lorena, i dettagli della sorte del pontefice appaiono meno certi.\nFonti storiche del Papato riferiscono che Leone abbandon\u00f2 Civitate e si arrese ai nemici per evitare ulteriori spargimenti di sangue; altre fonti raccontano invece che furono gli abitanti di Civitate a consegnare il pontefice ai Normanni; un'altra ipotesi suggerisce che il papa si fosse precipitato a Benevento in cerca di rifugio. In ogni caso, Leone IX ricevette un trattamento dignitoso, anche se la prigionia (a Benevento) si protrasse per quasi nove mesi, durante i quali fu costretto a ratificare una serie di trattati favorevoli ai Normanni. Il che suggerisce - per chi sappia leggere fra le righe - che il rispetto di cui sopra, era un sottile metodo di persuasione.\nA papa Leone, Roberto il Guiscardo e i suoi duchi normanni s'inchinavano in segno di umile sottomissione, con implorazioni per lo sgravio dalla pressione del suo interdetto e giuramenti di fedelt\u00e0 e omaggio, mentre egli continuava ad essere loro prigioniero, bench\u00e9 gli indorassero la pillola dichiarandone la condizione: \"onorabile cattivit\u00e0\".\nIl papa rest\u00f2 a Benevento fino a marzo del 1054. La sua liberazione venne tuttavia subordinata al riconoscimento ufficiale delle due casate normanne, nonch\u00e9 alla ratifica formale delle conquiste realizzate dagli Altavilla e dai Drengot Quarrel.\nDurante la prigionia, in particolare, Leone si vide costretto a riconoscere la Contea di Puglia, assegnata al Guiscardo, e il Principato di Capua, confermato a Riccardo dei Drengot, con Giordano, suo figlio, nella Signoria di Gaeta.\nFinalmente Leone raggiunse la capitale Melfi dove consacr\u00f2 Umfredo e il Guiscardo vassalli della Chiesa, ch'essi s'impegnavano a proteggere nonch\u00e9 a recuperare la \"Regalia Sancti Petri\" in Puglia e Basilicata. La dipendenza feudale era rappresentata con il dono a Leone di una cavalla bianca. Il Guiscardo, in cambio, offr\u00ec al papa la signoria su Benevento.\nLeone fu forzato a togliere la scomunica ai Normanni; li perdon\u00f2 e benedisse Umfredo I d'Altavilla, schieratosi al suo fianco per affrontare i comuni nemici: gli imperi di Bisanzio e della Germania. Evidentemente i capi normanni lo avevano liberato solo a condizione che firmasse la pace e la concessione del perdono.\nSei anni dopo la battaglia di Civitate \u2013 e dopo tre papi anti normanni\u00a0\u2013 il Trattato di Melfi concluso durante il Concilio del 1059, segn\u00f2 il definitivo riconoscimento delle conquiste normanne nel Sud Italia.\nTale rovesciamento della politica papale aveva doppia motivazione: da un lato i Normanni si erano dimostrati un nemico potente e geograficamente troppo vicino alla Santa Sede, mentre l'Imperatore s'era ormai rivelato un alleato debole e lontano. Dall'altro, papa Niccol\u00f2 II aveva deciso di tagliare i ponti fra la Chiesa di Roma e il Sacro Romano Impero. Nell'imminente lotta contro l'Impero, un alleato potente (e a portata di mano) era logicamente preferibile a un potente nemico.\nLa battaglia di Civitate segn\u00f2 altrettanto l'inizio della prepotente ascesa di Roberto il Guiscardo. Celebrato come \"Eroe di Civitate\" per il particolare valore mostrato in battaglia, Roberto riscosse questo credito pochi anni dopo, alla morte del fratello Umfredo: nominato reggente e tutore dei figli di quest'ultimo, egli pretese ed ottenne per s\u00e9 il riconoscimento del titolo comitale di Puglia e Calabria, diseredando di fatto i due nipoti.\nCon il Trattato di Melfi, il Papa lo elev\u00f2 alla dignit\u00e0 ducale e ne riconobbe tutte le conquiste, compresa quella futura della Sicilia.\nFonti storiche.\nLeone IX consider\u00f2 i caduti in battaglia come martiri e promosse un culto che procacciava miracoli e guarigioni. Dato il valore espiativo della guerra, essi risultarono aver combattuto per liberarsi dei peccati e passarono da una condizione penitenziale ad una di venerazione. Pier Damiani contester\u00e0 questa posizione, ovviamente perch\u00e9 i guerrieri erano spesso avanzi di galera e di fatto indegni d'essere venerati.\nPer il cronista Lupo Protospata, \u00ab\"Hoc anno in ferie sesto de mense Iunii Normanni fecerunt bellum cum Alamannis, quos Santo Padre Leo conduxerati et vicerunt. Et hoc anno fuit magna fames\"\u00bb; mentre l'Anonimo Barese descrive l'evento e l'azione di Argiro nell'Apulia: \u00ab\"Et venit ipse Leo Papa cum Alemanni er fecit proelium cum Normanni in Civitate\"\u00bb.\nSecondo lo storico coevo Guglielmo di Puglia, il Guiscardo si scaten\u00f2 nella pugna senza mai perdersi d'animo, bench\u00e9 disarcionato e rimontato in sella per ben tre volte. L'esito dello scontro fu per lui un vero successo.\nLeone IX \u00abtrovandosi in battaglia a Civitate combatteva perch\u00e9, di fatto, era un barone feudale, lo fece per una genuina ispirazione religiosa, a differenza di quanto era accaduto fino a qualche decennio prima, quando il pontefice era ancora Benedetto VIII\u00bb.\nGualtiero era all'epoca della battaglia il Signore di Civitate, una delle dodici baronie della Contea di Puglia."}
{"id": "620979", "revid": "119583585", "url": "https://it.wikipedia.org/wiki?curid=620979", "title": "Aliquota fiscale", "text": "L'aliquota (o quota parte), nella scienza delle finanze, \u00e8 il tasso fisso o variabile, espresso in forma di percentuale che si applica alla base imponibile per calcolare il tributo. L'aliquota non \u00e8 specificata nelle imposte \"a quota fissa\", il cui ammontare \u00e8 invariabile e fissato direttamente dalla legge.\nTipologie.\nL'aliquota media \u00e8 pari al rapporto tra ammontare dell'imposta e ammontare della base imponibile; invece l'aliquota marginale \u00e8 pari all'aliquota applicata sull'ultima fascia di ricchezza del contribuente. Questa distinzione ha senso solamente qualora la base imponibile possieda aliquote diverse, altrimenti l'unica percentuale \u00e8 sia media che marginale. Ad esempio, in una nazione i redditi fino a 10.000 euro sono tassati al 10% e quelli da 10.001 euro al 20%. Un reddito di 15.000 euro verr\u00e0 tassato (ipotizzando una progressivit\u00e0 per scaglioni) nel seguente modo: 10.000 x 10 / 100 + 5.000 x 20 / 100 = 2.000 euro. Se ne deduce che l'aliquota media \u00e8 2.000 / 15.000 = 0,133333 cio\u00e8 13,33% mentre l'aliquota marginale \u00e8 il 20% (quella della fascia pi\u00f9 elevata).\nCon aliquota fiscale totale, denominata in inglese \"total tax rate\", si intende un'aliquota fiscale totale che misura, in percentuale, la somma di tutte le imposte e contributi obbligatori a carico delle imprese e applicate ai profitti commerciali (ossia dopo la contabilizzazione di deduzioni consentite ed esenzioni), rispetto ai profitti commerciali complessivi. Imposte trattenute (come l'imposta sul reddito personale IRPEF) o raccolti e rimessi alle autorit\u00e0 fiscali (quali IVA, tasse sulla vendita di valori o delle merci e tasse di servizio o altre imposte raccolte come sostituto d'imposta) sono esclusi in quanto l'onere reale \u00e8 scaricato su un altro contribuente.\nL'aliquota fiscale effettiva, o aliquota fiscale reale, misura la tassazione effettiva in rapporto alla base imponibile. Difatti, tra l'applicazione dell'aliquota e l'ottenimento dell'imposta possono esservi dei passaggi intermedi che ne modificano l'importo, come ad esempio le detrazioni.\nL'incidenza complessiva di tassazione dello Stato sul PIL \u00e8 invece chiamata pressione fiscale. Lo scostamento tra l'aliquota fiscale effettiva media in una nazione e la pressione fiscale evidenzia la presenza di evasione fiscale."}
{"id": "620981", "revid": "812894", "url": "https://it.wikipedia.org/wiki?curid=620981", "title": "La strega bruciata viva", "text": ""}
{"id": "620983", "revid": "648716", "url": "https://it.wikipedia.org/wiki?curid=620983", "title": "Classe Hauk", "text": "La classe Hauk (Falco) \u00e8 una classe di vedette prodotte in Norvegia. Questa classe \u00e8 stata progettata come sviluppo della classe Storm e della classe Sn\u00f8gg. Il progettista delle Hauk fu l'allora tenente, poi capitano, Harald Henriksen. Con le 14 unit\u00e0 realizzate venne formata la Flottiglia costiera da combattimento, il cui scopo era quello di proteggere la frastagliata linea costiera della Norvegia.\nLe unit\u00e0 sono state costantemente aggiornate ed oggi sono conosciute come \"Super Hauk\". Quattro di queste unit\u00e0 sono state dislocate dalla Reale Marina Norvegese nello stretto di Gibilterra e prendono parte alle operazioni di controllo antiterrorismo.\nAl fine di permettere a queste unit\u00e0 di operare con le moderne vedette della classe Skjold sono stati aggiunti un sistema ricevente Link 11 e un sistema di combattimento Senit 8 mentre sono stati modernizzati il sistema di navigazione ed i missili Penguin.\nUnit\u00e0 realizzate:"}
{"id": "620984", "revid": "125276498", "url": "https://it.wikipedia.org/wiki?curid=620984", "title": "Bibbia CEI", "text": "La \"Bibbia\" CEI (titolo completo: \"La sacra Bibbia\") \u00e8 la traduzione italiana cattolica ufficiale della \"Bibbia\", a cura della CEI, la Conferenza Episcopale Italiana.\nEditio princeps (CEI 1971).\nLa storia della \"Bibbia\" CEI inizia il 7 ottobre 1965, quando la segreteria della Conferenza Episcopale Italiana nomin\u00f2 una commissione di vescovi per progettare una nuova traduzione in italiano della Bibbia, con lo scopo di fornire una traduzione adatta all'uso liturgico italiano, secondo le indicazioni del Concilio Vaticano II.\nLa commissione era cos\u00ec composta:\nIl \u201cpiano di lavoro\u201d del 18 novembre 1965 della neonata commissione indicava cinque esigenze prioritarie:\nInoltre, in conformit\u00e0 con le direttive del Concilio Vaticano II (costituzione \"Sacrosanctum Concilium\", n. 36 par. 4.), la traduzione doveva risultare in accordo con la Vulgata. Tale obiettivo tricefalo (fedelt\u00e0 ai testi originali, alla lingua italiana, alla Vulgata) lascia intuire le difficolt\u00e0 e i dilemmi che devono aver divorato traduttori e revisori, in particolare lavorando alla versione dei Salmi.\nPer la realizzazione pratica, nel \u201cpiano di lavoro\u201d si proponeva non una traduzione ex novo dai testi originali, ma un confronto con le principali versioni italiane dai testi originali allora esistenti: Edizioni Paoline, Bibbia della Libreria Fiorentina; Bibbia UTET; Bibbia Garofalo ed. Marietti; Bibbia dei Professori Francescani, Bibbia del Pontificio Istituto Biblico. In un secondo tempo fu deciso di operare una revisione della sola versione UTET del 1963, abbastanza omogenea e uniforme in quanto opera di tre soli traduttori.\nPer tale revisione furono incaricati un gruppo di biblisti (S. Bovo; G. Bresson; G. Canfora, S. Cipriani; F. Nardoni; N. Palmarini; A. Piazza; L. Randellini, F. Vattioni, S. Zedda) che iniziarono il lavoro nei primi mesi del 1966. Questa prima fase del lavoro venne svolta individualmente sui vari libri, senza un preciso lavoro di gruppo. Ci\u00f2 port\u00f2 alle piccole disarmonie e discrepanze che si possono a volte riscontrare tra libro e libro.\nRaccolti i singoli contributi dei vari biblisti le bozze del testo \"grezzo\" furono stampate nel 1969 in quattro volumi: 15 marzo Nuovo Testamento; 15 aprile Pentateuco, Giosu\u00e8, Giudici, Rut; 31 luglio: 1-2 Samuele, 1-2 Maccabei, Giobbe; ancora 31 luglio: Proverbi, Qoelet, Cantico, Sapienza, Siracide, Profeti. I volumi non furono pubblicati ma spediti ai vescovi con richiesta di far pervenire osservazioni e suggerimenti. I contributi diocesani non furono molti. La traduzione del Salterio, terreno minato in quanto combattutissimo tra esigenze di aderenza all'ebraico/latino da una parte ed eufonia nella lingua italiana dall'altra, usc\u00ec solo nel 1970.\nPer tutto il 1970 e nei primi mesi del 1971 furono all'opera i revisori (scrittori, docenti universitari, poeti, musici) con l'intento di migliorare la leggibilit\u00e0 e la facilit\u00e0 di proclamazione del testo tradotto. Collaborarono come revisori letterari P. Bargellini; A.M. Canopi, G. Devoto, M. Luzi, U. Marvaldi, B. Migliorini, F. Montanari, A. Mor, G. Pampaloni, L.M. Person\u00e8, G. Petrocchi, D. Pieraccioni, M. Puppo, P. Sacchi, G. Villani. L'aspetto ritmico-musicale fu rivisto da P. Ernetti, E. Messore, L. Migliavacca, M. Vieri. Terminata la revisione le bozze furono rispedite ai traduttori. Un deciso intervento della direzione editoriale pose fine alle interminabili correzioni incrociate.\nNel giugno 1968 si raggiunse un accordo tra segreteria CEI e Societ\u00e0 Biblica Protestante affinch\u00e9 l'elaboranda Bibbia CEI potesse diventare una Bibbia comune. Difficolt\u00e0 sorte successivamente per\u00f2 portarono ad abbandonare tale progetto che si sarebbe dimostrato ecumenicamente preziosissimo.\nIn data 25 dicembre 1971 fu pubblicato il lavoro ultimato per i tipi delle Edizioni Pastorali Italiane di Roma, . L'edizione constava di due volumi: il primo, di pp. 1957 con XV tavole fuori testo, conteneva la traduzione vera e propria; il secondo, di pp. 302, comprendeva le introduzioni e le note al testo, curate, senza alcun carattere di ufficialit\u00e0, da mons. Salvatore Garofalo, allora probabilmente il pi\u00f9 noto e autorevole biblista italiano.\nStile.\nConformemente all'indicazione di \u2018modernit\u00e0 e bellezza della lingua italiana\u2019, lo stile della Bibbia CEI cerca di essere pi\u00f9 vicino alla lingua corretta e corrente che non alla resa meccanica del significato originale: in termini traduttologici, viene cercata un'equivalenza funzionale a discapito di quella formale. Per esempio non vengono resi alcuni semitismi presenti nei testi originali che risulterebbero incomprensibili per un lettore e uditore italiano, come in dove si legge \"ha suscitato per noi una salvezza potente\", quando una resa letterale o formale del testo greco originale suonerebbe come un incomprensibile \"eresse un corno di salvezza\".\nTale ricerca di equivalenza funzionale poteva talvolta spingersi oltre: in alcuni versetti la resa del testo \u00e8 stata cos\u00ec formale, cio\u00e8 aderente al significato letterale, da produrre frasi italiane che possono apparire curiose, incomprensibili o fuorvianti.\nEditio minor (CEI 1974).\nIn fase di revisione del testo CEI in vista della pubblicazione di lezionari liturgici (1972-1974), la neonata versione mise in luce rari piccoli difetti di stile pi\u00f9 che veri e propri errori di traduzione, inevitabili in lavori di tale tipo, unitamente ad alcune costruzioni periodali contorte e vocabolario talora non adatto. Mons. Piazza, gi\u00e0 collaboratore dell\"editio princeps\", cur\u00f2 la correzione di tali lievi difetti, e ne \u00e8 derivata cosiddetta \"editio minor\", pubblicata nella Pasqua (14 aprile) 1974. Da allora l'edizione \u00e8 adottata nei lezionari e nel breviario della liturgia cattolica italiana.\nImprecisioni.\nL'uso diffuso della \"editio minor\" mise in luce altre piccole imperfezioni che erano sfuggite durante le precedenti revisioni. Per esempio:\n\"Nuova CEI\" (CEI 2008).\nPer far fronte a queste imperfezioni il 9 ottobre 1986 la Commissione Episcopale per la liturgia della CEI discusse di una possibile revisione della Bibbia CEI. Vennero indicate come ipotesi di lavoro:\nIl lavoro doveva basarsi su un maggiore controllo dei testi originali, cercando di eliminare inoltre quelle lievi discrepanze, in particolare intercorrenti tra i vangeli sinottici, che caratterizzano lavori di traduzioni a pi\u00f9 mani. Il 6 maggio 1988 il segretario generale della CEI Camillo Ruini convoc\u00f2 una commissione di studiosi per procedere alla revisione, cos\u00ec composta: Giuseppe Costanzo (presidente); Guglielmo Egger; Alberto Giglioli; Alessandro Piazza; Carlo Buzzetti; Eugenio Costa; Giuseppe Daniele (segretario); Giuseppe Ghiberti; Carlo Ghidelli; Nicol\u00f2 Palmarini; Luigi Sessa; Giulio Villani.\nDurante la riunione tenuta dal Consiglio Episcopale Permanente il 25-28 settembre 1989 vennero aggiunte alle indicazioni di cui sopra il riferimento normativo alla Nova Vulgata, in particolare allorquando il testo originale \u00e8 aperto a diverse interpretazioni. La coordinazione del gruppo di lavoro fu affidata a Giuseppe Danieli, allora presidente dell'Associazione Biblica Italiana. Diedero la loro disponibilit\u00e0 alla revisione anche alcuni docenti dello Studium biblicum franciscanum di Gerusalemme. Una prima revisione del NT fu terminata nel 1991 ad opera di complessivamente 17 biblisti: Giuseppe Betori (At), Claudio Bottini (lettere cattoliche); Adriana Bottino (Gv, Rm), Lino Cignelli (lettere cattoliche), Giuseppe Danieli (Mt), Angelico di Mauro (Fil, Col, Fm), Claudio Doglio (Ap), Vittorio Fusco (Lc), Cesare Marcheselli Casale (1Cor), Mario Masini (Eb), Francesco Mosetto (1-2 Ts), Romano Penna (Rm, Ef), Antonio Pitta (Gal), Giuseppe Segalla (Gv), Lorenzo Zani (Mc), Silverio Zedda (lettere pastorali), Italo Zedde (2 Cor).\nQuesta prima revisione fu poi revisionata da altri studiosi: Carlo Ghidelli, biblista; Eugenio Costa, musicista e musicologo; Giulio Villani, italianista.\nNel settembre 1996 la revisione del Nuovo Testamento fu terminata, e venne pubblicata il 30 marzo 1997 dalla L.E.V. \"ad experimentum\", ritirata dopo pochi mesi. Il lavoro di revisione dell'Antico Testamento, la cui conclusione era originariamente prevista per il Giubileo del 2000, prosegu\u00ec sino al 2007. Le modifiche sull'intero testo biblico sono state circa centomila.\nIl 12 novembre 2007 mons. Giuseppe Betori, segretario generale della CEI, ha annunciato la pubblicazione dei tre nuovi lezionari liturgici festivi, cio\u00e8 i libri contenenti le letture da proclamare durante il rito domenicale e festivo della messa, in conformit\u00e0 al testo della nuova traduzione della Bibbia.\nNel 2008 furono pubblicati anche i lezionari feriali, da usare per la messa nei giorni infrasettimanali mentre i lezionari festivi si possono usare dal 2 dicembre 2007, prima domenica d'Avvento, diventando obbligatori, soppiantando i precedenti, dalla prima domenica d'Avvento del 2010 (28 novembre). I brani contenuti nei lezionari non coprono l'intera Bibbia.\nL'intero testo revisionato fu pubblicato nel giugno 2008 dalla Libreria Editrice Vaticana.\nDal 1\u00ba ottobre 2008 ne \u00e8 commercializzata la coedizione Cei - Uelci (Unione editori e librai cattolici italiani).\nL'edizione \u00e8 composta da 1141 capitoli ed \u00e8 stata adottata immediatamente dalla Chiesa Cattolica, dalla Chiesa Ortodossa (Mons. Gennadios Zerv\u00f2s) e dal Patriarcato greco-melchita di Antiochia nella persona di Gregorio III Laham.\nNel 2009 inizia la pubblicazione della Bibbia San Paolo, la nuova Bibbia per la famiglia, in vari volumi, con lo stesso testo della Bibbia CEI 2008."}
{"id": "620986", "revid": "2032913", "url": "https://it.wikipedia.org/wiki?curid=620986", "title": "Siamo donne (singolo)", "text": "Siamo donne \u00e8 un singolo delle cantanti italiane Sabrina Salerno e Jo Squillo, pubblicato nel 1991. \nCon il brano le due cantanti hanno partecipato al Festival di Sanremo 1991.\nDescrizione.\n\"Siamo donne\" non ebbe una buona accoglienza al Festival di Sanremo, dove si classific\u00f2 infatti al tredicesimo posto della classifica finale, mentre furono pi\u00f9 buoni i risultati di vendita. Il singolo riusc\u00ec infatti ad arrivare alla posizione numero undici nella classifica dei singoli pi\u00f9 venduti e divent\u00f2 uno dei tormentoni di quell'anno. \nIl singolo \u00e8 stato prodotto da Gianni Muciaccia e pubblicato dall'etichetta Casablanca in formato 7\" e musicassetta singolo. Il lato B dell'edizione in 7\" del singolo contiene una versione strumentale con un assolo di chitarra al posto delle voci, mentre la musicassetta, oltre al brano \"Siamo donne\", contiene altri due brani: \"With A Boy Like You\" (cover di \"With A Girl Like You\" dei Troggs) e \"Whole Lotta Love\" (cover del celebre brano omonimo dei Led Zeppelin), cantate rispettivamente dalla Salerno e da Jo Squillo. Il brano \"Siamo donne\" \u00e8 inoltre stato inserito nella riedizione del 1991 del terzo album di Sabrina Salerno \"Over the Pop\". Come fatto notare da alcuni critici musicali, il pre ritornello \u00abAttento che cadi!\u00bb utilizza involontariamente la stessa linea melodica del brano del 1983 \"No tengo dinero\" dei Righeira.\nVersioni soliste.\nSabrina Salerno ha re-inciso la canzone da sola nell'estate del 1991, partecipando con il brano al Festivalbar. Questa versione, che contiene anche alcuni versi rap inediti in lingua inglese cantati dalla stessa Sabrina, \u00e8 stata utilizzata anche come lato b del singolo \"Shadows of the Night\", e resa disponibile come download digitale nel 2015.\nJo Squillo ha realizzato quattro differenti versioni da solista del brano: una del 1993 inserita nell'album della cantante \"Balla italiano\", una nel 2006 riarrangiata dal produttore Pippo Muciaccia, una nel 2009, sempre da Pippo Muciaccia, realizzata in occasione dell'esibizione dell'artista allo stadio di San Siro per la manifestazione Amiche per l'Abruzzo e inserita nel suo eponimo album del 2012, e una nel 2014 dalle sonorit\u00e0 maggiormente dance arrangiata da Cristian Piccinelli e utilizzata da Jo Squillo nelle sue esibizioni a partire da quell'anno.\nVideo musicale.\nIl brano \u00e8 stato accompagnato da un videoclip, diretto da Stefano Salvati, in cui Sabrina Salerno e Jo Squillo eseguono la canzone, con alcune scene girate presso il lungomare di Sanremo.\nVersione 2021.\nNel 2021, in occasione del trentennale della pubblicazione di \"Siamo donne\", Jo Squillo e Sabrina Salerno hanno reinciso il brano con un nuovo arrangiamento dance pop. La versione rilasciata come singolo \u00e8 per\u00f2 quella cantata solamente da Jo Squillo; quella con la Salerno \u00e8 stata utilizzata soltanto per il videoclip del brano e non pubblicata.\nVideo musicale.\nIl brano, nella versione con Sabrina Salerno, \u00e8 stato accompagnato da un videoclip realizzato in collaborazione con Netflix, pubblicato sul canale YouTube e sui social network di Netflix Italia per promuovere la serie televisiva spagnola \"Sky Rojo\", di cui vengono mostrati diverse scene all'interno del videoclip."}
{"id": "620989", "revid": "118735092", "url": "https://it.wikipedia.org/wiki?curid=620989", "title": "Prose nelle quali si ragiona della volgar lingua", "text": "Le Prose nelle quali si ragiona della volgar lingua, pi\u00f9 conosciute come Prose della volgar lingua (titolo completo Prose nelle quali si ragiona della volgar lingua scritte al cardinale de Medici che poi \u00e8 stato creato a sommo pontefice et detto papa Clemente settimo divise in tre libri), sono un trattato di Pietro Bembo, pubblicato nel 1525.\nLe \"Prose\" costituiscono un momento fondamentale nella questione della lingua: l'idea di base espressa in esse \u00e8 che, per la scrittura di opere letterarie, gli italiani debbano prendere come modello due grandi autori trecenteschi, Francesco Petrarca per la poesia e Giovanni Boccaccio per la prosa. A livello storico il trattato pu\u00f2 essere considerato come uno dei primi tentativi di storia letteraria italiana.\nL'opera si fonda sulla cancellazione della tradizione pi\u00f9 recente; pur conoscendo perfettamente la letteratura del suo tempo, Bembo non prende nessun esempio da questa, anche se menziona alcuni poeti quattrocenteschi e in particolare Lorenzo de' Medici (I,1), padre del suo interlocutore Giuliano de' Medici duca di Nemours, e i veneziani Niccol\u00f2 Cosmico e Leonardo Giustinian (I, 15; questi ultimi soprattutto per rilevare l'inferiorit\u00e0 della tradizione veneta rispetto a quella toscana).\nStruttura dell'opera.\nL'opera \u00e8 un trattato in forma dialogica, sul modello classico di Platone, e, nella finzione del titolo, fu dedicata a Giulio de' Medici prima che fosse eletto papa con il nome di Clemente VII (il 19 novembre 1523).\n\u00c8 composta da tre libri, in cui quattro personaggi storici \u2014 Carlo Bembo, fratello di Pietro, Ercole Strozzi, umanista di Ferrara, Giuliano de' Medici duca di Nemours e Federigo Fregoso, futuro cardinale \u2014 discutono sulla lingua volgare.\nGenesi dell'opera.\nBembo accenna di aver iniziato a scrivere \"alcune notationi\" sulla lingua volgare in una lettera a Maria Savorgnan del 2 settembre 1500. La famosa lettera a Trifone Gabriel del 1\u00ba aprile 1512 dimostra che in questo periodo erano gi\u00e0 stati scritti, seppur in forma \"imperfetta &amp; incorretta\", i primi due libri dell'opera e che almeno la loro struttura fosse gi\u00e0 simile a quella definitiva.\nPer i contenuti, anche se la grande maggioranza delle osservazioni \u00e8 originale, in alcuni casi Bembo probabilmente riprese senza dichiararlo alcune indicazioni grammaticali gi\u00e0 fornite nelle \"Regole\" pubblicate nel 1516 da Giovanni Francesco Fortunio.\nIl trattato fu completato tra il 1519 e il 1524. Nell'ottobre 1524 Bembo si rec\u00f2 a Roma per offrirne un esemplare manoscritto a papa Clemente VII, cos\u00ec come si apprende da una lettera a Federigo Fregoso del 18 gennaio 1525.\nL'edizione originale fu finita di stampare nel settembre 1525 a Venezia da Giovanni Tacuino. Dal 17 luglio al settembre il segretario di Bembo Cola Bruno fu nella citt\u00e0 lagunare per seguire come correttore di bozze le fasi di stampa, informando puntualmente Bembo a Padova, e grazie al suo aiuto l'edizione usc\u00ec coi privilegi di stampa dei principali Stati italiani.\nManoscritti.\nL'unico manoscritto autografo dell'opera, il Vaticano Latino 3210 (Biblioteca Vaticana), contiene una stesura dell'opera risalente agli anni 1515-1524. Sul testo di base, scritto in bella copia, Bembo esegu\u00ec molti interventi e molte aggiunte che si ritrovano, con poche varianti, nell'edizione a stampa del 1525.\nNel 2018 sono state pubblicate le postille autografe vergate dal Bembo in un proprio esemplare dell'edizione originale del 1525. Secondo i curatori, esse sarebbero in parte precedenti e in parte successive alla seconda edizione del 1538 e testimonierebbero l'ultima stesura voluta dall'autore senza le interpolazioni apportate dal Varchi nell'edizione postuma del 1548-49. \nStoria editoriale.\nL'autore pubblic\u00f2 in vita le \"Prose\" in due edizioni, la prima nel 1525 a Venezia da Tacuino e la seconda nel 1538 ancora a Venezia da Marcolini. Dopo la sua morte Benedetto Varchi cur\u00f2 un'edizione postuma a Firenze dal Torrentino nel 1548, con un'altra tiratura nel 1549. \nIl testo \u00e8 comunque stabile: nella seconda edizione Bembo inserisce pochi interventi; nel passaggio dalla seconda edizione alla terza postuma ci sono alcuni ampliamenti (in parte dovuti al Varchi), ma la struttura dell'opera rimane sostanzialmente la stessa.\nSuccessivamente le \"Prose\" furono ripubblicate per tutto il Cinquecento (gi\u00e0 la seconda edizione aveva avuto parecchie contraffazioni); tra le varie edizioni si segnalano quella a cura di Lodovico Dolce del 1566 presso Gabriel Giolito de' Ferrari, pi\u00f9 volte ristampata, e quella a cura di Francesco Sansovino del 1562.\nPer le edizioni moderne \u00e8 fondamentale il testo stabilito da Carlo Dionisotti (sulla base della terza edizione postuma, con suddivisione in capitoli), apparso con graduali miglioramenti nelle edizioni del 1931 e del 1960 (riveduta nel 1966). L'edizione a cura di Claudio Vela del 2001 si basa sull'edizione originale del 1525 con le varianti del Vaticano Latino 3210, mentre l'edizione a cura di Mirko Tavosanis del 2002 riflette lo stato pi\u00f9 antico del manoscritto.\nLe \"Prose\" e la questione della lingua.\nLa questione della lingua \u00e8 affrontata da Bembo nel primo libro del trattato.\nTesi dei personaggi a confronto\nTesi di Bembo\nNel capitolo XVIII, in particolare, il veneziano analizza le differenze fra la lingua della scrittura e quella parlata.\nConfuta quindi la tesi di Giuliano de' Medici secondo il quale, poich\u00e9 le lingue mutano al trascorrere del tempo, quando si scrive \u00e8 necessario avvicinarsi al linguaggio parlato per rendere i testi accessibili a tutti. \u00abPerci\u00f2 che se questo fosse vero, ne seguirebbe che a coloro che popolarescamente scrivono, maggior loda si convenisse dare che a quegli che le scritture loro dettano e compongono pi\u00f9 figurate e pi\u00f9 gentili\u00bb. Lo stesso Virgilio sarebbe stato ritenuto di minor pregio rispetto agli attori che attirano le genti, esprimendosi con il loro stesso linguaggio.\nSecondo Carlo Bembo la lingua della scrittura non deve accostarsi a quella parlata se ci\u00f2 comporta la perdita della sua stessa \"gravit\u00e0\" e \"grandezza\". Essa deve pertanto tendere all'eternit\u00e0: ogni opera deve essere redatta in modo tale da essere gradita in ogni tempo ed \u00e8 proprio questo accorgimento che ha reso grandi i latini Virgilio e Cicerone ed i greci Omero e Demostene, i quali sempre si sono discostati dal parlato.\n\u00abCredete voi che se il Petrarca avesse le sue canzoni con la favella composte de' suoi popolani, che elle cos\u00ec vaghe, cos\u00ec belle fossero come sono, cos\u00ec care, cos\u00ec gentili?\u00bb. Lo stesso Petrarca quindi non avrebbe composto opere cos\u00ec lodabili. Il linguaggio parlato nelle novelle del Boccaccio, invece, \u00e8 inserito in un contesto reso elevato da \"cos\u00ec belle figure\" (retoriche) e \"vaghi modi\" dal popolo non usati, perci\u00f2 \u00abegli ancor vive e lunghissimi secoli viver\u00e0\u00bb.\nBembo allora, attenendosi agli esempi di Cicerone e di Virgilio, considera la presenza del parlato un elemento di pura eccezione.\nIl Cicerone oratore incitava le masse, ma \u00abil suo ragionare in tanto si lev\u00f2 dal popolo\u00bb che egli rimase sempre senza rivali. Allo stesso modo il mantovano Virgilio stimolava i contadini all'attivit\u00e0 nelle campagne (nei quattro libri delle \"Georgiche\"), costruendo discorsi complessi che mai nessun agricoltore o uomo di citt\u00e0 probabilmente avrebbe potuto cogliere.\nLa letteratura diviene quindi per Bembo accessibile esclusivamente ad un'\u00e9lite di intellettuali: la moltitudine non dona affatto \"grido e auttorit\u00e0\". Il popolo, infatti, fonda le sue opinioni su quelle di pochi dotti, \u00aba quella parte si piega con le sue voci, a cui ella que' pochi uomini, che io dico, sente piegare\u00bb. Lo scopo dello scrittore deve essere dunque quello di rendere le sue produzioni piacevoli ai dotti di ogni tempo che, senza essere condizionati dal volgo, giudicano in base ad un canone letterario oggettivo. \u00ab\u00c8 adunque da scriver bene pi\u00f9 che si pu\u00f2, perci\u00f2 che le buone scritture, prima a' dotti e poi al popolo del loro secolo piacendo, piacciono altres\u00ec e a' dotti e al popolo degli altri secoli parimente\u00bb.\nAll'inizio del capitolo XIX Bembo affronta la questione della ricerca dei modelli, ponendosi due interrogativi: \n\u00abCotesto tuo scriver bene onde si ritra' egli, e da cui si cerca?\u00bb A chi ci si deve ispirare?\n\u00abHass'egli sempre ad imprendere dagli scrittori antichi e passati?\u00bb Si deve sempre apprendere dagli scrittori antichi e da quelli a noi precedenti?\nBembo nota che molto spesso \u00e8 preferibile parlare seguendo gli scritti degli uomini passati piuttosto che secondo il linguaggio parlato o scritto proprio del periodo in cui si vive.\nInoltre, stando alle parole di Giuliano, Cicerone e Virgilio non avrebbero dovuto seguire Ennio come Petrarca e Boccaccio non avrebbero dovuto apprendere da Dante, da Guido Guinizzelli e da Farinata degli Uberti. \u00abMa quante volte aviene che la maniera della lingua delle passate stagioni \u00e8 migliore che quella della presente non \u00e8, tante volte si dee per noi con lo stile delle passate stagioni scrivere, Giuliano, e non con quello del nostro tempo\u00bb.\nSeneca, Lucano e Claudiano e gli scrittori latini che li hanno succeduti sarebbero stati lodati maggiormente per le loro prose o poesie se avessero scritto alla maniera di autori antichi quali Virgilio e Cicerone.\nProprio a seguito di tali considerazioni Bembo conclude che lo scrittore del Cinquecento deve ispirarsi a Petrarca per la poesia e a Boccaccio per la prosa.\nNel difendersi dalle precedenti critiche di Giuliano, afferma che imitare autori del passato non significa affatto parlare e scrivere rivolgendosi pi\u00f9 ai morti che ai vivi. Ai morti, infatti, scrivono coloro che compongono opere che non saranno mai lette oppure \"uomini di volgo\", senza \"giudicio\", \"morti\" (nel senso di incapaci di valutare), la cui attivit\u00e0 letteraria si limita alla produzione di testi deperibili \u00abche muoiono con le prime carte\u00bb.\nCome la lingua latina \u00e8 innata negli antichi, cos\u00ec il volgare (di Petrarca e Boccaccio) \u00e8 innato negli uomini del Cinquecento.\n\u00abNon perci\u00f2 ne viene, che quale ora latinamente scrive, a' morti si debba dire che egli scriva pi\u00f9 che a' vivi, perci\u00f2 che gli uomini, de' quali ella era lingua, ora non vivono, anzi sono gi\u00e0 molti secoli stati per lo adietro\u00bb.\nLa vera letteratura \u00e8 viva nell'attualit\u00e0 della sua presenza, garantita dall'immortalit\u00e0 stessa delle opere, che oltrepassano i limiti della mutevole opinione popolare.\nCritiche.\nLa lingua teorizzata da Bembo \u00e8 stata oggetto di numerose critiche.\n\u00c8 stata accusata di essere:"}
{"id": "620994", "revid": "267975", "url": "https://it.wikipedia.org/wiki?curid=620994", "title": "Santa Maria Nuova (titolo cardinalizio)", "text": "Il titolo cardinalizio di Santa Maria Nuova fu eretto da papa Leone XIII il 17 marzo 1887. Questo titolo, in origine, era stato probabilmente eretto come diaconia da papa Gregorio I intorno al 600 e, in seguito, l'8 agosto 1661, soppresso da papa Alessandro VII, che lo aveva trasferito alla nuova chiesa di Santa Maria della Scala."}
{"id": "620996", "revid": "628767", "url": "https://it.wikipedia.org/wiki?curid=620996", "title": "Vitoldo", "text": "\u00c8 considerato il pi\u00f9 influente sovrano lituano del Medioevo e in Lituania \u00e8 ancora oggi ritenuto un eroe nazionale: Vytautas \u00e8 inoltre un nome maschile popolare in Lituania. In commemorazione del 500\u00ba anniversario della sua morte, l'Universit\u00e0 Vitoldo Magno appena fondata fu a lui intitolata. Monumenti in suo onore esistono in molte citt\u00e0 della Lituania indipendente del periodo interbellico (1918-1940). Vitoldo si esprimeva in lingua lituana quando si relazionava con suo cugino Jogaila, re di Polonia dal 1386.\nLa disputa per il potere.\n1377\u20131384.\nLo zio di Vitoldo, Algirdas, fu granduca di Lituania fino alla sua morte nel 1377. Algirdas e il padre di Vitoldo, K\u0119stutis, avevano governato congiuntamente dando vita a una sorta di duumvirato: Algirdas amministr\u00f2 i territori del Granducato di Lituania a est e K\u0119stutis quelli a ovest, ovvero le aree soggette ai frequenti attacchi dello Stato monastico dei cavalieri teutonici. Ad Algirdas successe suo figlio Jogaila e ne segu\u00ec una lotta per il potere: nel 1380, Jogaila firm\u00f2 il trattato segreto di Dovydi\u0161k\u0117s con l'ordine teutonico in funzione anti-K\u0119stutis. Quando quest'ultimo lo scopr\u00ec nel 1381, espugn\u00f2 Vilnius, imprigion\u00f2 Jogaila e si nomin\u00f2 granduca. A ogni modo, Jogaila riusc\u00ec a fuggire e allest\u00ec un esercito contro K\u0119stutis, sebbene le due controparti non combatterono mai su un campo di battaglia. Poco prima che si verificasse questa eventualit\u00e0, K\u0119stutis si rec\u00f2 a negoziare assieme a Vitoldo da Jogaila, ma Jogaila li arrest\u00f2 e li trasfer\u00ec al castello di Kr\u0117va. Una settimana dopo, K\u0119stutis si spense ed \u00e8 incerto se egli mor\u00ec per cause naturali o perch\u00e9 assassinato.\nNel 1382 Vitoldo fugg\u00ec da Kr\u0117va travestendosi con abiti femminili e si rec\u00f2 nello Stato monastico cercando l'appoggio dell'ordine teutonico, all'epoca in trattativa con Jogaila per la firma del trattato di Dubysa, con il quale il sovrano lituano promise di accettare il cristianesimo, diventare un alleato dell'ordine e cedere ai crociati parte della Samogizia fino al fiume Dubysa. Il trattato non venne per\u00f2 mai ratificato e nell'estate del 1383 ripresero la ostilit\u00e0 tra Jogaila e i cavalieri. Nel frattempo, Vitoldo ricevette il sacramento del battesimo secondo il rito ortodosso e ricevette il nome di Wigand (in lituano: \"Vygandas\"). Vitoldo partecip\u00f2 a diverse incursioni contro suo cugino Jogaila. Nel gennaio 1384, Vitoldo promise di cedere parte della Samogizia all'ordine teutonico, fino al fiume Nev\u0117\u017eis in cambio del suo riconoscimento come granduca di Lituania. Tuttavia, nel luglio dello stesso anno, il lituano decise di rompere le relazioni con i teutonici e si riconcili\u00f2 con Jogaila; egli partecip\u00f2 all'incendio di tre importanti castelli presidiati dai tedeschi e riconquist\u00f2 tutte le terre amministrate da K\u0119stutis, con l'eccezione di Trakai.\n1385\u20131392.\nNel 1385, Jogaila concluse l'unione di Krewo con la Polonia, grazie alla quale spos\u00f2 la giovane Edvige e acquis\u00ec la corona divenendo da allora noto come Ladislao II Jagellone (\"W\u0142adys\u0142aw II Jagie\u0142\u0142o\"). Vitoldo partecip\u00f2 alla cerimonia di unione e nel 1386 fu battezzato una seconda volta come cattolico, ricevendo il nome di Alessandro (\"Aleksandras\").\nLadislao II lasci\u00f2 suo fratello Skirgaila in qualit\u00e0 di reggente in Lituania. Constatando l'impopolarit\u00e0 di Skirgaila e forte del sostegno di parte della nobilt\u00e0 lituana, Vitoldo fiut\u00f2 l'opportunit\u00e0 di diventare granduca. Nel 1389, egli attacc\u00f2 Vilnius ma fall\u00ec e all'inizio del 1390 decise di allearsi ancora con l'ordine teutonico firmando il trattato di K\u00f6nigsberg (1390). Vitoldo dovette ribadire i contenuti dell'accordo del 1384 e cedere la Samogizia. Pi\u00f9 o meno in quel periodo, per ottenere maggiore influenza, Vitoldo diede in sposa la sua unica figlia Sofia con Basilio I di Russia nel 1391.\nI nobili polacchi non erano assai soddisfatti del fatto che il loro nuovo re trascorresse cos\u00ec tanto tempo per gli affari lituani e inoltre sembrava chiaro che la guerra scoppiata nel 1390 non avrebbe arrecato alcun beneficio alla Polonia. Nel 1392, Ladislao II invi\u00f2 Enrico di Masovia con un'offerta per nominare Vitoldo al posto di Skirgaila: il primo accett\u00f2 e rinneg\u00f2 una seconda volta l'alleanza con i teutonici nonostante le garanzie da questi chieste bruciando tre castelli teutonici prima di fare ritorno a Vilnius. Ladislao II e il cugino firmarono il trattato di Astrava con cui Vitoldo recuper\u00f2 tutte le terre di K\u0119stutis, compresa Trakai, divenendone duca, pi\u00f9 altri feudi. Vitoldo avrebbe governato la Lituania in nome di Ladislao, riconoscendo la sua autorit\u00e0 come \"duca supremo\". Dopo la morte di Vitoldo, si prevedeva che le terre in suo possesso e i poteri a lui conferitigli sarebbero tornati al re polacco.\nGranduca di Lituania.\nPolitica verso l'Oriente.\nVitoldo prosegu\u00ec la campagna avviata da Algirdas di controllare quante pi\u00f9 terre rutene possibili. Gran parte della regione geografica era gi\u00e0 sotto il dominio della Lituania, ma vi erano ancora delle terre facenti capo ai mongoli. Toktamish, khan dell'Orda d'Oro, chiese supporto a Vitoldo quando perse il trono nel 1395 dopo averlo perso e averlo ceduto a Tamerlano. Il lituano si dimostr\u00f2 disponibile a raggiungere un accordo militare con Toktamish, a patto che quest'ultimo cedesse, una volta salito sul trono, parte della Rutenia. Nel 1398, l'esercito di Vitoldo giunse in Crimea e vi costru\u00ec una fortificazione: fu in quel momento che la Lituania si avvicin\u00f2 a raggiungere l'apice delle sue conquiste, affacciandosi sia sul mar Baltico sia sul mar Nero. Un numero imprecisato di prigionieri tartari giunse forzosamente nella Lituania Propria.\nI continui tentativi da parte della Polonia di subordinare la Lituania spinsero Vitoldo a fare un terzo tentativo di ingraziarsi l'ordine con il trattato di Salynas dell'ottobre 1398. In esso, il granduca allora noto come \"Supremus Dux Lithuaniae\", consegn\u00f2 di fatto la Samogizia ai cavalieri e si un\u00ec a loro per combattere presso Pskov e Velikij Novgorod, costringendole poi a pagare ingenti tributi.\nGrazie alla sua vittoriosa campagna contro Tamerlano, Vitoldo e Ladislao II ottennero il sostegno di papa Bonifacio IX perch\u00e9 ritenuti autori dell'inizio di una crociata contro i mongoli. Una simile conclusione del pontefice fa desumere che Roma avesse definitivamente accettato l'idea che l'ultimo Stato in Europa avesse infine accettato il cristianesimo ed era in grado di difendere la nuova fede da sola. I cavalieri teutonici non avevano pi\u00f9 in teoria motivazioni per proseguire la loro secolare battaglia contro la Lituania. La campagna contro l'Orda d'Oro termin\u00f2 tuttavia con una disfatta clamorosa nella battaglia del fiume Vorskla nel 1399: pi\u00f9 di venti principi, tra cui due fratelli di Ladislao, furono uccisi e lo stesso Vitoldo riusc\u00ec a malapena a scampare vivo. Si tratt\u00f2 di uno scontro che ebbe delle notevoli inattese ripercussioni in Lituania e Polonia, comportando la ribellione di diverse citt\u00e0 contro Vitoldo. Come riporta infatti Zenonas Norkus, riprendendo a sua volta Adshead:\nUn particolare riferimento merita Smolensk, riconquistata dal suo sovrano ereditario Juri, e non riconquistata dai lituani se non nel 1404. Vitoldo dichiar\u00f2 guerra nel 1406-1408 contro suo genero Basilio I di Russia e \u0160vitrigaila, un fratello di Ladislao che mirava a divenire granduca di Lituania, si assicur\u00f2 l'appoggio dell'ordine teutonico auto-dichiarandosi Gran Principe. Un importante scontro tra i due eserciti si concluse senza una battaglia con l'intesa di Ugra, con il quale Velikij Novgorod venne assegnata al fratello di Ladislao II Lengvenis, e l'importante citt\u00e0 di Pskov all'ambasciatore di Jogaila Jerzy Nos, costituendo una chiara violazione della pace di Raci\u0105\u017c. La guerra con la Moscovia termin\u00f2 nel dicembre 1408, a condizioni che resero inevitabile un ulteriore conflitto con l'ordine teutonico, nonostante il tentativo di Ermanno II di Celje di negoziare una soluzione pacifica.\nGuerre contro l'ordine teutonico.\nCon il trattato di Salynas, come detto, Vitoldo aveva trasferito la Samogizia ai teutonici: la regione era particolarmente importante per l'ordine situato in Prussia perch\u00e9 lo separava dai cavalieri di Livonia, localizzati nelle odierne Lettonia ed Estonia. I due gruppi religiosi desideravano congiungersi territorialmente e formare una coalizione potente: tuttavia, i cavalieri detennero la Samogizia solo per tre anni, poich\u00e9 il 13 marzo 1401 i samogiti, appoggiati da Vytautas, si ribellarono e bruciarono due castelli. I cavalieri ricevettero il sostegno di \u0160vitrigaila, il fratello di Ladislao che desiderava assumere il titolo di granduca. Nel 1404 fu firmata la pace di Raci\u0105\u017c, che in sostanza ripeteva i contenuti dell'accordo di Salynas: la Samogizia sarebbe rimasta in mano ai teutonici. La Polonia dichiar\u00f2 ufficialmente di non essere disponibile a sostenere la Lituania in caso di un'altra guerra. Bench\u00e9 i cavalieri promisero di sostenere Vitoldo nelle sue campagne verso oriente e di non ritenere legittime le pretese dei Gediminidi che rivendicavano il titolo di granduca di Lituania, i contrasti non si risolsero del tutto.\nNel 1408, Vitoldo concluse le sue attivit\u00e0 di conquista nell'odierna Bielorussia e torn\u00f2 a interessarsi alla questione della Samogizia. Nel 1409 ebbe luogo una seconda rivolta samogita contro i cavalieri teutonici, colpevoli di aver imposto nuovi tributi, non appena i ribelli bruciarono il castello di Skirsnemun\u0117 (un insediamento non lontano dall'odierno confine tra la Lituania e la Russia). Le lettere di protesta del popolo della Bassa Lituania, volte a segnalare gli atteggiamenti vessatori dell'ordine, raggiunsero la curia cos\u00ec come numerose corti di principi europei e le gilde di importanti citt\u00e0 dell'Europa occidentale. Vitoldo sostenne candidamente la seconda insurrezione, cos\u00ec come fece Ladislao II dalla Polonia. L'aperto appoggio alla ribellione in un territorio rivendicato dall'ordine spinse l\"'Hochmeister\" Ulrich von Jungingen a spronare le parti a risolvere la questione su un campo di battaglia. Il 6 agosto 1409 von Jungingen fece portare dal suo araldo al re di Polonia il cartello di sfida a suo nome e dell'ordine. Tale azione segn\u00f2 l'inizio del \"Grossen Streythe\" (grande lite) che nella terminologia dei teutonici rappresent\u00f2 la guerra contro i polacchi e i lituani.\nL'ordine invase innanzitutto la Grande Polonia e espugn\u00f2 diversi castelli: constatata la situazione, nell'autunno del 1409 si negozi\u00f2 un armistizio con la mediazione dell'imperatore romano tedesco Venceslao di Lussemburgo. L'anno successivo, il 15 luglio 1410, si svolse una delle battaglie pi\u00f9 importanti del Basso Medioevo per le sorti dell'Europa orientale; dallo scontro, passato alla storia come battaglia di Tannenberg (gli storici polacchi la chiamano battaglia di Grunwald, mentre i lituani [...] di \u017dalgiris), i cavalieri teutonici ne uscirono sonoramente sconfitti e da allora entrarono in una lenta ma irreversibile crisi. Malgrado la grande posizione di vantaggio, Ladislao II, a capo di uomini giunti da Galizia, Volinia, Podolia e Polesia, esit\u00f2 e non sferr\u00f2 il colpo decisivo a Marienburg in maniera celere, dando il tempo agli avversari di potersi difendere nella propria roccaforte in maniera indenne.\nCon il trattato di Toru\u0144 del 1411, l'ordine teutonico dovette rinunciare alla Samogizia, oltre a dover effettuare ingenti risarcimenti per ricostruire le fortificazioni rase al suolo e gli edifici religiosi. In ultimo, lo Stato monastico rinunciava inoltre a effettuare nuove incursioni in Lituania, nel frattempo ampiamente convertitasi al cristianesimo a causa dell'influenza polacca: i teutonici riuscirono grazie a Sigismondo d'Ungheria a ottenere condizioni meno gravose del previsto. Proprio per via degli effetti dirompenti causati dalla sconfitta dei tedeschi, alcuni autori considerano conclusa la crociata lituana dopo la battaglia di Grunwald.\nDa quel momento in poi, l'unione tra Polonia e Lituania cominci\u00f2 a essere percepita in Europa come una grande potenza, suscitando grande interesse per le politiche di Vitoldo da parte della curia romana.\nQuando il nuovo Gran maestro Heinrich von Plauen si oppose alla sentenza arbitrale dell'inviato imperiale Benedikt Makrai nel 1413, il quale aveva assegnato la riva destra del Memel al Granducato, questi venne deposto da Michael K\u00fcchmeister von Sternberg. Il nuovo governatore cercava la pace con la Polonia, ben consapevole delle fragilit\u00e0 con cui in quel momento conviveva lo stato. Quando tuttavia anch'egli rifiut\u00f2 la decisione arbitrale di Makrai, i polacchi invasero la Varmia nell'ambito della guerra della fame del 1414: essendone uscito sconfitto, von Sternberg rinunci\u00f2 alle pretese.\nA ci\u00f2 seguirono tregue estese pi\u00f9 volte da vari mediatori di conflitto, che risultarono estremamente costose per i teutonici, poich\u00e9 indeboliti sia dalle guerre trascorse che dai risarcimenti. Essi dovettero condurre costose trattative al Concilio di Costanza, oltre che giustificare i propri assalti, e pi\u00f9 tardi altrove, ma la situazione divenne a tal punto pericolosa a livello finanziario che si dovettero operare dei tagli alle spese in campo bellico (un unicum se si pensa agli investimenti dello Stato monastico dei secoli precedenti). Solo nel 1422 i confini con la Lituania vennero infine stabiliti con il trattato di Melno. La demarcazione sarebbe rimasta invariata per circa 500 anni e fino alla controversia sul territorio di Memel del 1923. Ristabilita la pace, Vitoldo pot\u00e9 concentrarsi sulle riforme da attuare in Lituania e sulle relazioni con la Polonia.\nConversione della Samogizia e sviluppo di Vilnius.\nLa conversione della Samogizia, tornata dunque in mano al Granducato, fu abbastanza problematica per via del profondo radicamento delle vecchie credenze e i primi decisivi passi avvennero solo alla fine nel 1413, due anni dopo il turbolento periodo di conflitti degli anni precedenti. Nel novembre del 1413, Vitoldo in persona navig\u00f2 sul fiume Nemunas e sul Dubysa al fine di recarsi nei dintorni di Betygala, dove supervision\u00f2 per una settimana il battesimo dei primi gruppi di samogiti. Nel 1416 fu avviata la costruzione delle prime otto chiese parrocchiali, la prima delle quali ad essere ultimata risult\u00f2 Medininkai, intorno al 1464: la diocesi di Samogizia nacque ufficialmente il 23 ottobre 1417 e Mattia di Trakai divenne il primo vescovo nella Lituania nord-occidentale.\nVitoldo trascorse circa quattro anni con l'ordine teutonico durante la guerra civile, avendo l'opportunit\u00e0 di studiare l'architettura dei castelli tedeschi e di adottare alcuni dei loro elementi nella sua residenza a Vilnius. Egli scelse infatti di rendere la capitale un centro commerciale pi\u00f9 fiorente e pi\u00f9 sicuro. Durante il suo regno, il castello superiore del complesso cittadino sub\u00ec i maggiori interventi di restauro. Dopo un grande incendio avvenuto nel 1419, Vitoldo incoraggi\u00f2 la realizzazione di alcune edifici di servizio del complesso e della parte distrutta della fortificazione. I resti oggi visibili risalgono a quest'epoca.\nRelazioni diplomatiche con la Polonia.\nIl 22 giugno 1399, Edvige di Polonia e moglie di Ladislao diede alla luce una bambina, battezzata Elisabetta Bonifacia, la quale per\u00f2 mor\u00ec entro il giro di un mese cos\u00ec come la madre. Molti ritennero che il re avesse dunque perso il diritto alla corona con la morte di Edvige, ma non vi erano altri eredi noti degli antichi monarchi polacchi - tutti i potenziali concorrenti, prima in gran numero, non erano che lontani parenti nella Piccola Polonia e, sebbene Jogaila avesse dovuto affrontarli di tanto in tanto opposizioni, il suo status di re fu pi\u00f9 o meno sempre accettato de iure e de facto anche dalla nuova aristocrazia che stava emergendo, quella della Grande Polonia. Inoltre, la sconfitta a Vorskla costrinse a una rivalutazione del rapporto tra Polonia e Lituania. L'Unione di Vilnius e Radom del 1401 conferm\u00f2 il ruolo di Vitoldo come granduca sotto la signoria di Ladislao, assicurando il titolo di sovrano della Lituania agli eredi di Ladislao piuttosto che a quelli di Vitoldo: se Ladislao fosse morto senza eredi, i boiardi lituani avrebbero dovuto eleggere un nuovo monarca. Poich\u00e9 nessuno dei due cugini aveva ancora figli, le implicazioni del patto erano imprevedibili: ciononostante, si vennero a creare delle sinergie tra la nobilt\u00e0 lituana e polacca (\"szlachta\") e un'alleanza difensiva permanente tra i due stati, rafforzando dunque la posizione della Lituania in un'ulteriore guerra scoppiata contro l'ordine teutonico, a cui ufficialmente la Polonia non partecip\u00f2. La caratteristica unica di questa unione era che la nobilt\u00e0 lituana presentava il proprio documento: per la prima volta qualcuno diverso dai granduchi aveva un ruolo di rilievo nelle questioni di stato.\nVitoldo fu uno dei sostenitori e ideatori dell'unione di Horod\u0142o del 1413: secondo l'atto, il Granducato di Lituania avrebbe preservato un granduca libero di governare in molteplici ambiti e un proprio parlamento. Allo stesso tempo, sia il Sejm polacco che quello lituano avrebbero discusso insieme tutte le questioni pi\u00f9 importanti. L'evento risult\u00f2 fondamentale a livello culturale e politico perch\u00e9 concesse ai nobili cristiani lituani gli stessi diritti della szlachta polacca, oltre che ai nobili ortodossi. Ci\u00f2 apr\u00ec la strada a pi\u00f9 contatti e cooperazione tra l'aristocrazia delle due realt\u00e0.\nNel gennaio 1429, al congresso di Luc'k su proposta di Sigismondo, re d'Ungheria, fu suggerito che Vitoldo venisse incoronato come re di Lituania. Ci\u00f2 provoc\u00f2 una grande crisi tra il sovrano lituano, suo cugino Ladislao e i nobili polacchi. Vitoldo accett\u00f2 l'offerta della corona, in apparenza con la tacita approvazione di Ladislao, ma le forze polacche intercettarono il trasporto al confine tra la Polonia e la Lituania e l'incoronazione fu annullata. Si tratt\u00f2 del primo tentativo di ripristinare la monarchia in Lituania dai tempi di Mindaugas.\nRiforme e morte.\nVitoldo incoraggi\u00f2 lo sviluppo economico del suo stato e introdusse svariate riforme. Sotto il suo governo, il Granducato di Lituania divenne gradualmente pi\u00f9 centralizzato, poich\u00e9 i principi locali con legami dinastici al trono furono sostituiti da governatori fedeli a Vitoldo: ciononostante, non si deve fare l'errore di considerare Vitoldo come il visionario precursore di uno Stato unitario. Le persone nominate erano soventi ricchi proprietari terrieri che costituivano il nucleo della nobilt\u00e0 lituana. Durante il suo governo, le influenti famiglie dei Radvila (Radziwi\u0142\u0142) e dei Go\u0161tautas intrapresero il loro percorso di ascesa.\nNel 1398, Vitoldo spron\u00f2 le famiglie dei Caraiti (388 gruppi) e dei popoli tartari a insediarsi in Lituania. Il ruolo principale a cui furono assegnati riguard\u00f2 la protezione di castelli e ponti, ma questi operarono anche come traduttori, agricoltori, commercianti e diplomatici. Una celebrazione della comunit\u00e0 tartara nei confronti del sovrano avvenne nel 1930 nella kenesa di Vilnius, in occasione dell'anniversario della sua morte.\nVitoldo si spense nel castello di Trakai nel 1430, dopo quasi un quarantennio dalla sua scalata al potere. Il suo corpo fu sepolto nella cattedrale di Vilnius, ma i suoi resti sono andati perduti. Poich\u00e9 non lasci\u00f2 eredi, ben presto si scaten\u00f2 una lotta che sfoci\u00f2 in una guerra civile.\nFamiglia.\nNato nel 1350 nel castello di Senieji Trakai, Vitoldo era figlio di K\u0119stutis e di sua moglie Birut\u0117. Era inoltre cugino e amico d'infanzia di Jogaila, re di Polonia nel 1386. Intorno al 1370 spos\u00f2 Anna, la quale diede alla luce una bambina di nome Sofia. Questa and\u00f2 poi in sposa a Basilio I, Gran Principe di Mosca, e madre e reggente per conto di suoi figlio Basilio II. Dopo la morte di Anna nel 1418, Vitoldo spos\u00f2 sua nipote Uliana Olshanska, figlia di Ivan Olshanski che visse fino al 1448. A causa del rapporto di consanguineit\u00e0 tra i due non ancora coniugi, il vescovo di Vilnius non si dichiar\u00f2 disponibile a celebrare la cerimonia senza una dispensa papale; tuttavia, Jan Kropid\u0142o, arcivescovo di Gniezno, non si fece tali scrupoli e li spos\u00f2 ugualmente il 13 novembre 1418. Secondo la cronaca di Bychowiec del XVI secolo, la sua prima moglie fu una certa Maria \u0141ukomska, sebbene tale informazione non sia confermata da nessun'altra fonte.\nNella cultura di massa.\nVytautas appare in diverse opere di narrativa che riguardano il conflitto polacco-lituano con l'ordine teutonico. Egli compare nel poema narrativo \"Konrad Wallenrod\" di Adam Mickiewicz ed \u00e8 stato poi interpretato da J\u00f3zef Kostecki nel film \"I cavalieri teutonici\" del 1960, un adattamento di un romanzo scritto da Henryk Sienkiewicz.\nNel 2014, una breve animazione \u00e8 stata prodotta da \"Quattro Direzioni delle Fiabe\" (\"Cztery Strony Bajek\") in associazione con l'Associazione dei Caraiti Polacchi, la quale si occupa della vicenda dei Caraiti sotto Vytautas e del cavallo magico del sovrano. Le voci fuori campo sono state tradotte in diverse lingue, tra cui caraimo, polacco, inglese e lituano.\nNel videogioco \"\", Vitoldo appare tra i personaggi disponibili degli eroi della cavalleria."}
{"id": "621002", "revid": "2175", "url": "https://it.wikipedia.org/wiki?curid=621002", "title": "Les Angles (Pirenei settentrionali)", "text": ""}
{"id": "621006", "revid": "446353", "url": "https://it.wikipedia.org/wiki?curid=621006", "title": "Classe U-207", "text": "I sottomarini norvegesi Type 207 o Classe Kobben commissionati ai cantieri tedeschi e simili alle unit\u00e0 in servizio nella Bundesmarine, hanno prestato servizio successivamente nella marina polacca e danese dopo il ritiro dal servizio in Norvegia. \u00c8 basato sul sottomarino tedesco classe U-205.\nCaratteristiche.\nTra le varie caratteristiche hanno quella di essere stati dotati di un sistema computerizzato della Toshiba, con ulteriori funzioni di comando e controllo. Questo sistema \u00e8 stato poi utilizzato anche dai sovietici i quali, con tale tecnologia, hanno realizzato la Classe Sierra, la prima classe di SSN sovietici totalmente computerizzata.\nServizio.\nLa classe era costituita da quindici battelli tutte costruiti negli stabilimenti Nordseewerke di Emden nel periodo 1963-66 ed entrati in servizio nella Regia Marina Norvegese tra il 1964 e il 1967 con le ultime unit\u00e0 andate in disarmo nel 2001.\nTra il 1985 e il 1993 sei battelli sono stati sottoposti a lavori di ammodernamento nel corso dei quali il loro scafo \u00e8 stato allungato di circa due metri ed installato un nuovo sonar.\nTra il 1990 e il 1991 quattro battelli sono stati trasferiti alla Danimarca, di cui tre sono entrati in servizio, mentre il quarto \u00e8 stato acquisito per essere cannibalizzato per parti di ricambio per gli altri tre battelli, uno dei quali, il sommergibile \"S\u00e6len\" ha preso parte alla seconda guerra del golfo impiegato tra maggio 2002 e giugno 2003 nelle acque del Mediterraneo e del Golfo Persico e dopo essere andato in disarmo nel 2004 \u00e8 stato destinato a nave museo nel centro di Copenaghen.\nAnche gli altri due sommergibili danesi sono andati in disarmo nel 2004 e sono stati collocati in riserva in attesa della demolizione o di essere eventualmente venduti ad una Marina straniera.\nDei battelli norvegesi andati in disarmo uno, il sommergibile \"Utstein\", \u00e8 stato preservato come museo a Horten, mentre cinque battelli sono stati ceduti alla Polonia tra il 2002 e il 2003, di cui quattro sono entrati in servizio, mentre il quinto \u00e8 stato acquisito per essere cannibalizzato per parti di ricambio per gli altri quattro battelli che nella Marina militare polacca prestano attualmente servizio nella base di Gdynia."}
{"id": "621011", "revid": "17351", "url": "https://it.wikipedia.org/wiki?curid=621011", "title": "Dewoitine D.500/510", "text": ""}
{"id": "621012", "revid": "1442080", "url": "https://it.wikipedia.org/wiki?curid=621012", "title": "Alberto Lionello", "text": "Biografia.\nNacque nel centro di Milano, dalle parti dell'attuale piazza San Babila, da genitori veneti, Luigi, sarto, e Giuditta Bruneri. A soli diciotto anni entr\u00f2 nell'Accademia dei Filodrammatici del capoluogo lombardo, diplomandosi a pieni voti ed esordendo soltanto un anno dopo (1949) con la compagnia di Nino Besozzi, che mesi dopo abbandon\u00f2 per quella di Antonio Gandusio.\nNel 1951 ebbe un notevole successo personale con \"La pulce nell'orecchio\" di Georges Feydeau, lavorando poi in successione con Elsa Merlini, Ivo Garrani e Wanda Osiris. Nel 1957, dopo una parentesi nella compagnia Calindri-Volonghi-Corti, ne fond\u00f2 una propria assieme ad Ernesto Calindri e Tino Buazzelli, mentre nella stagione successiva lavor\u00f2 con Andreina Pagnani e Lauretta Masiero.\nNel 1959 spos\u00f2 la ballerina inglese Margaret Axon (ex-Bluebell), che mor\u00ec nel 1962, tre settimane dopo la nascita del loro figlio Luca Timothy.\nPrese parte all'edizione del 1960 di \"Canzonissima\", con Lauretta Masiero e Aroldo Tieri e, in seguito alla popolarit\u00e0 televisiva, entr\u00f2 a far parte del Teatro Stabile di Genova diretto da Ivo Chiesa. Tra le maggiori interpretazioni di quegli anni vanno annoverate: \"Uomo e superuomo\" di George Bernard Shaw, per la regia di Luigi Squarzina, \"Il diavolo e il buon Dio\" di Jean-Paul Sartre (per cui vinse il Premio San Genesio come miglior interprete maschile della stagione), \"I due gemelli veneziani\" di Carlo Goldoni, ancora con la regia di Squarzina, e \"La coscienza di Zeno\" di Italo Svevo, nella riduzione teatrale di Tullio Kezich.\nNel 1964 spos\u00f2 Gabriella Vanotti, dalla quale, tre anni dopo, ebbe la figlia Gea.\nOltre al teatro lavor\u00f2 anche per la televisione (\"La coscienza di Zeno\", 1966; \"Puccini\", 1973) e il cinema interpretando nel 1966 il ruolo di Toni Gasperini in \"Signore &amp; signori\" di Pietro Germi e nel 1973 il personaggio di Gilda in \"Sessomatto\" di Dino Risi.\nA capo di una propria compagnia dal 1973, altern\u00f2 testi di impegno (\"Il piacere dell'onest\u00e0\" di Pirandello, \"Tramonto\", di Simoni, \"Il mercante di Venezia\" di Shakespeare), ad altri del repertorio \"leggero\" (\"L'anatra all'arancia\" di Sauvajon, \"Il nuovo testamento\" di Guitry, \"Divorziamo!\" di Sardou, ecc.).\nMor\u00ec a 64 anni per un cancro, nella sua casa di Fregene. Al suo fianco Erika Blanc, da quindici anni compagna nella vita e sulla scena, e la figlia Gea. Dopo l'esposizione al Teatro Eliseo di Roma, i funerali si svolsero nella Chiesa degli Artisti a Piazza del Popolo. Oggi riposa nel Cimitero comunale di Campagnano di Roma."}
{"id": "621013", "revid": "729019", "url": "https://it.wikipedia.org/wiki?curid=621013", "title": "Dewoitine D.500", "text": "I Dewoitine D.500, D.501 e D.510 erano una serie di caccia, progettati dall'ingegner \u00c9mile Dewoitine e costruiti in Francia a partire dall'inizio degli anni trenta. La sua progettazione, considerata all'epoca molto avanzata, fece s\u00ec che al concorso per il caccia C.1 del 1930, il velivolo Dewoitine si impose per la modernit\u00e0 del disegno e delle soluzioni tecniche adottate.\nStoria del progetto.\nNel corso del 1928, in seguito al completo fallimento del programma relativo al caccia intercettore leggero designato \"Jockey\", il \"Minist\u00e8re de l'Air\" decise di sottomettere ai costruttori una nuova specifica, designata C-1 (\"chasseur monoplace\"), relativa ad un velivolo da caccia, le cui consegne dovevano iniziare nel 1930.\nLa specifica prevedeva un velivolo dotato di ottima visibilit\u00e0 specialmente in avanti, serbatoi autostagnanti e sganciabili, impianto radio e di erogazione dell'ossigeno, cellula con coefficiente di robustezza pari a 16, facilit\u00e0 di manutenzione (smontaggio, ispezionabilit\u00e0 e sostituzione dei componenti), velocit\u00e0 massima di 327 km/h a 3\u00a0500\u00a0m ed un armamento comprendente due mitragliatrici Vickers calibro 7,7\u00a0mm costruite su licenza dalla Manufacture d'Armes de Ch\u00e2tellerault (MAC). Una modifica successiva, dovuta all'apparizione di propulsori dotati di compressore, portava la velocit\u00e0 massima richiesta a 350 km/h a 4\u00a0000 m.\nCon tale aereo si dovevano sostituire presso i reparti da caccia gli ormai obsoleti Nieuport-Delage NiD.62, Loire-Gourdou Leseurre GL.32 e Wibault 7.\nIn risposta alla specifica C1 presentarono le loro proposte quasi tutti i costruttori aeronautici francesi: per dieci di questi fu autorizzata la produzione di prototipi da sottoporre ai collaudi. Tutti i velivoli presentati erano caratterizzati dall'impiego esclusivo, o quantomeno prevalente, di materiali metallici per la realizzazione della struttura.\nTra il 1932 e il 1933 il Centre d'Essais en Vol di V\u00e9lizy-Villacoublay ricevette i differenti prototipi partecipanti al concorso. Si trattava del biplano Bl\u00e9riot-SPAD S.510 (in seguito costruito in una serie limitata), del Loire 43 (anch'esso costruito in piccola serie sotto la designazione Loire 45 CI), dell'Hanriot H-110, dell'ANF Les Mureaux 170, del Gourdou-Leseurre GL-482, Dewoitine D.560 (con ala a parasole), Nieuport-Delage NiD-122, Bernard 260, Morane-Saulnier MS.325, Wibault 313 e del Dewoitine D.500 ad ala bassa.\nIl prototipo Dewoitine D.500.01, progettato dall'ingegner \u00c9mile Dewoitine, fu ordinato (contratto n\u00ba661/1) il 7 marzo 1932. La realizzazione dell'aereo avvenne presso l'officina \"Pasteur\", mentre l'assemblaggio finale in un hangar dell'aeroporto di Francazal, nei sobborghi di Tolosa. Il prototipo vol\u00f2 per la prima volta a Francanzal il 18 giugno 1932, nelle mani del pilota collaudatore Marcel Doret. Nel mese di ottobre l'aereo venne inviato presso il Service Technique de l'A\u00e9ronautique (STA\u00e9) per effettuare i collaudi ufficiali con i piloti de Fonds-Lamothe e Jacques Lecarme. Durante i collaudi il velivolo fece registrare una velocit\u00e0 massima di 372 km/h a 4\u00a0750 m.\nNel maggio 1933 l'aereo venne consegnato al Groupe des Avions Nouveaux (G.A.N.), un organismo militare incaricato di effettuare i collaudi di utilizzo e di durata dei nuovi velivoli. Nel mese di luglio il prototipo effettu\u00f2 le prove di tiro a Cazaux. L'aereo era dotato di un motore Hispano-Suiza 12Xbrs (designazione di fabbrica HS-72) che erogava 500 CV a 4\u00a0000 m. Dopo poco tempo ricevette il definitivo propulsore Hispano-Suiza 12Xbrs da 650 CV al livello del mare e 710 CV alla quota di ristabilimento. Le prestazioni ufficiali furono stabilite a Villacoublay nel dicembre 1932, con l'aereo equipaggiato con motore Hispano-Suiza 12Xbrs, dotato di compressore e riduttore, azionante un'elica bipala metallica Reed-Levasseur del diametro di 3,10 m, in seguito sostituita da una Chauvi\u00e9re. Nell'eventualit\u00e0 di ottenere ordini di esportazione, il prototipo, con immatricolazione civile F-AKCK, fu presentato in volo a numerose missioni straniere, terminando la sua carriera per un incidente a Francazal, il 12 ottobre 1934.\nNel 1932 la SAF (Avions Dewoitine) concluse un accordo con la Soci\u00e9t\u00e9 Lior\u00e9 et Olivier di Clichy con cui, in caso di costruzione in serie dell'aereo, la produzione sarebbe stata concentrata il pi\u00f9 possibile nello stabilimento di Argenteuil.\nIl 23 novembre 1933 il Ministero dell'Aviazione ordin\u00f2 alla Soci\u00e9t\u00e9 Lior\u00e9 et Olivier 45 velivoli di serie. Lo stesso giorno la Soci\u00e9t\u00e9 A\u00e9ronautique Fran\u00e7aise - Avions Dewoitine di Tolosa ricevette un ordine per la produzione di 15 velivoli. Tra gli esemplari di serie 10 erano nella nuova versione D.501 equipaggiata con motore Hispano-Suiza 12Xcrs dotato di cannone automatico Hispano-Suiza HS.7 calibro 20\u00a0mm, costruito su licenza Oerlikon, sparante dal mozzo dell'elica. L'armamento dei D.500 comprendeva due mitragliatrici Vickers da 7,7\u00a0mm nel muso, dotate di dispositivo di sincronizzazione, e sparanti attraverso il disco dell'elica, e due mitragliatrici Darne da 7,5\u00a0mm, installate nelle ali, e sparanti al di fuori del disco dell'elica.\nInizialmente gli aerei presentarono problemi di vibrazione agli alettoni, che causarono diversi incidenti. Tali problemi vennero risolti tramite l'adozione di un sistema di smorzamento idraulico delle vibrazioni Repusseau, dotato di modifiche sviluppate dall'ingegner Albert Mary della Nieuport. Il 13 agosto 1934 il Ministre de l'Air, in base al Plan I di riequipaggiamento dell'Arm\u00e9e de l'Air, emise un ordine supplementare per 50 caccia D.500, realizzati dalla Lior\u00e9 et Olivier tra il luglio ed il novembre del 1935. A partire dal 72\u00ba esemplare gli aerei ricevettero la predisposizione per la radio Radio Industrie OTC 31 e mitragliatrici MAC 1934 con 300 colpi per arma al posto delle Darne. Alla data del 1\u00ba luglio 1935 erano stati inviati al CRAS (Centre des rec\u00e9ption des avions de s\u00e9ries) 35 D.500 e 9 D.501. Il 4 gennaio 1935 furono ordinati alla Lior\u00e9 et Olivier ulteriori 40 D.501per l'Arm\u00e9e de l'Air e 30 per l'Aeronavale. L'11 gennaio dello stesso anno gli Ateliers et Chantiers de la Loire di La Baule ricevettero un ordine supplementare per 40 D.501. Il primo velivolo di produzione Loire (n/c.212) vol\u00f2 per la prima volta l'11 giugno 1936. I velivoli costruiti ricevettero le radio OTC 31 in un secondo tempo, installate durante lavori di manutenzione.\nDewoitine D.501.\nDurante lo sviluppo del prototipo D.501.01 l'ingegnere \u00c9mile Dewoitine decise di dotare l'aereo del motore Hispano-Suiza 12Xcrs, che poteva contenere tra i banchi dei cilindri il cannone Hispano-Suiza HS-7 del calibro di 20\u00a0mm, con 60 colpi. La nuova versione, designata Dewoitine D.501, differiva dal D.500 solamente per il motore, mantenendo inalterate le altre caratteristiche. L'unica eccezione era il riduttore dell'elica da 270\u00a0mm del propulsore 12Xcrs (al posto dei 240\u00a0mm del motore Xbrs) che permetteva l'installazione del cannone HS-9, la cui adozione era gi\u00e0 stata prevista durante la stesura iniziale del progetto. L'armamento comprendeva anche due mitragliatrici Darne da 7,5\u00a0mm, installate in apposite gondole nelle ali, e sparanti al di fuori del disco dell'elica.\nIl primo velivolo realizzato a tale standard fu l'esemplare n/c 212, costruito presso gli Ateliers et Chantiers de la Loire, che vol\u00f2 per la prima volta l'11 giugno 1936 nelle mani del collaudatore Arthur Surtrel.\nTecnica.\nIl caccia D.500 era una macchina dotata di caratteristiche moderne, monoplano, monoposto, a carrello fisso, di costruzione quasi interamente metallica. L'ala monolongherone a sbalzo era costruita in tre tronchi con pianta trapezoidale ed estremit\u00e0 ellittiche, attaccata alla fusoliera in quattro punti. Lo spessore dell'ala era decrescente dalla radice alle estremit\u00e0. Gli alettoni, rivestiti in tela, occupavano tutto il bordo d'uscita, sino all'intaglio realizzato per migliorare la visibilit\u00e0 del pilota verso il basso. Il rivestimento lavorante era in duralluminio, ed all'interno dell'ala erano contenuti i due principali serbatoi di carburante, caratterizzati dalla particolarit\u00e0 di poter essere sganciati in caso di incendio.\nLa fusoliera era a sezione ovale, del tipo a \"semiguscio\" su quattro longheroni, dotata di rivestimento in duralluminio irrigidito da vari correnti e dalle ordinate. La deriva era unita alla fusoliera per chiodatura. Lo stabilizzatore monolongherone, controventato, era ad incidenza variabile in volo. Il carrello di atterraggio era triciclo posteriore fisso, dotato di elementi indipendenti con carreggiata di 3,774 m, formati da tripodi il cui braccio principale ospitava l'ammortizzatore oleopneumatico Messier. Le ruote principali erano dotate di carenature a goccia, mentre all'estremit\u00e0 posteriore vi era un pattino metallico.\nMonoposto ad abitacolo aperto, posizionato al centro della fusoliera. Nella parte anteriore vi erano i tubi di scarico del propulsore\nIl propulsore era un motore in linea HS 12Xbsr a 12 cilindri a V, raffreddati a liquido, eroganti la potenza di 690 hp (515\u00a0kW), e azionante un'elica bipala metallica Reed-Levasseur del diametro di 3,10\u00a0m. Il radiatore di raffreddamento era posizionato tra le gambe del carrello di atterraggio.\nL'armamento comprendeva due mitragliatrici Vickers Mk.III da 7,7\u00a0mm nel muso, dotate di dispositivo di sincronizzazione, e sparanti attraverso il disco dell'elica, e due mitragliatrici Darne da 7,5\u00a0mm, installate in apposite gondole nelle ali, sparanti al di fuori del disco dell'elica. Le mitragliatrici Darne avevano comando pneumatico ed alimentazione a tamburo.\nImpiego operativo.\nDurante le prove di selezione ufficiali il Dewoitine D.500 si dimostr\u00f2 il migliore dei numerosi tipi presentati per il concorso C1. I primi esemplari entrarono ufficialmente in servizio nell'aprile 1935, assegnati alla Scuola Caccia di \u00c9tampes per la familiarizzazione dei piloti al nuovo aereo. Il primo reparto operativo a riceverli fu il Groupe de Chasse I/3 a Ch\u00e2teauroux, seguito dal GC II/42 della 42\u00aa Escadre Mixte di Reims. Ad essi seguirono i seguenti reparti:\nLe armi in dotazione ai velivoli erano di vario tipo: cannoni Madsen danesi da 23\u00a0mm, mitragliatrici Browning da 7,62, 7,7 e 12,7\u00a0mm, Vickers da 7,7\u00a0mm, Darne da 7,5\u00a0mm, MAC 1934 da 7,5\u00a0mm, e cannoni francesi Oerlikon HS S7 da 20\u00a0mm per i D.501. I caccia D.500/D.501 operarono quasi esclusivamente per lo studio di moderne tattiche operative, effettuando anche attivit\u00e0 sperimentale come la caccia notturna. Negli anni di servizio i caccia della serie D.500/D.501 ricevettero varie modifiche, che compresero l'installazione della radio OTC 31, delle luci di navigazione, di rinforzi ai piani mobili di coda, e l'applicazione di un'aletta di compensazione regolabile a terra sul timone.\nDurante l'impiego operativo il modello D.501 si dimostr\u00f2 pi\u00f9 lento sia in volo orizzontale che in salita rispetto al biplano Bl\u00e9riot-SPAD S.510. L'Arm\u00e9e de Air tolse ufficialmente dal servizio di prima linea i caccia D.500/D.501 solo all'inizio del 1939, quando i reparti ricevettero i caccia Morane-Saulnier MS.406. Allo scoppio della seconda guerra mondiale, il 1\u00ba settembre 1939, risultavano in servizio attivo 43 tra D.500 e D.501 assegnati alle Escadrilles Regionales de Chasse (E.C.R.) 561 basata a Rouen, 562 (Lione) e al Groupe de Chasse I/8 di Hy\u00e8res, relegati al servizio di difesa regionale, e all'addestramento.\nNel 1940 gli aerei erano stati sostituiti in servizio dai Bloch MB.151, con 17 esemplari trasferiti in Africa Settentrionale per l'addestramento dei piloti della 9\u00aa Escadre di Oran-la S\u00e9nia (costituita il 1\u00ba novembre 1939), mentre nel gennaio 1940 undici velivoli vennero ceduti al Centro Addestramento Caccia Polacco di Bron, inquadrati nel II Gruppo \"Pamula\". Al 10 maggio 1940 gli esemplari a disposizione, compresi quelli fuori servizio, erano 61 D.500 e 109 D.501. Tra il maggio ed il giugno 1940 gli esemplari appartenenti al II Gruppo \"Pamula\" effettuarono le uniche missioni belliche, assieme ad altri cinque esemplari assegnati alle squadriglie di difesa delle industrie aeronautiche.\nLa serie dei caccia Dewoitine D.500, D.501, ottenne uno scarso successo di esportazione, venendo venduta in Lituania e Venezuela. Secondo alcune fonti \u00e8 possibile che circa 20 D.500 siano stati realizzati per l'Estonia, ma non vi sono dati certi sulla loro costruzione.\nLituania.\nNel dicembre 1934 il governo lituano ordin\u00f2 in Francia la costruzione di 14 caccia Dewoitine D.372 con cui riequipaggiare le Karin\u0117s Oro Paj\u0117gos. Dopo lo scoppio dell'insurrezione nazionalista in Spagna il governo francese decise di fornire aerei da combattimento all'aviazione repubblicana spagnola. Nel luglio 1936 l'ordine per i D.372 venne sostituito da uno per 14 D.501L, in quanto i velivoli precedenti furono destinati a rinforzare l'aviazione repubblicana spagnola. Su intervento diretto del Ministro dell'Aviazione francese Pierre Cot il governo lituano acconsent\u00ec a cedere sette D.501L del proprio ordine alla Spagna, ma gli aerei non vennero mai consegnati. Nel dicembre 1936 sette D.501L, costruiti dalle officine Loire, vennero ceduti alla Lituania, seguiti nel febbraio 1937 dai rimanenti sette costruiti dalla Lior\u00e9 et Olivier. I 14 velivoli (matricole 601-606) entrarono in servizio presso la 1. Naikintuvu Eskadrile sulla base di Aleksotas, dipendente dal II Naikintuvu Grupe (gruppo caccia) basato a Kaunas. Durante il servizio un solo esemplare and\u00f2 perso, l'esemplare 606, nell'estate del 1937. Alla data del 15 giugno 1940, giorno dell'invasione sovietica, risultavano ancora in servizio presso il reparto 13 caccia D.501L, ed un addestratore B\u00fccker B\u00fc 133d. Nessuno di questi velivoli venne incorporato nella Voenno-vozdu\u0161nye sily, tutti i velivoli finirono usati come aerei bersaglio durante le esercitazioni della Voenno-vozdu\u0161nye sily.\nVenezuela.\nAlla fine del 1934 il governo venezuelano, diretto dal generale Juan Vicente G\u00f3mez pass\u00f2 all'industria francese una importante commessa di materiale bellico, tra cui tre caccia Dewoitine D.500V. Il 22 gennaio 1935 una missione militare venezuelana, diretta dal capitano Alcides Quintero si imbarc\u00f2 per la Francia, sbarcando a Le Havre il 6 febbraio successivo. Dopo aver terminato i corsi preparatori a Chartres, nell'ottobre 1935 i piloti venezuelani si imbarcarono, con i tre caccia smontati, su una nave che li riport\u00f2 in patria. Un mese pi\u00f9 tardi gli aerei vennero sbarcati a Maracaibo, dove furono rimontati e collaudati. Il 30 novembre 1936 gli aerei entrarono ufficialmente in servizio andando a costituire l'Esquadrilla de Caza \"Venezuela\", al comando del capitano Jesus Zafrane, basata sull'aeroporto di Maracaibo, 200\u00a0km ad ovest di Caracas. Il servizio in seno all'aviazione venezuelana fu per\u00f2 molto corto. Il primo aereo and\u00f2 perso a nord di Boca del Rio il 1\u00ba aprile 1937. Il secondo, vittima di una grave avaria al propulsore impossibile da riparare, venne radiato dal servizio nel luglio 1939 e accantonato in un hangar della base di Maracaibo. Il terzo esemplare fu ufficialmente radiato dal servizio il 20 luglio 1940."}
{"id": "621016", "revid": "287204", "url": "https://it.wikipedia.org/wiki?curid=621016", "title": "Dewoitine D.501", "text": ""}
{"id": "621017", "revid": "17351", "url": "https://it.wikipedia.org/wiki?curid=621017", "title": "D.500", "text": ""}
{"id": "621019", "revid": "17351", "url": "https://it.wikipedia.org/wiki?curid=621019", "title": "D.501", "text": ""}
{"id": "621021", "revid": "17351", "url": "https://it.wikipedia.org/wiki?curid=621021", "title": "D.510", "text": ""}
{"id": "621025", "revid": "2175", "url": "https://it.wikipedia.org/wiki?curid=621025", "title": "B\u00e9nac (Pirenei settentrionali)", "text": ""}
{"id": "621026", "revid": "1149807", "url": "https://it.wikipedia.org/wiki?curid=621026", "title": "Genkidama", "text": ""}
{"id": "621030", "revid": "2175", "url": "https://it.wikipedia.org/wiki?curid=621030", "title": "Bize (Pirenei settentrionali)", "text": ""}
{"id": "621032", "revid": "2175", "url": "https://it.wikipedia.org/wiki?curid=621032", "title": "Bordes (Pirenei settentrionali)", "text": ""}
{"id": "621035", "revid": "767487", "url": "https://it.wikipedia.org/wiki?curid=621035", "title": "Sciop\u00e8n", "text": " Sciop\u00e8n \u00e8 un film italiano del 1982 diretto da Luciano Odorisio\nFu girato in 16\u00a0mm e in presa diretta. Chieti, citt\u00e0 natale del regista, venne scelta come ambientazione di una commedia di costume che voleva rappresentare con ironia e sarcasmo il mondo provinciale italiano, la cui atmosfera si riflette nel ritmo lento del film.\nTrama.\nAlcuni notabili cittadini di Chieti elaborano un progetto per ricostituire una grande orchestra stabile cittadina, con centoventi elementi e una programmazione internazionale di alta qualit\u00e0. Il fatto scatena una ridda di pettegolezzi, beghe e piccole invidie, sapientemente guidate da un avvocato intrigante e presuntuoso, soprannominato \"Sciop\u00e8n\", perch\u00e9 da giovane aveva spacciato come propria creazione una composizione di Fryderyk Chopin. Tutto fa s\u00ec che alla fine si crei artificiosamente una rivalit\u00e0 tra due amici d'infanzia, Francesco Maria Vitale e Andrea Serano, entrambi musicisti, entrambi quarantenni, entrambi fronteggianti la crisi della mezz'eta e ognuno chiedendosi se l'altro ha fatto le scelte di vita migliori.\nSerano, una volta diplomato, ha lasciato la citt\u00e0 per una carriera prestigiosa a Milano. Per\u00f2, dopo l'iniziale successo, si \u00e8 ridotto a scrivere temi musicali per telenovelas. L'altro, Vitale \u00e8 sempre rimasto a Chieti, dove ha un lavoro stabile di insegnante di musica nelle scuole statali. Il suo momento di gloria viene una volta l'anno, quando dirige il coro del Miserere nella processione del venerd\u00ec Santo. Ambedue ambiscono a essere nominati conduttori della nuova fantomatica orchestra, al fine di rinnovare le carriere di cui sono insoddisfatti.\nAlla fine il progetto non va in porto, ma si saranno svelate la tendenza agli intrighi, l'ascolto delle voci di corridoio, gli amori traditi e tutto il campionario socio-culturale tipico della vita provinciale.\nQuando Serano riparte per Milano, Vitale corre alla stazione per salutarlo. Ambedue delusi, rinnovano l'amicizia e cercano di ritrovare l'ottimismo con qualche frase stereotipata."}
{"id": "621036", "revid": "2175", "url": "https://it.wikipedia.org/wiki?curid=621036", "title": "Bours (Pirenei settentrionali)", "text": ""}
{"id": "621037", "revid": "23", "url": "https://it.wikipedia.org/wiki?curid=621037", "title": "Orianna", "text": ""}
{"id": "621039", "revid": "2175", "url": "https://it.wikipedia.org/wiki?curid=621039", "title": "Castillon (Pirenei settentrionali)", "text": ""}
{"id": "621043", "revid": "2175", "url": "https://it.wikipedia.org/wiki?curid=621043", "title": "Caubous (Pirenei settentrionali)", "text": ""}
{"id": "621048", "revid": "2175", "url": "https://it.wikipedia.org/wiki?curid=621048", "title": "Clarac (Pirenei settentrionali)", "text": ""}
{"id": "621054", "revid": "125019", "url": "https://it.wikipedia.org/wiki?curid=621054", "title": "Clarice Benini", "text": "Biografia.\nFiglia d'arte, rimase orfana a quindici anni: il padre Giuseppe, appassionato e discreto giocatore, mor\u00ec durante un torneo di scacchi a Viareggio. \nNel 1976, a settantuno anni, Clarice fu uccisa da un suo vicino, un contadino impazzito, nelle campagne di Rufina, in localit\u00e0 Poggio a Vico (attuale citt\u00e0 metropolitana di Firenze).\nCarriera scacchistica.\nNel 1936 si classific\u00f2 al secondo posto, su dodici partecipanti, dietro la forte giocatrice tedesca Sonja Graf, nel torneo internazionale femminile di Semmering, nei pressi di Vienna. Per questo successo l'ASI (Associazione Scacchistica Italiana, denominazione della Federazione Scacchistica Italiana dal 1928 al 1946) le assegn\u00f2 il titolo di maestro \"ad honorem\".\nNel 1937 partecip\u00f2 al campionato del mondo femminile a Stoccolma, dove si classific\u00f2 seconda con il punteggio di 10/14, precedendo la lettone Milda Lauberte e la stessa Graf.\nL'ottimo risultato \u00e8 ancora pi\u00f9 eclatante se si considerano la modesta esperienza internazionale di Clarice (al suo secondo torneo importante) e la personalit\u00e0 della vincitrice: la cecoslovacca Vera Menchik che concluse il torneo con 14 punti su 14.\nLa Menchik vinse ininterrottamente tutti i sette titoli mondiali disputati dal 1927 al 1939 con altissimi punteggi e solo la sua morte, avvenuta in un bombardamento a Londra nel 1944, pose fine ad un predominio assoluto.\nDopo il lusinghiero risultato di Stoccolma, l'ASI organizz\u00f2 i campionati femminili italiani e Clarice vinse le prime due edizioni: nel 1938 a punteggio pieno e nel 1939, precedendo, in entrambe le occasioni, Nelly Lanza. \nSuccessivamente i campionati non furono pi\u00f9 disputati e riprenderanno solo nel 1973.\nLa Benini partecip\u00f2 nuovamente al mondiale femminile nel 1950 a Mosca, i primi organizzati dopo la guerra. La mancanza di una adeguata preparazione non permise all'italiana di ripetere il successo del 1937. Ottenne, comunque, un buon punteggio classificandosi al nono posto.\nNel 1950 la FIDE le confer\u00ec il titolo di maestro internazionale femminile.\nRaggiunse ancora altri lusinghieri risultati nei tornei internazionali femminili di Abbazia (1953-54) dove si piazz\u00f2 seconda con 13,5 punti su 17, di Gardone (1956) che la vide imbattuta al primo posto e di Amsterdam (1957) ancora prima ed imbattuta.\nNella sua carriera Clarice partecip\u00f2 dignitosamente, oltre a quelli femminili gi\u00e0 citati, anche ai campionati italiani \"assoluti\".\nLa Benini continu\u00f2 a giocare presso il Circolo Scacchistico Fiorentino per qualche anno ancora, poi abbandon\u00f2 l'attivit\u00e0 agonistica per una malattia agli occhi, a met\u00e0 degli anni sessanta.\nPer i risultati raggiunti ed il suo gioco aggressivo e brillante \u00e8 considerata la pi\u00f9 forte giocatrice italiana di tutti i tempi e tra le migliori dell'Europa occidentale.\nPartite.\nSono trascritte due vittorie della Benini in notazione algebrica italiana. La prima contro la vincitrice di 17 campionati \nfemminili danesi, la seconda contro la pi\u00f9 forte giocatrice francese negli anni cinquanta e sessanta. Chaud\u00e8 de Silans fu, anche, la \nprima donna a prendere parte alle Olimpiadi \"maschili\".\nClarice Benini - Ingrid Larsen (Mosca, campionato mondiale femminile, 1950)&lt;br&gt;\n1.d4 d5 2.Cf3 Cf6 3.c4 e6 4.Cc3 Cbd7 5.Ag5 Ae7 6.e3 O-O 7.Tc1 a6 8.a3 c5\n9.dxc5 Cxc5 10.cxd5 exd5 11.Ae2 Ae6 12.O-O Tc8 -13.Cd4 Cce4 14.Cxe4 Cxe4\n15.Cxe6 Txc1 16.Cxd8 Txd1 17.Axe7 Txf1+ 18.Rxf1 Te8 19.f3 Txe7 20.fxe4 Td7\n21.Cxb7 Txb7 22.b4 dxe4 23.Axa6 Ta7 24.b5 Rf8 25.a4 Re7 26.Re2 Rd6\n27.Rd2 Rc7 28.Rc3 Txa6 29.bxa6 Rb6 30.g4 Rxa6 31.Rd4 Ra5 32.Rxe4 Rxa4\n33.Rd5 Rb4 34.g5 Rc3 35.h4 Rd3 36.e4+ Re3 37.Re5 Rf3 38.Rf5 Rg3 39.h5 Rh4\n40.h6 g6 41.Rf6 Rg4 42.Rxf7 1-0\nChantal Chaud\u00e9 de Silans - Clarice Benini (Mosca, campionato mondiale femminile, 1950)&lt;br&gt;\n1.d4 d5 2.c4 c6 3.Cf3 Cf6 4.Cc3 dxc4 5.a4 Af5 6.e3 e6 7.Axc4 Ab4 8.O-O O-O\n9.Ce2 h6 10.Cg3 Ah7 11.De2 Cbd7 12.e4 De7 13.Ce5 Tad8 14.Cxd7 Txd7 15.e5 Cd5\n16.Ch5 Rh8 17.f4 Cb6 18.Ae3 Cxc4 19.Dxc4 Td5 20.Dc1 Tfd8 21.Tf3 Dh4\n22.Th3 Dg4 23.f5 Axf5 24.Cf4 Txd4 25.Axd4 Txd4 26.Tf3 Ad2 27.Dc5 Axf4\n28.h3 Dxf3 29.Df8+ Rh7 30.gxf3 Td2 31.Db4 g5 32.Dxb7 Rg6 33.Te1 Axh3 \n34.Db8 Rh5 35.Dg8 Rh4 36.Dxf7 Rg3 37.Dh5 Ae3+ 0-1"}
{"id": "621056", "revid": "287204", "url": "https://it.wikipedia.org/wiki?curid=621056", "title": "Firestone", "text": ""}
{"id": "621061", "revid": "2225074", "url": "https://it.wikipedia.org/wiki?curid=621061", "title": "John Cromwell Mather", "text": "Mather \u00e8 astrofisico capo al Goddard Space Flight Center della NASA nel Maryland. Inoltre \u00e8 professore aggiunto all'Universit\u00e0 del Maryland, College Park. Gli \u00e8 stato conferito nel 2006 il premio Nobel per la fisica in condivisione con George F. Smoot per la scoperta delle anisotropie del corpo nero presenti nella radiazione cosmica di fondo tramite il satellite COBE (Cosmic Background Explorer). Le loro scoperte hanno rafforzato la teoria del Big Bang; collabora al progetto per il telescopio orbitante James Webb, lanciato il 25 Dicembre 2021 verso il secondo Punto di Lagrange (L2) a circa 1,5 milioni di km dalla Terra.\nBiografia.\nMather consegu\u00ec la bachelor's degree in fisica nel 1968 presso il Swarthmore College e nel 1974 ottenne il Ph.D. all'Universit\u00e0 della California, Berkeley.\nPartecipazione al progetto COBE.\nIl successo di COBE si deve al lavoro di pi\u00f9 di mille ricercatori, ingegneri e altri partecipanti. John Mather ha coordinato l'intero progetto ed \u00e8 stato il primo responsabile del progetto, il quale ha mostrato la forma delle radiazioni cosmica di fondo misurata da COBE. George Smoot invece \u00e8 stato il primo responsabile delle misure nelle minime variazioni di temperatura della radiazione di fondo..\nLibro.\nIl libro, \"The Very First Light: The True Inside Story of the Scientific Journey Back to the Dawn of the Universe\", scritto da John Boslough, e pubblicato nel 1996, \u00e8 stato acclamato sia dagli editori che dal pubblico interessato agli argomenti scientifici."}
{"id": "621063", "revid": "2175", "url": "https://it.wikipedia.org/wiki?curid=621063", "title": "Estaing (Pirenei settentrionali)", "text": ""}
{"id": "621066", "revid": "2175", "url": "https://it.wikipedia.org/wiki?curid=621066", "title": "Ferri\u00e8res (Pirenei settentrionali)", "text": ""}
{"id": "621068", "revid": "2175", "url": "https://it.wikipedia.org/wiki?curid=621068", "title": "G\u00e9nos (Pirenei settentrionali)", "text": ""}
{"id": "621070", "revid": "2175", "url": "https://it.wikipedia.org/wiki?curid=621070", "title": "Gensac (Pirenei settentrionali)", "text": ""}
{"id": "621072", "revid": "2175", "url": "https://it.wikipedia.org/wiki?curid=621072", "title": "Ger (Pirenei settentrionali)", "text": ""}
{"id": "621074", "revid": "125441423", "url": "https://it.wikipedia.org/wiki?curid=621074", "title": "Barry Gibb", "text": "Biografia.\nInfanzia.\nBarry Gibb crebbe con la sua famiglia a Chorlton-cum-Hardy, Manchester. Nel 1958 la sua famiglia si trasfer\u00ec a Brisbane, Australia, stabilendosi in una delle zone pi\u00f9 povere della citt\u00e0, che in seguito fu rasa al suolo per far posto all'aeroporto di Brisbane.\nCarriera.\nFu proprio a Brisbane che Barry e i suoi fratelli minori, i gemelli Robin e Maurice, formarono i Bee Gees, considerato uno dei pi\u00f9 fortunati gruppi pop di tutti i tempi. Durante la loro carriera, che abbraccia cinque decenni, hanno venduto circa 260 milioni di dischi. Nel 1978 divenne l'unico cantautore ad avere 4 canzoni al numero 1 negli USA, infrangendo il record del 1964 di John Lennon e Paul McCartney.\nCome cantante, \u00e8 riuscito ad avere 5 canzoni contemporaneamente nella top ten americana, sempre nel 1978. Le canzoni di Barry, inoltre, sono state registrate da pi\u00f9 di 2.500 altri artisti. Ha scritto e prodotto album per altri artisti che hanno venduto milioni di copie durante gli anni ottanta: per suo fratello Andy Gibb, Barbra Streisand, Dolly Parton, Kenny Rogers, Diana Ross, Frankie Valli, Dionne Warwick, Olivia Newton-John e, assieme ai fratelli, per Jimmy Ruffin e per la cantante svedese Carola H\u00e4ggkvist. Complessivamente come compositore (Bee Gees e per altri artisti) ha fino ad oggi piazzato 16 suoi pezzi al primo posto nelle classifiche USA.\n\"The Barry Gibb Talk Show\" \u00e8 stato una popolare parte dello show americano Saturday Night Live, con Jimmy Fallon nel ruolo di Barry e Justin Timberlake in quello di suo fratello Robin.\nRobin e Barry ricevettero entrambi la laurea honoris causa in musica dall'Universit\u00e0 di Manchester nel maggio 2004.\nFu insignito con il titolo di \"Commander of The British Empire\" (Commendatore dell'Impero Britannico) dal principe Carlo a Buckingham Palace nel 2005.\nNel 2006 Barry Gibb ha acquistato nel Tennessee la casa che fu un tempo di propriet\u00e0 del cantante country Johnny Cash e di sua moglie June Carter Cash.\nNel 2011, nel secondo anniversario della morte di Michael Jackson, Barry Gibb ha pubblicato il brano \"All in Your Name\" nel quale duetta con il Re del Pop, inciso nel 2002 ma mai pubblicato. Nel mese di settembre 2013 \u00e8 partito il suo Mithology Tour, una serie di concerti in Gran Bretagna e Irlanda in onore dei fratelli Andy, Maurice e Robin che ha fatto registrare sold-out in tutte le date previste. Per l'occasione insieme a Barry si sono esibiti Stephen Gibb (suo primogenito) e Samantha Gibb (figlia di Maurice). Nel 2014 il Mithology Tour \u00e8 proseguito negli Stati Uniti d'America, a Boston, Philadelphia, Chicago e Los Angeles.\nIl 7 ottobre del 2016 ha pubblicato un nuovo album dal titolo \"In the Now\", contenente 12 tracce.\nNel gennaio 2021 pubblica il suo terzo album solista, ovvero \"Greenfields\".\nVita privata.\n\u00c8 sposato dal 1970 con Linda Ann Grey, ex modella e Miss Edinburgh, Scozia nel 1968. I due hanno cinque figli: Ashley, Travis, Michael, Ali e Stephen."}
{"id": "621075", "revid": "2175", "url": "https://it.wikipedia.org/wiki?curid=621075", "title": "Lagarde (Pirenei settentrionali)", "text": ""}
{"id": "621078", "revid": "2175", "url": "https://it.wikipedia.org/wiki?curid=621078", "title": "Lagrange (Pirenei settentrionali)", "text": ""}
{"id": "621081", "revid": "2175", "url": "https://it.wikipedia.org/wiki?curid=621081", "title": "Lalanne (Pirenei settentrionali)", "text": ""}
{"id": "621082", "revid": "53251", "url": "https://it.wikipedia.org/wiki?curid=621082", "title": "Simmetria assiale", "text": ""}
{"id": "621088", "revid": "2090909", "url": "https://it.wikipedia.org/wiki?curid=621088", "title": "Patogenesi", "text": "In medicina, la patogenesi \u00e8 lo studio dei modi e dei processi fisiopatologici attraverso i quali avvengono le alterazioni dello stato fisiologico che portano allo stabilirsi e allo svilupparsi di una malattia.\nLa patogenesi non \u00e8 da confondere con l'etiologia (o eziologia), ovvero lo studio delle cause della malattia."}
{"id": "621090", "revid": "2175", "url": "https://it.wikipedia.org/wiki?curid=621090", "title": "Lan\u00e7on (Pirenei settentrionali)", "text": ""}
{"id": "621092", "revid": "338340", "url": "https://it.wikipedia.org/wiki?curid=621092", "title": "Stato d'assedio", "text": "Per stato d'assedio s'intende un provvedimento giuridico eccezionale, deciso dalle autorit\u00e0 allo scopo di fronteggiare gravi avvenimenti di carattere interno.\nLa proclamazione dello Stato d'assedio, generalmente causata da disordini sociali particolarmente gravi o diffusi, comporta la temporanea sospensione delle leggi di garanzia o della Costituzione di uno Stato, fino a giungere all'assunzione dei poteri civili da parte dell'autorit\u00e0 militare.\nRegno d'Italia.\nNel Regno d'Italia lo stato d'assedio veniva dichiarato con regio decreto su proposta del governo. Bench\u00e9 lo Statuto albertino non prevedesse alcuna possibilit\u00e0 di riduzione o limitazione delle garanzie costituzionali, lo stato di assedio era ritenuto legittimo in base al potere del Re di dichiarare la guerra e di comandare le forze armate: era una sorta di dichiarazione di guerra interna che interveniva in caso di un'insurrezione civile o di una grave calamit\u00e0 naturale (come il terremoto di Messina del 1908).\nLo stato d'assedio aveva come conseguenza quello di equiparare una porzione del territorio nazionale a \"teatro di guerra\" con l'effetto di sospendere alcune libert\u00e0 costituzionali riconosciute dallo Statuto albertino, ampliando i poteri di polizia delle autorit\u00e0 amministrative e militari ed estendendo la competenza dei tribunali militari anche ai reati la cui giurisdizione competeva ai tribunali ordinari. La violazione dell\u2019art. 71 dello Statuto albertino, che riconosceva il diritto a non essere distolti \ndal giudice naturale precostituito per legge, era evidente.\nL'unica definizione giuridica dello stato d'assedio era rinvenibile negli artt. 246 e 247 del codice penale militare sabaudo che riconosceva lo stato d'assedio per quella parte di territorio \u201cinvasa\u201d da \u201ctruppe nemiche\u201d ovvero che avesse le truppe nemiche \u201ca distanza minore di tre giorni ordinarii di marcia\u201d.\nTrattandosi comunque di uno Stato liberale, la copertura politica del Parlamento al Governo interveniva a posteriori o tramite voto di fiducia (che con apposito ordine del giorno approvava l'operato del governo) o con legge di ratifica che autorizzava il governo a estendere la durata del regime di eccezione.\nNell'estate 1863 venne approvata la legge Pica per la \"repressione del brigantaggio e dei camorristi\" nelle provincie meridionali. Per quanto approvata dal Parlamento a seguito delle conclusioni di una speciale commissione di inchiesta parlamentare, di fatto delineava un regime \"eccezionale e temporaneo di difesa\" che limitava le garanzie costituzionali nelle province dichiarate soggette al fenomeno del brigantaggio, similmente ad uno stato d'assedio. La legge fu pi\u00f9 volte prorogata e rimase in vigore fino al 31 dicembre 1865.\nUn esempio di ricorso allo stato di assedio si ebbe durante i moti popolari del 1898, meglio conosciuti come la \"Protesta dello stomaco\". Venne proclamato lo stato d'assedio in alcune citt\u00e0; a Milano venne incaricato il generale Fiorenzo Bava Beccaris di reprimere la rivolta.\nCasi di stato d'assedio.\nPrima della proclamazione del Regno d'Italia il Regno di Sardegna era ricorso allo stato di assedio nel 1849 in occasione dei moti di Genova.\nQui di seguito i casi durante il Regno d'Italia:"}
{"id": "621093", "revid": "2175", "url": "https://it.wikipedia.org/wiki?curid=621093", "title": "Lansac (Pirenei settentrionali)", "text": ""}
{"id": "621097", "revid": "2175", "url": "https://it.wikipedia.org/wiki?curid=621097", "title": "Larreule (Pirenei settentrionali)", "text": ""}
{"id": "621099", "revid": "2175", "url": "https://it.wikipedia.org/wiki?curid=621099", "title": "Larroque (Pirenei settentrionali)", "text": ""}
{"id": "621103", "revid": "2175", "url": "https://it.wikipedia.org/wiki?curid=621103", "title": "Luc (Pirenei settentrionali)", "text": ""}
{"id": "621106", "revid": "2175", "url": "https://it.wikipedia.org/wiki?curid=621106", "title": "Marsac (Pirenei settentrionali)", "text": ""}
{"id": "621108", "revid": "1543377", "url": "https://it.wikipedia.org/wiki?curid=621108", "title": "Chloris ambigua", "text": "Il verdone testa nera o verdone di Cina testa nera (\"Chloris ambigua\" ()) \u00e8 un uccello passeriforme della famiglia dei Fringillidi.\nEtimologia.\nIl nome scientifico della specie, \"ambigua\", si riferisce al fatto che il suo scopritore \u00c9mile Oustalet era indeciso nel descriverne scientificamente gli esemplari se ascriverli a una nuova specie o classificarli come sottospecie del verdone di Cina, vista la presenza di numerose forme intermedie.\nDescrizione.\nDimensioni.\nMisura 12,5\u201314\u00a0cm di lunghezza, per 17-22 g di peso.\nAspetto.\nSi tratta di uccelli dall'aspetto robusto, muniti di becco robusto, ali appuntite e coda dalla punta lievemente forcuta.\nIl piumaggio si presenta quasi interamente di colore bruno-verde, con decise sfumature gialle specialmente su gola e petto: ali e coda sono nere con le singole penne barrate di bianco e (nel caso delle ali) di giallo, mentre la testa (come del resto intuibile dal nome comune) \u00e8 di colore nero. Il dimorfismo sessuale \u00e8 evidente: le femmine presentano colorazione pi\u00f9 cialba e priva del lipocromo giallo, oltre al cappuccio che non \u00e8 regolare come nei maschi e tende al grigio. In ambedue i sessi, il becco \u00e8 di colore grigio perla, le zampe sono di color carnicino chiaro e gli occhi sono bruni.\nBiologia.\nSi tratta di uccelli miti e dalle abitudini quasi esclusivamente diurne, che anche all'infuori del periodo riproduttivo si dimostrano meno gregari rispetto agli altri verdoni, vivendo in coppie o in gruppetti familiari: essi passano la maggior parte della giornata alla ricerca di cibo, rimanendo al suolo o fra i rami.\nAlimentazione.\nCome quasi tutti i fringillidi il verdone di Cina testanera \u00e8 un uccello granivoro: la sua dieta di base \u00e8 rappresentata da semi e granaglie, oltre che da altro materiale di origine vegetale (germogli, fiori, bacche, frutti) e, sebbene raramente (ma comunque pi\u00f9 spesso rispetto agli altri verdoni), da insetti, larve ed altri piccoli invertebrati.\nRiproduzione.\nLa stagione riproduttiva si estende da luglio a ottobre: si tratta di uccelli monogami, coi maschi che si esibiscono in lunghi voli sfarfallanti e cantano a squarciagola per trovare una compagna.\nIl nido, a forma di coppa, viene costruito dalla sola femmina intrecciando fibre vegetali alla biforcazione di un ramo (generalmente un pino) ed imbottendo l'interno con lanugine: al suo interno essa depone 3-5 uova di colore biancastro con rada maculatura bruna al polo ottuso, che essa si occupa di covare per circa tredici giorni, mentre il maschio staziona di guardia nei pressi del nido e si occupa di reperire il cibo per s\u00e9 e per la compagna.\nI \"pulli\", ciechi ed implumi alla schiusa, si svezzano e s'involano in circa 3 settimane.\nDistribuzione e habitat.\nA dispetto del suo nome comune, il verdone di Cina testanera \u00e8 diffuso s\u00ec in Cina meridionale, ma lo si trova anche in Tibet sud-orientale, India nord-orientale (Arunachal Pradesh), Birmania settentrionale e nord-orientale, Laos centro-settentrionale ed alle estreme propaggini occidentali del Tonchino, con alcune popolazioni che svernano a sud fino in Thailandia nord-occidentale.\nL\"'habitat\" di questi uccelli \u00e8 rappresentato dalle foreste montane e submontane miste di conifere e latifoglie, con presenza di radure e di fonti d'acqua permanenti: \u00e8 poco comune, ma non infrequente, osservarlo anche nelle aree alberate suburbane, come parchi e giardini.\nSistematica.\nDescritta inizialmente nel genere obsoleto \"Chrysomitris\", questa specie \u00e8 stata in seguito ascritta a lungo al genere \"Carduelis\", venendo per\u00f2 recentemente segregata nel genere \"Chloris\", che condivide con gli altri verdoni e nel quale viene classificata ancor oggi.\nSe ne riconoscono due sottospecie:\nSecondo alcuni autori, il verdone di Cina testanera formerebbe una superspecie col verdone del Vietnam ed il verdone pettogiallo."}
{"id": "621109", "revid": "1610933", "url": "https://it.wikipedia.org/wiki?curid=621109", "title": "Verdone testa nera", "text": ""}
{"id": "621110", "revid": "2175", "url": "https://it.wikipedia.org/wiki?curid=621110", "title": "Marsas (Pirenei settentrionali)", "text": ""}
{"id": "621112", "revid": "709565", "url": "https://it.wikipedia.org/wiki?curid=621112", "title": "Arthur Poe", "text": ""}
{"id": "621114", "revid": "2175", "url": "https://it.wikipedia.org/wiki?curid=621114", "title": "Marseillan (Pirenei settentrionali)", "text": ""}
{"id": "621121", "revid": "2175", "url": "https://it.wikipedia.org/wiki?curid=621121", "title": "Mascaras (Pirenei settentrionali)", "text": ""}
{"id": "621122", "revid": "287204", "url": "https://it.wikipedia.org/wiki?curid=621122", "title": "Vichingo-gaelici", "text": "I vichingo-gaelici erano un popolo che domin\u00f2 sulla maggior parte della regione del mare d'Irlanda e della Scozia occidentale, per gran parte del Medioevo, come risultanza del sincretismo culturale tra gli invasori scandinavi e i gaelici.\nQuesta popolazione nacque dalla gaelicizzazione dei coloni vichinghi presenti in Irlanda e Scozia, processo che cominci\u00f2 agli inizi del IX secolo attraverso matrimoni misti e l'adozione della lingua e dei costumi gaelici. Crearono molti regni, come quelli di Man, di Argyll, di Dublino e di Galloway. Il loro dominio dur\u00f2 fino all'arrivo dei normanni. I signori delle isole, una signoria che dur\u00f2 fino al XVI secolo, come anche altri sovrani gaelici di Scozia e Irlanda, si facevano discendere dai vichingo-gaelici. Questi ultimi sono ricordati come alleati dei figli di Harold Godwinson nelle battaglie combattute contro i normanni tra il 1069 e il 1070.\nGli insediamenti inglesi di questo popolo, che migr\u00f2 dall'Irlanda, erano concentrati nel nord-ovest dell'Inghilterra, arrivando fino a Lake District, Arnside, Silverdale, Howgill Fells e Yorkshire Dales. Gli insediamenti non furono invece massicci nel Cheshire e non si sa se fossero giunti fino al Dunoting. \nCome schiavi, servitori e mogli degli scandinavi, i vichingo-gaelici erano presenti anche in Islanda e nelle isole F\u00e6r \u00d8er. Erano chiamati \"Vestmen\", nome che nelle F\u00e6r \u00d8er \u00e8 rimasto nella Vestmanna e in Islanda nel Vestmannaeyjar."}
{"id": "621124", "revid": "298055", "url": "https://it.wikipedia.org/wiki?curid=621124", "title": "Conte Olaf", "text": ""}
{"id": "621127", "revid": "31886", "url": "https://it.wikipedia.org/wiki?curid=621127", "title": "15/Love", "text": "15/Love \u00e8 una serie televisiva canadese trasmessa dal 2004 al 2006.\nTrama.\nLa serie si svolge in una prestigiosa scuola di tennis di nome Cascadia, nel Qu\u00e9bec. Nella serie oltre che agli incontri di tennis a cui i ragazzi della scuola devono partecipare, viene dato rilievo anche alla vita sentimentale e sociale dei giovani protagonisti. \nTrasmissione.\nLa serie conta tre stagioni andate in onda in Canada sul network YTV, mentre in Italia la serie \u00e8 approdata su Italia 1 dal 27 giugno 2005 al 17 agosto 2007. In seguito agli ascolti non soddisfacenti, la YTV decise di cancellare la serie.\nLa tragedia di Vadim Schneider e Jaclyn Linetsky.\nUn avvenimento tragico accadde l'8 settembre 2003 quando Vadim Schneider e Jaclyn Linetsky, i due attori che interpretavano i protagonisti della prima stagione, si stavano recando insieme sul set di 15/Love per girarne il tredicesimo episodio. Il loro minivan si scontr\u00f2 con un camion che viaggiava in direzione opposta con la conseguente morte di entrambi i protagonisti. Vadim mor\u00ec sul colpo mentre Jaclyn mor\u00ec in ospedale qualche ora dopo a causa delle ferite riportate. Ancora oggi le cause dell'incidente sono incerte. Nel frattempo le riprese sono continuate grazie al consenso dei genitori delle vittime. Nel telefilm, i due ragazzi sono morti a causa di un incidente con l'aereo con cui stavano tornando a casa da un prestigioso torneo. Le due puntate successive sono dedicate alla loro scomparsa.\nColonna sonora.\nLa sigla di 15/Love \u00e8 accompagnata dalla canzone \"Standing All Alone\" dei Not By Choice. Durante le varie puntate del telefilm si possono sentire diverse canzoni, che accompagnano quasi tutte le scene. Tra le pi\u00f9 presenti abbiamo \"Symphonic\" di Emm Gryner, che \u00e8 il pezzo su cui \u00e8 stato montato il video in memoria di Jaclyn e Vadim, \"Heaven\" e \"Traveling Alone\" di Lonnie Rathie, \"Stray\" e \"You Were There Before\" di Paula Toledo e molte altre dei Not by Choice. Gli autori di questi brani sono quasi tutti canadesi, pertanto sono sconosciuti sul panorama musicale italiano."}
{"id": "621128", "revid": "2175", "url": "https://it.wikipedia.org/wiki?curid=621128", "title": "Mauvezin (Pirenei settentrionali)", "text": ""}
{"id": "621131", "revid": "2373", "url": "https://it.wikipedia.org/wiki?curid=621131", "title": "Pennines settentrionale", "text": ""}
{"id": "621133", "revid": "49022", "url": "https://it.wikipedia.org/wiki?curid=621133", "title": "Scandinavo-gaelici", "text": ""}
{"id": "621134", "revid": "729019", "url": "https://it.wikipedia.org/wiki?curid=621134", "title": "Strada statale 117 Centrale Sicula", "text": "La strada statale 117 Centrale Sicula (SS 117) \u00e8 una strada statale italiana che collega Santo Stefano di Camastra a Leonforte, attraversando i Nebrodi. Nel suo percorso attraversa i comuni di Santo Stefano di Camastra, Reitano, Mistretta, Nicosia e Leonforte.\nStoria.\nLa strada statale 117 venne istituita nel 1928 con il seguente percorso: \"Santo Stefano di Camastra - Nicosia - Quadrivio della Misericordia presso Enna - Piazza Armerina - Terranova di Sicilia.\"\nAfferisce all'itinerario storico l'attuale strada statale 117 bis Centrale Sicula, che va dal quadrivio della Misericordia, presso Enna, a Gela, passando per Piazza Armerina.\nLa strada statale 117 ter di Nicosia \u00e8 invece una strada in variante della strada storica, in corrispondenza dell'abitato di Nicosia.\nDescrizione.\nLa strada collega l'ennese con la costa tirrenica attraverso il valico montano del colle del Contrasto, a 1127 metri sul livello del mare e serve gli importanti centri di Mistretta e Nicosia. Un tratto del suo percorso, in corrispondenza di Nicosia, \u00e8 utilizzato anche dalla strada statale 120 dell'Etna e delle Madonie. Negli anni 2010 sono in corso lavori per il miglioramento dell'itinerario tra Mistretta e Nicosia, mentre il tratto tra Santo Stefano di Camastra e Mistretta \u00e8 gi\u00e0 stato migliorato con la realizzazione di numerose opere d'arte (gallerie, viadotti) che permettono di elevare la velocit\u00e0 media in un percorso in costante ascesa. Sono previste due varianti, di futura realizzazione, che evitino l'attraversamento degli abitati di Reitano e Mistretta, mentre, nel tratto ennese, \u00e8 prevista un nuovo percorso per Leonforte, prosecuzione della strada statale 117 ter di Nicosia.\nLavori in corso.\n\u00c8 in corso la realizzazione di un nuovo asse stradale di rilevanza nazionale, detta \"Strada Nord-Sud\", o \"Strada dei Due Mari\", che unir\u00e0 Santo Stefano di Camastra, sul versante tirrenico dell'isola, a Gela, sulla costa meridionale. Per la parte settentrionale del costruendo asse stradale il tracciato seguir\u00e0 a grandi linee lo stesso percorso della SS 117, mentre da Enna a Gela comprender\u00e0 interamente la parte ammodernata della SS 117/bis.\nLa Nord-Sud, che per i tratti settentrionale e centrale non \u00e8 ancora stata realizzata, \u00e8 stata finanziata nel tratto ricadente nella Provincia di Enna, quello pi\u00f9 esteso, dalla finanziaria 2007 per 445 milioni di euro."}
{"id": "621142", "revid": "44939", "url": "https://it.wikipedia.org/wiki?curid=621142", "title": "Craig Mello", "text": ""}
{"id": "621143", "revid": "2175", "url": "https://it.wikipedia.org/wiki?curid=621143", "title": "Mazerolles (Pirenei settentrionali)", "text": ""}
{"id": "621154", "revid": "287204", "url": "https://it.wikipedia.org/wiki?curid=621154", "title": "A19", "text": ""}
{"id": "621155", "revid": "2175", "url": "https://it.wikipedia.org/wiki?curid=621155", "title": "Monfaucon (Pirenei settentrionali)", "text": ""}
{"id": "621169", "revid": "599013", "url": "https://it.wikipedia.org/wiki?curid=621169", "title": "Posizionamento", "text": "Il posizionamento, nel marketing, \u00e8 un'analisi utile a studiare un mercato, al fine di comunicare una caratteristica distintiva di un marchio o un prodotto, che renda pi\u00f9 visibile il messaggio pubblicitario in una situazione di elevata concorrenza. Lo scopo \u00e8 far trovare al prodotto una collocazione di rilievo nella mente del potenziale consumatore. In quanto analisi, il posizionamento di marca non ha visibilit\u00e0 propria, di conseguenza \u00e8 indispensabile l'azione comunicativa del posizionamento individuato. Questo pu\u00f2 essere fatto attraverso diversi canali online e offline come i canali di ricerca con la differenziazione nei motori di ricerca (SED), e il search engine marketing, attraverso le reti sociali con il social media marketing. Il posizionamento guida tutto il processo di marketing, inclusa la strategia. Ogni azione aziendale deve essere coerente al posizionamento stesso e farsene ambasciatrice.\nIl posizionamento (\"brand positioning\") \u00e8 l'elemento differenziante rilevante per il target, proprio del prodotto, che non \u00e8 comunicato dai concorrenti. In base alla posizione mentale che si vuole andare a occupare, si definir\u00e0 il prodotto e le altre variabili del marketing mix.\nStoria.\nIl posizionamento \u00e8 stato teorizzato da Jack Trout nel 1969, in uno scritto dal titolo \"\"Positioning\" is a game people play in today's me-too market place\"\", uscito sulla rivista \u00ab\"Industrial Marketing\"\u00bb, a cui hanno fatto seguito, nel 1972, due articoli scritti con Al Ries (\"The Positioning Era Cometh\", in \u00ab\"Industrial Marketing\"\u00bb), culminati poi nella pubblicazione del libro \"Positioning: The Battle For Your Mind\" del 1981. I loro concetti, enucleati alla fine degli anni sessanta, sono considerati validi ancora oggi.\nDescrizione.\nNel marketing \u00e8 considerato come il processo per creare un'immagine nella mente del target. Questa immagine viene creata per far s\u00ec che un potenziale cliente possa associare dei valori a un prodotto, un brand, un'organizzazione. Ad esempio, associare a una marca di biscotti l'idea di famiglia, di calore, di genuinit\u00e0. Nel processo di Marketing Strategico il posizionamento \u00e8 composto da:\nMolto spesso il posizionamento utilizza evocazioni che vanno al di l\u00e0 del mero consumo di un prodotto. Proprio per evocare situazioni ed emozioni legate all'utilizzo, che possano portare il consumatore a un'identificazione e quindi all'acquisto.\nDeposizionamento e riposizionamento.\nIl \"riposizionamento\" si ha invece quando si tenta di modificare l'immagine associata a un prodotto. Solitamente si provvede a un Riposizionamento quando si vuole differenziare il prodotto o il marchio rispetto ai concorrenti di mercato.\nCon il termine \"deposizionamento\" invece s'intende la pratica di modificare la percezione del prodotto o del marchio nelle menti dei possibili consumatori, ovvero del target di riferimento. Ci si avvale del deposizionamento quando si vuole far cambiare immagine al proprio prodotto (riposizionamento)."}
{"id": "621170", "revid": "2175", "url": "https://it.wikipedia.org/wiki?curid=621170", "title": "Mont\u00e9gut (Pirenei settentrionali)", "text": ""}
{"id": "621172", "revid": "13634", "url": "https://it.wikipedia.org/wiki?curid=621172", "title": "Positioning", "text": ""}
{"id": "621175", "revid": "110157", "url": "https://it.wikipedia.org/wiki?curid=621175", "title": "Circondario di Emmendingen", "text": "Emmedingen \u00e8 un circondario tedesco che appartiene al Land del Baden-W\u00fcrttemberg, situato nella zona sud ovest della Germania al confine con la Francia."}
{"id": "621178", "revid": "125625698", "url": "https://it.wikipedia.org/wiki?curid=621178", "title": "Aquila chrysaetos", "text": "L'aquila reale (Aquila chrysaetos (, 1758)) \u00e8 un uccello appartenente alla famiglia Accipitridae, presente in Eurasia, anche in Italia, Nordamerica e Nordafrica.\nDescrizione.\nL'aquila reale \u00e8 lunga dai 66 ai 100\u00a0cm, compresa la coda, il suo peso varia dai 3 ai 7\u00a0kg e l'apertura alare misura dai 180 ai 230\u00a0cm.\nIl colore - anche del becco - varia a seconda dell'et\u00e0 e l'abito adulto viene completato tra i 5 e i 6 anni di vita. I giovani hanno parti bianche nel piumaggio, gli anziani tendono al fulvo.\nLa zampa ha le caratteristiche tipiche dei rapaci, con dita brevi e grandi artigli in grado di ferire le prede. \nIl becco forte e gli artigli adunchi le consentono di uccidere animali di dimensioni anche nettamente superiori alle sue.\nDistribuzione e habitat.\nUn tempo l'aquila reale viveva nelle zone temperate dell'Europa, nella parte nord dell'Asia, nel nord America, Nordafrica e Giappone. In molte di queste regioni l'aquila \u00e8 oggi presente solamente sui rilievi montuosi, ma nei secoli precedenti nidificava anche nelle pianure e nelle foreste. \u00c8 assente in Islanda e Irlanda dove \u00e8 in corso un tentativo di ripopolamento con 35 uccelli rilasciati dal 2001.\nIn Italia \u00e8 presente sulla dorsale appenninica e sull'arco alpino, in rilievi della Sardegna, della Calabria e della Sicilia. Il limite nord dell'areale dell'aquila sono le Isole Svalbard (81\u00b0N).\nFrequenta una vasta gamma di ambienti aperti o semi-alberati e la sua plasticit\u00e0 dal punto di vista delle esigenze ecologiche le ha consentito di colonizzare un ampio areale sia in Eurasia, sia in Nordamerica; in Italia \u00e8 presente su tutte le pi\u00f9 importanti catene montuose (Alpi, Appennino, monti sardi e siciliani). La Valle d'Aosta nello specifico offre all'Aquila reale vastissimi territori idonei; soltanto le aree pi\u00f9 antropizzate e i deserti nivali possono essere considerati inutilizzabili dalla specie, mentre le foreste, anche se troppo fitte per consentirle azioni di caccia, rappresentano fondamentali serbatoi di prede. Ogni vallata della regione ospita almeno una coppia nidificante e in totale i territori stabilmente occupati sono almeno 35, con un massimo ipotizzabile di 40. La densit\u00e0 delle coppie (territori ampi in media meno di 80\u00a0km\u00b2) e la distanza media che separa i settori di nidificazione (inferiore a 7\u00a0km) sono definibili come ottimali a livello alpino e attualmente non \u00e8 ipotizzabile un ulteriore significativo incremento della specie.\nUn territorio frequentato da una coppia di Aquile reali \u00e8 solitamente composto da un sito di nidificazione con pareti rocciose ospitanti i nidi e da una serie di territori di caccia poco o per nulla boscati, localizzati di norma in posizione periferica rispetto al settore con i nidi. Questi ultimi sono collocati al di sotto dei territori di caccia estivi per agevolare il trasporto di pesanti prede ai giovani; i nidi non vanno quindi cercati in prossimit\u00e0 delle vette, ove spesso li vorrebbe la tradizione popolare, ma soprattutto intorno ai . Altitudini record di , segnalate per il passato in Valle d'Aosta, sono probabilmente conseguenti a ripetute persecuzioni ai danni di nidi situati in localit\u00e0 pi\u00f9 accessibili.\nBiologia.\nVoce.\nL\u2019Aquila Reale \u00e8 un uccello silenzioso tranne che durante la stagione riproduttiva, durante la quale usa nove richiami diversi per comunicare. La maggior parte dei richiami sembrano essere associati alla consegna del cibo ai pulcini o alla loro richiesta di essere nutriti.\nLe aquile reali non sembrano usare vocalizzazioni per marcare il loro territorio. Si esibiscono invece in un volo ondeggiante per difendere i confini del loro territorio.\nComportamento.\nL'aquila ha a disposizione due modi per cacciare: all'agguato e in volo, solitamente cercando di sorprendere le prede. Di solito cacciano in due: un'aquila vola bassa per mettere paura alla preda e l'altra dall'alto cerca di catturarla.Durante il giorno l'aquila sta molto tranquilla, tranne nella parte centrale della giornata.Molte aquile hanno una tendenza a spostarsi verso le zone pi\u00f9 calde.\nAlimentazione.\nL'aquila si alimenta di mammiferi e uccelli, a seconda delle zone. In certe aree anche di rettili. Tra i mammiferi preferisce i roditori, lepri, marmotte, citelli, istrici, conigli selvatici, scoiattoli, volpi, martore, faine, cani, gatti, cuccioli di lupo, pi\u00f9 di rado caprioli, e virtualmente i giovani di ogni animale che si presentino con dimensioni alla sua portata. \nTra gli uccelli da essa predati rientrano altri rapaci, colombacci, colombelle, tortore, otarde, oche granaiole, oche lombardelle, folaghe, trampolieri, limicoli, cornacchie grigie, cornacchie nere, corvi imperiali, gracchi alpini, gracchi corallini, taccole, galli cedroni, galli forcelli, pernici bianche, pernici rosse, fagiani, francolini, quaglie e starne. Tra i rettili rientrano serpenti, tartarughe (che cattura e lascia cadere da grande altezza sulle rocce) e talvolta, in assenza di prede migliori, ramarri e altri sauri. Per completare la carrellata \u00e8 opportuno citare rane e rospi. \nSpesso i due partner cacciano insieme e giocano con la preda. I giovani devono consumare molto cibo, ma spesso solo un piccolo, il primo nato, sopravvive poich\u00e9 si accaparra tutto il cibo. Integra regolarmente la sua dieta con resti di animali rinvenuti morti (soprattutto ungulati vittime dei rigori invernali).\nBench\u00e9 circolino leggende sulla capacit\u00e0 dell'aquila di sollevare da terra prede di peso uguale o maggiore del proprio, come agnelli e addirittura di bambini, in realt\u00e0 pu\u00f2 trasportare solo prede di medie dimensioni (circa 1,5\u00a0kg) e solamente se la cattura \u00e8 avvenuta in posizione sopraelevata rispetto al nido.\nRiproduzione.\nFedeli per la vita, il maschio e la femmina di Aquila reale, una volta formata la coppia e conquistato un territorio, rimangono stanziali per molti anni costruendo nei dintorni, sulle pareti a picco dei dirupi o, pi\u00f9 raramente, fra i rami degli alberi pi\u00f9 alti, anche una decina di nidi scegliendo, di anno in anno, quello che sembra il pi\u00f9 adatto. Sempre, per\u00f2, i nidi sono costruiti pi\u00f9 in basso rispetto all'altitudine di caccia, per evitare faticose risalite con la preda tra gli artigli.Il controllo del territorio, che varia da 40 a 180\u00a0km\u00b2, viene effettuato equamente tra maschio e femmina e, il pi\u00f9 delle volte, si limita a manifestazioni aeree (voli a festoni, volteggi) lungo il confine del territorio stesso per segnalare alle altre aquile quali siano gli effettivi confini.\nL'accoppiamento si svolge in marzo e viene preceduto da uno spettacolare rituale, anche noto come danza del cielo. Il rituale di accoppiamento prosegue per vari giorni e vede impegnati entrambi gli individui in spettacolari evoluzioni aeree che spesso la femmina compie in volo rovesciato mentre il maschio sembra piombarle sopra, con scambi di preda in volo o giri della morte.\nAll'accoppiamento, che avviene sempre a terra, segue la deposizione delle uova (gennaio nelle zone pi\u00f9 calde e maggio in quelle pi\u00f9 fredde) solitamente a distanza di 2 - 5 giorni l'una dall'altra. In questo periodo il maschio \u00e8 poco presente, per ricomparire immediatamente alla schiusa (dopo 43 - 45 giorni di cova) per portare cibo sia alla madre che ai due piccoli dei quali, solitamente, solo uno sopravvive.\nDopo due mesi i pulcini diventano aquilotti e iniziano a esercitarsi nel volo sul bordo del nido. Spiccano il primo volo a 75 giorni e dopo 160 - 170 dalla nascita diventano indipendenti: in questo periodo vengono portati dai genitori fuori dai confini del territorio natale e diventano nomadi fino a quando, verso i 3 - 6 anni (ormai in grado di procreare), costituiranno un nuovo nucleo familiare.\nLa regolazione della densit\u00e0 dei rapaci avviene infatti con meccanismi naturali complessi e molto efficienti, che riescono a stabilizzare le specie intorno ai livelli compatibili con le risorse localmente fruibili (siti di nidificazione, abbondanza delle prede, competizione con altri carnivori); un'utile indicazione a questo proposito \u00e8 data dal successo della riproduzione, elevato nelle popolazioni al di sotto delle capacit\u00e0 ambientali potenziali e decisamente ridotto nelle popolazioni pi\u00f9 floride: in Valle d'Aosta negli ultimi anni il numero medio di giovani allevati dalle coppie controllate \u00e8 risultato in effetti molto basso, come gi\u00e0 verificato in altri settori delle Alpi.\nTassonomia.\nSono state distinte le seguenti sottospecie:\nConservazione.\nL'aquila reale \u00e8 in diminuzione in molte aree a causa di persecuzione; dove \u00e8 protetta \u00e8 in aumento. \u00c8 specie protetta ai sensi della legge 157/92.\nLa popolazione \u00e8 in lento aumento in Italia, Bulgaria, Turchia, Africa settentrionale, Penisola arabica, Cina, Ucraina e Scozia. La popolazione statunitense, canadese, giapponese, greca e scandinava ha registrato un maggiore incremento. In decremento sono le aquile di Spagna e Corea, mentre in Uzbekistan sembra prossima alla scomparsa.\nI principali fattori che colpiscono questa specie sono: il disboscamento, il bracconaggio e la cattura dei nidiacei.\nIn Italia \u00e8 presente in maggior parte nelle Alpi (200 coppie di nidificanti), negli Appennini (50 coppie), in Sicilia (10 coppie) e Sardegna (30 coppie).\n\"Aquila chrysaetos\" nella cultura.\nL'aquila reale riveste un ruolo molto importante nella storia della simbologia europea. Per i greci era un simbolo di Zeus, colui che ne rispecchiava i valori fondamentali. Il fatto che simboleggiasse il padre degli d\u00e8i fece s\u00ec che i romani la scegliessero come emblema fin dai tempi della repubblica. Con la divisione dell'Impero in due parti decretata dall'imperatore romano Teodosio per i suoi figli, Arcadio che ebbe l'Oriente e Onorio l'Occidente, l'aquila romana . Secondo alcune ricostruzioni, l'aquila bicipite fu introdotta in araldica dall'ultima dinastia degli imperatori bizantini, i Paleologi (forse a simboleggiare la ripristinata unit\u00e0 dell'impero sulle due sponde dell'Egeo), quindi fu adottata dal Sacro Romano Impero (forse a simboleggiare il potere universale, religioso e temporale). L'aquila verr\u00e0 poi ripresa da tutte le nazioni che vorranno emulare la grandezza dell'antica Roma e questo comport\u00f2 che essa venisse utilizzata da Napoleone, dagli stati dell'Europa dell'est continuatori della tradizione bizantina, da Mussolini, da Hitler e dagli Stati Uniti.\nLa valorizzazione dell'aquila venne portata avanti in seguito dalla Chiesa cattolica, che prese a sua volta spunto dal fatto che essa \u00e8 simbolo di spiritualit\u00e0 (l'aquila \u00e8 simbolo dell'evangelista Giovanni, il pi\u00f9 spirituale dei quattro).\nDante la riporta nel sesto canto del paradiso e ne innalza i valori.\nLa sua strumentalizzazione nel corso della storia l'ha portata paradossalmente a essere vista da alcuni come un'immagine negativa, in quanto utilizzata come simbolo dagli stati totalitari che devastarono l'Europa nel Novecento. Oggi, tuttavia, \u00e8 usata comunque in molte aziende, societ\u00e0 e paesi come simbolo di fierezza, nobilt\u00e0, divinit\u00e0 e orgoglio (oltre a essere usata dagli allevatori per scacciare le volpi quando si avvicinano ai pollai). \u00c8 inoltre simbolo dell'Aeronautica Militare Italiana e di molti altri paesi. Ultimo tra gli stati in cui l'aquila compare nella bandiera nazionale \u00e8 il Kazakistan, mentre l'Albania \u00e8 detta appunto \"Paese delle Aquile\" e ne ha una stilizzata sulla bandiera.\nNelle carte da gioco \"piacentine\", l'asso di \"denari\" (coppe, spade, e bastoni sono gli altri tre \"semi\") \u00e8 appunto rappresentato da un'aquila reale il cui capo \u00e8 cinto da una corona d'oro."}
{"id": "621179", "revid": "2175", "url": "https://it.wikipedia.org/wiki?curid=621179", "title": "Montignac (Pirenei settentrionali)", "text": ""}
{"id": "621181", "revid": "4506", "url": "https://it.wikipedia.org/wiki?curid=621181", "title": "John Cummings-Johnny Ramone", "text": ""}
{"id": "621182", "revid": "2175", "url": "https://it.wikipedia.org/wiki?curid=621182", "title": "Ozon (Pirenei settentrionali)", "text": ""}
{"id": "621185", "revid": "2175", "url": "https://it.wikipedia.org/wiki?curid=621185", "title": "P\u00e9r\u00e9 (Pirenei settentrionali)", "text": ""}
{"id": "621186", "revid": "51418", "url": "https://it.wikipedia.org/wiki?curid=621186", "title": "Lingua setswana", "text": ""}
{"id": "621189", "revid": "2175", "url": "https://it.wikipedia.org/wiki?curid=621189", "title": "Pr\u00e9chac (Pirenei settentrionali)", "text": ""}
{"id": "621199", "revid": "2175", "url": "https://it.wikipedia.org/wiki?curid=621199", "title": "R\u00e9jaumont (Pirenei settentrionali)", "text": ""}
{"id": "621200", "revid": "220471", "url": "https://it.wikipedia.org/wiki?curid=621200", "title": "George Fitzgerald Smoot", "text": "\u00c8 professore di fisica presso l'University of California, Berkeley. Ha vinto il premio Nobel per la fisica nel 2006 in condivisione con John C. Mather per la scoperta delle anisotropie del corpo nero presenti nella radiazione cosmica di fondo tramite il satellite COBE (Cosmic Background Explorer). Le loro scoperte hanno rafforzato la teoria del Big Bang.\nBiografia.\nEducazione e ricerche iniziali.\nSmoot \u00e8 nato il 20 febbraio 1945 a Yukon in Florida. Ha studiato inizialmente matematica per poi spostarsi al Massachusetts Institute of Technology dove ha ottenuto due lauree, in matematica e fisica nel 1966. Ha completato il dottorato in fisica delle particelle nel 1970. In seguito i suoi interessi si sono concentrati sulla cosmologia e si \u00e8 spostato ai Lawrence Berkeley National Laboratory dove ha collaborato con Luis \u00c1lvarez all'esperimento HAPPE. L'esperimento svolto nella stratosfera tramite palloni aerostatici mirava a individuare collisioni di antimateria nell'atmosfera bassa, queste collisioni erano predette dal modello stazionario.\nSi \u00e8 interessato alla radiazione cosmica di fondo precedentemente scoperta da Arno Allan Penzias e Robert Woodrow Wilson. Un problema aperto allora era la struttura dell'universo, alcuni modelli prevedevano che l'universo fosse in rotazione e questo si sarebbe dovuto poter individuare dalla radiazione cosmica di fondo dato che la temperatura sarebbe stata influenzata dalla direzione dell'osservatore. Con l'aiuto di Alvarez e di Richard A. Muller ha sviluppato un radiometro differenziale per misurare le differenze di temperatura della radiazione cosmica di fondo tra due osservati posti a 60\u00b0 tra loro. Lo strumento fu montato su un velivolo Lockheed U-2 che misur\u00f2 una rotazione dell'universo nulla almeno fino alla limitazione di misura dello strumento. Lo strumento misur\u00f2 una variazione di temperatura che fu interpretato come dovuto ad un effetto Doppler derivato dal movimento della Terra rispetto alla zona di emissione della radiazione cosmica di fondo. Questo effetto deriva dal fatto il Sole (e pi\u00f9 in generale l'intera via lattea) non \u00e8 ferma ma si muove a circa 600\u00a0km/s rispetto alla superficie di emissione. Questo movimento probabilmente \u00e8 dovuto all'attrazione gravitazionale delle altre galassie e di masse come quella del Grande Attrattore.\nPartecipazione a COBE.\nA quel tempo fatta salva la distorsione dovuta all'effetto Doppler la radiazione cosmica di fondo era perfettamente uniforme e non presentava anisotropie. Questo risultato contraddiceva la constatazione che strutture come le galassie, i cluster ecc sono strutture non omogenee e che lo stesso universo guardando in una scala non troppo grande non \u00e8 omogeneo. Sebbene queste strutture si siano formate molto lentamente questo non vuol dire che all'inizio l'universo non fosse comunque non omogeneo e quindi anche la radiazione cosmica di fondo avrebbe dovuto mostrare queste anisotropie dato che la radiazione cosmica di fondo \u00e8 l'ultima vestigia dell'universo primordiale. Smoot alla fine degli anni 70 cercava queste anisotropie e quindi propose alla NASA la realizzazione di una missione basata su satellite. Il satellite sarebbe stato dotato di un misuratore simile a quello montato sull'U-2 ma pi\u00f9 preciso, la mancanza di aria e di inquinamento inoltre avrebbe reso le misure pi\u00f9 pulite e quindi pi\u00f9 precise. La proposta venne accolta e venne sviluppato il progetto COBE dal costo di 160 milioni di dollari. COBE venne lanciato il 18 novembre 1989 dopo una serie di rimandi dovuti alla distruzione dello Space Shuttle Challenger. Dopo due anni di osservazioni e analisi il team del progetto COBE annunci\u00f2 il 23 aprile 1992 di aver individuato delle leggere fluttuazioni nella radiazione cosmica di fondo.\nIl successo di COBE si deve al lavoro di pi\u00f9 di mille ricercatori, ingegneri e altri partecipanti. John Mather ha coordinato l'intero progetto e \u00e8 il primario responsabile del progetto che ha mostrato la forma delle radiazioni cosmica di fondo misurata da COBE. George Smoot invece \u00e8 stato il primo responsabile delle misure nelle minime variazioni di temperatura della radiazione di fondo..\nSmoot collabor\u00f2 con il giornalista del San Francisco Chronicle Keay Davidson alla scrittura del libro \"Wrinkles in Time\"\nProgetti recenti.\nDopo COBE Smoot prese parte a un altro esperimento utilizzante palloni stratosferici chiamato MAXIMA che punta a migliorare le misurazioni delle anisotropie presenti nella radiazione cosmica di fondo prese da COBE. Inoltre ha collaborato al SNAP, un satellite che cerca di misurare delle propriet\u00e0 dell'energia oscura e si \u00e8 occupato dei dati provenienti dal Telescopio spaziale Spitzer riguardanti la radiazione infrarossa.\nCuriosit\u00e0.\n\u00c8 comparso nel diciassettesimo episodio della seconda stagione e nel diciottesimo della dodicesima di The Big Bang Theory interpretando se stesso."}
{"id": "621203", "revid": "2175", "url": "https://it.wikipedia.org/wiki?curid=621203", "title": "Ricaud (Pirenei settentrionali)", "text": ""}
{"id": "621207", "revid": "2175", "url": "https://it.wikipedia.org/wiki?curid=621207", "title": "Ris (Pirenei settentrionali)", "text": ""}
{"id": "621209", "revid": "2175", "url": "https://it.wikipedia.org/wiki?curid=621209", "title": "Saint-Arroman (Pirenei settentrionali)", "text": ""}
{"id": "621213", "revid": "2175", "url": "https://it.wikipedia.org/wiki?curid=621213", "title": "Saint-Cr\u00e9ac (Pirenei settentrionali)", "text": ""}
{"id": "621214", "revid": "1718925", "url": "https://it.wikipedia.org/wiki?curid=621214", "title": "Picco d'Aneto", "text": "Il picco d'Aneto (in spagnolo \"pico de Aneto\", in catalano \"Pic d'Aneto\") \u00e8 la montagna pi\u00f9 alta dei Pirenei con i suoi 3.404 metri. Si trova interamente in territorio spagnolo nella regione dell'Aragona. \nGeografia.\nPur essendo l'apice della catena montuosa spagnola pi\u00f9 conosciuta, non \u00e8 la cima pi\u00f9 alta dello Stato iberico, battuto dal vulcano Teide nelle isole Canarie, e neppure della Spagna continentale, superato dal Mulhac\u00e9n nella Sierra Nevada.\nLa vetta, che \u00e8 parte del massiccio della Maladeta, presenta sul suo versante nord un ghiacciaio che \u00e8 il pi\u00f9 esteso dei Pirenei.\nGeologia.\nLa formazione della montagna si pu\u00f2 far risalire al paleozoico, con depositi di materiale del mesozoico.\nAccesso alla vetta.\nAlpinisticamente \u00e8 un monte che non presenta eccessive difficolt\u00e0 di ascesa agli scalatori esperti."}
{"id": "621216", "revid": "2175", "url": "https://it.wikipedia.org/wiki?curid=621216", "title": "Saint-Martin (Pirenei settentrionali)", "text": ""}
{"id": "621219", "revid": "6923", "url": "https://it.wikipedia.org/wiki?curid=621219", "title": "Com\u00e9die-Fran\u00e7aise", "text": "La Com\u00e9die-Fran\u00e7aise o Th\u00e9\u00e2tre-Fran\u00e7ais fu fondata nel 1680 e si trova dal 1799 nel cuore del Palais-Royal nel I \"arrondissement\" di Parigi. \u00c8 il solo teatro francese di Stato che dispone di una compagnia permanente di attori, la \"Troupe des Com\u00e9diens fran\u00e7ais\". Il drammaturgo pi\u00f9 conosciuto legato alla Com\u00e9die-Fran\u00e7aise \u00e8 Moli\u00e8re: \u00e8 considerato il \"patrono\" dei \"com\u00e9diens fran\u00e7ais\", anche se era morto da sette anni quando nacque la \"casa di Moli\u00e8re\".\nStoria.\nLa Com\u00e9die-Fran\u00e7aise fu fondata a seguito di uno speciale ordine, la lettre de cachet, del re Luigi XIV il 21 ottobre 1680 per fondere le due sole compagnie parigine dell'epoca, la compagnia dell\"H\u00f4tel Gu\u00e9n\u00e9gaud\" e quella dell\"H\u00f4tel de Bourgogne\" guidata da No\u00ebl Lebreton de Hauteroche. Il 25 agosto, gli attori si erano gi\u00e0 uniti per la loro prima rappresentazione mettendo in scena \"Fedra\" di Jean Racine e \"Carosses d'Orl\u00e9ans\" di La Chapelle. Il decreto reale accord\u00f2 loro il monopolio delle recite a Parigi, che i \"com\u00e9diens fran\u00e7ais\" difenderanno gelosamente nel corso del XVIII secolo, particolarmente contro i \"Com\u00e9diens-italiens\".\nIl 5 febbraio 1681, i \"com\u00e9diens fran\u00e7ais\" si riunirono con un atto costitutivo di associazione che regolava in particolar modo il regime pensionistico degli attori. Il repertorio si componeva allora di opere teatrali di Moli\u00e8re e di Racine, pure di qualche lavoro di Pierre Corneille, Paul Scarron e Jean Rotrou. Le assegnazioni erano stabilite dall'autore se vivo e, in caso contrario, dai primi gentiluomini della Camera del re.\nIl 3 settembre 1793, durante la rivoluzione francese, la Com\u00e9die-Fran\u00e7aise venne chiusa per ordine del comitato di salute pubblica, e gli attori furono imprigionati.\nIl 30 maggio 1799, il nuovo governo mise a loro disposizione la salle Richelieu dove recitava Talma, per permettere agli attori di ricostruire la compagnia.\nIl motto della Com\u00e9die-Fran\u00e7aise \u00e8 \"Simul et singulis\" (essere insieme ed essere s\u00e9 stessi).\nLa Com\u00e9die-Fran\u00e7aise dispone oggi di un repertorio di tremila opere teatrali e di tre teatri a Parigi: la salle Richelieu (parte del Palais-Royal), il Th\u00e9\u00e2tre du Vieux-Colombier e lo Studio-Th\u00e9\u00e2tre.\nAmministratori.\n\"Vedere: Amministratori della Com\u00e9die-Fran\u00e7aise\"\nScenari della Com\u00e9die-Fran\u00e7aise.\nNel XX secolo, gli scenari della Com\u00e9die-Fran\u00e7aise furono concepiti da noti pittori, tra i quali Marie Laurencin, Valentine Hugo, Christian B\u00e9rard, Jean Carzou, Cassandre, Raoul Dufy, Richard Peduzzi o il regista Bob Wilson.\nUn gruppo di venti persone assicura attualmente la realizzazione degli scenari.\nIl sipario \u00e8 stato creato dal pittore Olivier Debr\u00e9."}
{"id": "621221", "revid": "2175", "url": "https://it.wikipedia.org/wiki?curid=621221", "title": "Saint-Paul (Pirenei settentrionali)", "text": ""}
{"id": "621224", "revid": "2175", "url": "https://it.wikipedia.org/wiki?curid=621224", "title": "Saint-Savin (Pirenei settentrionali)", "text": ""}
{"id": "621229", "revid": "2175", "url": "https://it.wikipedia.org/wiki?curid=621229", "title": "Sainte-Marie (Pirenei settentrionali)", "text": ""}
{"id": "621237", "revid": "287204", "url": "https://it.wikipedia.org/wiki?curid=621237", "title": "Auguste Mariette", "text": "Biografia.\nLa vocazione.\nMariette, professore presso il \"Coll\u00e8ge\" di Boulogne, si appassion\u00f2 inizialmente all'egittologia visitando la Galleria egizia del museo della sua citt\u00e0. Dichiar\u00f2 infatti alcuni anni pi\u00f9 tardi \" Io sono entrato in Egitto attraverso la mummia del museo di Boulogne\".&lt;br&gt; \nNel 1841 Nestor L'H\u00f4te, suo lontano cugino, venne a mancare. L'H\u00f4te era stato un pittore e disegnatore di talento e fu collaboratore di Champollion in Egitto. Mariette ebbe l'incarico di riordinare e catalogare i disegni e gli appunti che il cugino aveva raccolto durante il suo viaggio con la missione franco-toscana in Egitto nel 1828-1829 e nelle due spedizioni successive.&lt;br&gt;\nPer Mariette questo incarico fu una rivelazione; studi\u00f2 i geroglifici, il copto, l'aramaico e rinunci\u00f2 all'incarico di professore decidendo di diventare egittologo. Per definire la sua passione Mariette dichiar\u00f2: \"l'anatra egizia \u00e8 un animale pericoloso: con un colpo di becco vi inocula il suo veleno e voi sarete egittologi per tutta la vita\".&lt;br&gt;\nEntr\u00f2 al Museo del Louvre accettando inizialmente un impiego ingrato e mal pagato; riusc\u00ec poi, segnalato da Emmanuel de Roug\u00e9 e da Charles Lenormant, a diventare Conservatore del museo e nel 1850 fu inviato in Egitto, con l'incarico di reperire e acquistare manoscritti copti.\nPrimi scavi - Saqqara.\nL'incarico non and\u00f2 a buon fine e Mariette utilizz\u00f2 i fondi a sua disposizione per realizzare uno scavo archeologico a Saqqara, dopo aver ammirato, dalle mura del Cairo, lo spettacolo delle piramidi, del Nilo e della piana circostante. Di ci\u00f2 che vide dir\u00e0: \"Vi \u00e8 l\u00e0, a portata di mano, tutto un mondo di tombe, di stele, d'iscrizioni, di statue. Cosa dire di pi\u00f9?\".&lt;br&gt;\nIl 20 ottobre 1850 si organizz\u00f2 e pose il suo campo nei pressi della Grande piramide. Durante una ricognizione sulla piana di Saqqara una testa di sfinge emergente dalla sabbia gli ricord\u00f2 di aver visto simili sfingi ad Alessandria e gli port\u00f2 alla mente la descrizione, fatta dallo storico greco Strabone (XVII 1,32) di un viale bordato da pi\u00f9 di centoquaranta sfingi che conduceva al tempio di Api L'antico viaggiatore greco affermava che si trovava a Menfi \"... un tempio di Serapis in una zona talmente ricca di sabbia che il vento l'accumulava coprendo le sfingi le une fino alla met\u00e0 le altre fino alla testa...\".&lt;br&gt;\nMariette, dimenticando ogni altro incarico, assold\u00f2 trenta operai del posto e, seguendo il ricordo dello storico greco, incominci\u00f2 a scavare portando subito alla luce numerose sfingi, liberando il lungo viale che portava a dei tumuli. Dopo mesi di lavoro arriv\u00f2 a scoprire la cappella del faraone Nectanebo II. Nel 1851 finalmente Mariette riusc\u00ec a entrare nell'edificio sotterraneo dove erano custodite le mummie di 64 tori.&lt;br&gt; \nFino al 1854, anno in cui rientr\u00f2 in Francia, Mariette riport\u00f2 totalmente alla luce, con successivi scavi, il Serapeo, e raccolse innumerevoli reperti; trov\u00f2 la famosa statua di notevole fattura, \"Lo scriba\", che diventer\u00e0 uno dei pezzi di maggior pregio della sezione egizia del Museo del Louvre e, in seguito, anche quella di Ka'aper, in legno, dall'aspetto tanto realistico che verr\u00e0 denominata dagli operai \"Il sindaco del villaggio\". Riport\u00f2 alla luce trecento mastabe, risalenti al periodo detto Regno Antico, tra cui quella di Ti.\nNel 1857 per i suoi meriti scientifici fu nominato membro dell'Accademia delle Scienze di Torino.\nRitorno in Egitto e nuove scoperte.\nNel 1857 Mariette torn\u00f2 nuovamente in Egitto e incontr\u00f2 l'imprenditore francese Ferdinand de Lesseps; con lui parl\u00f2 del problema della destinazione e conservazione dei reperti trovati: \"... su di noi incombe il dovere di vegliare sui monumenti. Tra cinquecento anni l'Egitto sar\u00e0 ancora in grado di mostrare agli studiosi che lo visiteranno ci\u00f2 che noi scopriamo oggi?\".\nVenne presentato da de Lesseps a Sa'id Pasci\u00e0, il successore di Mehemet Ali alla guida dell'Egitto; intanto Mariette continu\u00f2 il suo lavoro di ricerca e apr\u00ec un nuovo cantiere a Dra Abu el-Naga vicino al sito dell'antica Tebe dove, nel dicembre dello stesso anno, ritrov\u00f2 intatto il sarcofago di Ahmose I, fondatore della XVIII dinastia egizia.\nFondatore del Museo del Cairo.\nMariette ebbe il merito di non accontentarsi della fortuna di aver ritrovato il Serapeo e gli altri numerosi reperti; egli si adoper\u00f2 per far s\u00ec che ci\u00f2 che veniva scoperto rimanesse in Egitto. Con ferma decisione convinse Sa'id Pasci\u00e0 della necessit\u00e0 di creare una struttura che impedisse l'emorragia continua di materiale archeologico verso l'Europa e le collezioni pubbliche e private. Egli cre\u00f2 cos\u00ec il Servizio delle Antichit\u00e0 dell'Egitto che garantiva uno sfruttamento scientifico dei siti, e il Museo di Bulaq, realizzato nel quartiere omonimo del Cairo, che fu il primo nucleo di quello che diverr\u00e0 il Museo Egizio.&lt;br&gt;\nNel mese di giugno 1858 Mariette divent\u00f2 direttore del Museo; intanto egli aveva continuato il suo lavoro di ricerca e i suoi operai scoprirono, in un sito a sud dell'ingresso del Wadi che porta alle tombe nella Valle dei Re, il sarcofago pressoch\u00e9 intatto di Kamose; nello stesso anno un suo collaboratore rinvenne la tomba di Ahhotep I. Nel 1860 riport\u00f2 alla luce il tempio di Edfu sulla strada occidentale del Nilo; il tempio era rimasto completamente sepolto fino ad allora ed \u00e8 quello che si \u00e8 conservato meglio di tutto l'Egitto. Sempre nel 1860 Mariette trov\u00f2, nel tempio funebre di Chefren, in un pozzo, quasi sepolta dai detriti caduti, la splendida statua in diorite del faraone seduto sul trono con il dio Horus che lo protegge con le sue ali.\nUn egittologo diventato egiziano.\nNegli anni successivi Mariette continu\u00f2 la sua ricerca portando alla luce altri numerosi siti e reperti; liber\u00f2 dalla sabbia anche il tempio di Dendera dedicato a Hator e, parzialmente, anche quello di Esna, dedicato a Khnum, trovato a ben nove metri sotto il livello stradale.\nQuando vi fu l'Esposizione universale del 1867 i gioielli della regina Ahhotep furono esposti al pubblico a Parigi; l'imperatrice Eugenia rimase affascinata dalla fattura in turchesi, argento e lapislazzuli e arriv\u00f2 a chiederli in dono a Isma'il Pasci\u00e0. La fiera opposizione di Mariette alla cessione gli procurer\u00e0 non pochi problemi.\nFra le altre cose Mariette si dilettava a scrivere e realizz\u00f2 una novella, d'argomento egizio, che propose a Isma'il Pasci\u00e0 affinch\u00e9 fosse utilizzata per un'opera da rappresentare al Teatro del Chediv\u00e9 del Cairo in occasione delle manifestazioni per l'inaugurazione del Canale di Suez. Avuta l'approvazione, Mariette affid\u00f2 il suo lavoro a Camille du Locle per il libretto; questi si mise in contatto per la musica con Giuseppe Verdi che, a sua volta, pass\u00f2 l'abbozzo a Antonio Ghislanzoni; l\"'Aida\" fu pronta per la data fissata da Mariette, ma la guerra franco-prussiana ritard\u00f2 la realizzazione; l'archeologo, che doveva supervisionare le scene e i costumi, era bloccato a Parigi nella citt\u00e0 assediata. Infine \"Aida\" and\u00f2 in scena due anni dopo l'inaugurazione del canale, il 24 dicembre 1871.\nNel 1872 Mariette arriv\u00f2 ad avere 2780 operai sotto la sua direzione all'interno del Servizio delle Antichit\u00e0 dell'Egitto. Nel 1875 risal\u00ec il Nilo in compagnia del pittore Charles Landelle. Il chediv\u00e8 lo nomin\u00f2 bey, poi, nel 1879, in riconoscimento per il lavoro svolto a favore del patrimonio artistico egiziano, fu nominato pasci\u00e0. Nel 1880 venne raggiunto in Egitto da Gaston Maspero, inviato dal governo francese per una spedizione archeologica. Nel 1880 la salute di Mariette non era buona e non riusciva pi\u00f9 a seguire i suoi numerosi incarichi. Il governo francese, in un momento in cui tutta l'Europa stava scoprendo l'antico Egitto e vi era una vera e propria corsa di studiosi, avventurieri, collezionisti verso quel paese, cre\u00f2 l'Istituto francese di Archeologia orientale e vi mise a capo Maspero, nominandolo anche successore di Mariette per i suoi incarichi. Il 18 gennaio 1881 Mariette mor\u00ec a causa del diabete al Cairo, dopo aver scavato oltre 300 tombe tra Saqqara e Giza e ritrovato oltre 15.000 oggetti. La sua ultima opera, \"Mastabe dell'Antico Regno\", viene pubblicata postuma.\nMariette e Boulogne-sur-Mer.\nIl ricordo di Mariette \u00e8 rimasto molto vivo a Boulogne-sur-Mer ove la sua famiglia \u00e8 ancora molto nota (una sua nipote \u00e8 giudice della corte d'appello). Una delle vie principali nel quartiere residenziale di Boulogne si chiama \"Boulevard Auguste Mariette\" e il municipio di Boulogne-sur-Mer organizza regolarmente delle grandi mostre egizie con le scoperte di Mariette come tema principale. Una grande nave egizia, copia della barca solare di Cheope, si pu\u00f2 vedere vicina alla statua di Mariette sotto le mura dell'acropoli.\nOltre che i suoi famosissimi vasi greci, il castello-museo di Boulogne-sur-mer possiede la sesta collezione d'arte egizia del mondo."}
{"id": "621241", "revid": "6066", "url": "https://it.wikipedia.org/wiki?curid=621241", "title": "Auguste-\u00c9douard Mariette", "text": ""}
{"id": "621242", "revid": "2175", "url": "https://it.wikipedia.org/wiki?curid=621242", "title": "Sauveterre (Pirenei settentrionali)", "text": ""}
{"id": "621248", "revid": "1610933", "url": "https://it.wikipedia.org/wiki?curid=621248", "title": "Sifaka", "text": ""}
{"id": "621249", "revid": "6066", "url": "https://it.wikipedia.org/wiki?curid=621249", "title": "Auguste Edouard Mariette", "text": ""}
{"id": "621250", "revid": "6066", "url": "https://it.wikipedia.org/wiki?curid=621250", "title": "Sarcofagi", "text": ""}
{"id": "621251", "revid": "2175", "url": "https://it.wikipedia.org/wiki?curid=621251", "title": "S\u00e9galas (Pirenei settentrionali)", "text": ""}
{"id": "621253", "revid": "2175", "url": "https://it.wikipedia.org/wiki?curid=621253", "title": "Sers (Pirenei settentrionali)", "text": ""}
{"id": "621254", "revid": "125860277", "url": "https://it.wikipedia.org/wiki?curid=621254", "title": "Novecento (film)", "text": "Novecento \u00e8 un film del 1976 diretto da Bernardo Bertolucci. Dramma storico ambientato in Emilia, regione natale del regista, assembla un cast internazionale, raccontando le vite e l'amicizia di due uomini, il possidente terriero Alfredo Berlinghieri e il contadino Olmo Dalc\u00f2, sullo sfondo dei conflitti sociali e politici che ebbero luogo in Italia nella prima met\u00e0 del XX secolo.\nPresentato fuori concorso al 29\u00ba Festival di Cannes, il film fu poi selezionato tra i 100 film italiani da salvare.\nIl dipinto che fa da fondo ai titoli di testa del film \u00e8 \"Il quarto stato\" di Giuseppe Pellizza da Volpedo.\nTrama.\nAtto primo.\n25 aprile 1945. Giorno della liberazione. Nelle campagne della bassa emiliana, i partigiani catturano gli ultimi fascisti e un ragazzo armato di un fucile tiene sotto tiro il ricco proprietario terriero Alfredo Berlinghieri. Con un salto temporale, l'azione si sposta al passato. \n1901, Emilia. Il servo gobbo Rigoletto torna a casa ubriaco, urlando che \u00e8 morto Verdi. Nello stesso giorno, due donne stanno partorendo il loro primo figlio: Rosina Dalc\u00f2, figlia di contadini che lavorano nell'azienda agricola della famiglia Berlinghieri, d\u00e0 alla luce il piccolo Olmo. Eleonora, moglie di Giovanni Berlinghieri, figlio del ricco proprietario terriero Alfredo Berlinghieri, partorisce un bambino che viene chiamato Alfredo, come il nonno.\nNella grande famiglia Dalc\u00f2, l'arrivo del piccolo Olmo non viene accolto con gioia, in quanto tutti lo vedono solo come una bocca in pi\u00f9 da sfamare in una famiglia che gi\u00e0 conta 40 persone. Inoltre Olmo \u00e8 un figlio \"bastardo\", poich\u00e9 Rosina aveva avuto il bambino 4 anni dopo la morte del marito, ma Leo Dalc\u00f2, nonno di Olmo e capostipite della famiglia, protegge fermamente l'identit\u00e0 del nipote. Subito il padrone distribuisce alcune bottiglie di spumante ai suoi contadini, che falciano il grano sotto il sole, per festeggiare la nascita del nipote, ma i mietitori non si azzardano a bere prima che abbia bevuto Leo Dalc\u00f2.\n1909. Olmo e Alfredo, cresciuti secondo le usanze delle rispettive famiglie, hanno ora otto anni e si frequentano, dimostrando caratteri e modi di vedere completamente diversi. In fondo, per\u00f2, Alfredo ammira Olmo e quest'ultimo invidia Alfredo; tra i due esiste, insomma, una sorta di amicizia, caratterizzata da lotte e battibecchi, che si concludono sempre con un sorriso. Audace e spericolato, Olmo trascina Alfredo nei suoi divertimenti: rotolarsi nella terra, raccogliere rane nei laghetti, sdraiarsi sui binari della ferrovia mentre il treno passa sopra ed ascoltare la voce del fantasma di suo padre nel palo telegrafico.\nAll'azienda agricola arrivano i primi attrezzi meccanici che riducono il lavoro dei contadini, ma vengono accolti con diffidenza dal vecchio Leo. Nella famiglia Berlinghieri, a mandare avanti l'azienda agricola \u00e8 Giovanni, mentre il vecchio Alfredo \u00e8 in preda ad una grave depressione dovuta alla vecchiaia, che lo porta al suicidio; suicidio che viene \"coperto\" dal figlio secondogenito Giovanni, che riesce a superare il fratello primogenito Ottavio, facendosi intestare la fattoria paterna con un finto testamento.\nNel frattempo, tra uno sciopero e l'altro, scoppia la prima guerra mondiale: Olmo viene arruolato e sopravvive alla trincea, mentre Alfredo riesce a evitare - nonostante lui voglia parteciparvi - a suon di mazzette del padre la chiamata alle armi. \n1918. Tornato dalla guerra, Olmo trova una situazione inasprita: Giovanni, con l'aiuto del crudele fattore Attila Melanchini, ha continuato a sfruttare i braccianti con paghe sempre pi\u00f9 ridotte per aumentare il proprio patrimonio, che schizza alle stelle con l'avvento di macchinari agricoli sempre pi\u00f9 efficienti. Alfredo si professa socialista, ma a parte una blanda opposizione non fa niente se non vivere agiatamente e senza alcuna responsabilit\u00e0. Olmo si innamora di Anita, una maestra istruita profuga della guerra e orfana, con cui inizia una lotta serrata alla povert\u00e0 e allo sfruttamento delle classi pi\u00f9 povere. Nonostante Alfredo viva una vita agiata, annoiata e senza uno scopo, al contrario di Olmo, i due proseguono un'amicizia solida ma instabile. \u00c8 alla fine del primo atto, dopo uno strano tentativo di condivisione di una ragazza, che nella casa dello zio dandy Alfredo conosce la viveur Ada, pure lei orfana ma della borghesia agiata, personaggio dalla personalit\u00e0 bipolare tanto affascinante quanto imprevedibile. Durante una sagra di paese, i due consumano un atto sessuale mentre la casa del popolo dove lavora come maestra Anita viene bruciata da un attacco di simpatizzanti fascisti: nel rogo muoiono alcuni avventori del circolo. L'atto si conclude con Attila che recluta uno squadrone fascista per rovinare i funerali \"bolscevichi\" dei morti della casa del popolo.\nAtto secondo.\n1922. Ada e Alfredo sono in vacanza con lo zio omosessuale e viveur Ottavio. I due vivono senza un preciso scopo e si stanno preparando per trasferirsi a Taormina, lontano dalla violenza fascista che inizia a diffondersi. \u00c8 proprio durante i preparativi per il viaggio che Alfredo riceve la notizia della malattia del padre e si vede costretto a ritornare a casa; qui, una volta seppellito il poco amato genitore, egli apprende dalla morte di parto della compagna di Olmo. I due sono sempre pi\u00f9 lontani, tanto che Olmo non partecipa neanche al matrimonio di Ada e Alfredo; celebrazione durante la quale l'invidiosa Regina e il terribile Attila, divenuto un feroce fascista, uccidono \"per sbaglio\" il giovane Patrizio Vanzini durante una pratica sessuale nel quale lo avevano coinvolto: dell'assassinio viene inizialmente accusato Olmo, che fortunosamente viene salvato in extremis dall'intervento di un povero vagabondo squilibrato che si accusa del misfatto.\nGli anni passano, Olmo si realizza diventando norcino e crescendo la figlioletta Anita mentre Alfredo e Ada diventano uno un borghese spietato come il padre, l'altra un'alcolizzata invisa al marito e alla famiglia di lui. In questo clima decadente a casa Berlinghieri \u00e8 la premiata coppia Regina-Attila che acquisisce sempre pi\u00f9 potere grazie anche all'uso smodato di violenza.\nDurante la seconda guerra mondiale, Olmo \u00e8 costretto a fuggire dopo essersi ribellato ad Attila mentre Alfredo conduce una vita in cui, per l'ennesima volta, non si schiera con nessuno: egli si arrabbia con la moglie Ada che lo definisce fascista siccome chiude un occhio sulle nefandezze del regime, ma al contempo la donna non fa niente per aiutare le classi pi\u00f9 deboli; in segno di amicizia, tuttavia, Alfredo protegge da lontano il vecchio amico. Quando si decide a prendere le distanze da Attila e le camicie nere \u00e8 troppo tardi: Ada l'ha lasciato per sempre.\nSi ritorna alla scena iniziale: Attila e Regina vengono catturati dai partigiani. Lei viene abbandonata in povert\u00e0, mentre lui, che confessa l'omicidio del giovane Patrizio vent'anni prima, viene ucciso da Olmo, ritornato all'azienda agricola. L'amicizia tra quest'ultimo ed Alfredo alla fine prevale, condannando il padrone ad un morte astratta, sparando in aria e mietendo cos\u00ec la parte vile e spietata del suo pi\u00f9 caro amico, sottraendolo al linciaggio. Gli altri paesani, seppur confusi dalla scelta di risparmiare Alfredo, alla fine accettano coralmente la cosa con una sfrenata e liberatoria corsa nei campi, sotto l'enorme bandiera rossa cresciuta e tenuta nascosta durante il ventennio. Sopraggiungono, con autocarri, i rappresentanti del Comitato di Liberazione Nazionale, incaricati del disarmo dei partigiani. Olmo accetta per primo di deporre il fucile, senza per\u00f2 prima ribadire di non starsi arrendendo ai padroni. Alfredo e Olmo iniziano cos\u00ec a scherzare di nuovo, accapigliandosi come da bambini.\nCol passare degli anni, i due amici, ormai anziani, continuano ad alternare atti di amicizia e litigi nei luoghi dell'infanzia, con Olmo che, come faceva da bambino, \"sente\" la voce del padre mai conosciuto in un palo del telegrafo, e Alfredo che si uccide, imitando il gioco goliardico che, da piccolo, lo spericolato Olmo compiva sui binari del treno in arrivo. Nella scena finale, un piccolo Alfredo sfida la paura e si stende sui binari della ferrovia. \nCast.\nOlmo e Alfredo vengono impersonati in et\u00e0 adulta rispettivamente da G\u00e9rard Depardieu e da Robert De Niro. Altri volti di questa pellicola sono Burt Lancaster, che interpreta il ruolo del nonno di Alfredo, e Donald Sutherland, nel ruolo del violento, cinico e spietato fattore Attila, che uccider\u00e0 diverse persone che gli si frappongono, chiamato con la sua ferocia asservita al potere a rappresentare l'arrivo devastante del fascismo in un paese dove la ricca borghesia iniziava a temere le varie organizzazioni socialiste a difesa dei lavoratori. Nel ruolo di Suor Desolata \u00e8 presente anche la celeberrima diva del muto Francesca Bertini.\nLuoghi delle riprese.\nIl film \u00e8 stato girato nelle province di Parma, Cremona, Reggio Emilia, Mantova e Modena. Nel mantovano la troupe gir\u00f2 alcune scene al santuario delle Grazie di Curtatone e in una villa di San Prospero di Suzzara, mentre nel cimitero vecchio di Poggio Rusco venne girata l'esecuzione del fascista Attila. Anche nel palazzo Canossa e nell'omonima piazza del centro storico di Mantova, furono filmate scene del film.\nLa fattoria in cui si svolge il film \u00e8 l'azienda agricola Corte delle Piacentine, risalente al 1820, situata a Roncole Verdi, frazione di Busseto. I luoghi sono quelli di Giuseppe Verdi: infatti il compositore vi \u00e8 nato, come ricorda lo stesso nome della frazione. Molte scene furono girate all'azienda agricola \"Badia\" di Voltido (CR), a Pontirolo di Drizzona (CR), a Rivarolo del Re ed Uniti (CR), a San Giovanni in Croce (CR), e a Guastalla (RE).\nLa scena del treno che passa sul mare \u00e8 stata girata tra le gallerie delle Cinque Terre, vicino a Riomaggiore, in Provincia di La Spezia.\nDistribuzione.\nIl film venne distribuito nel circuito cinematografico italiano diviso in due atti, a causa dell'eccessiva lunghezza: il 3 settembre del 1976 venne rilasciata nelle sale la prima parte, ed il 23 settembre del 1976 venne distribuita anche la seconda.\nAccoglienza.\nNei cinema italiani il film venne proiettato, con grande successo, in due fasi successive (\"Novecento Atto I\" e \"Novecento Atto II\"). Negli Stati Uniti si dovette proporre una sola pellicola ridotta a quattro ore, ma questo film non ebbe successo, in particolare per la sua matrice ideologica e la presenza delle bandiere rosse. In Italia i due atti registrarono, complessivamente, spettatori.\nSequestro per oscenit\u00e0.\nIl film fu sequestrato per oscenit\u00e0 e blasfemia dal Pretore di Salerno nel settembre del 1976. Il giudizio era dovuto in parte alla scena di pedofilia perpetrata da Attila ai danni di un ragazzino e per la bestemmia in dialetto esclamata dal contadino Demesio. Successivamente venne giudicato non osceno da un tribunale e rimesso in circolazione.\nBackstage.\nSul set del film, il regista Gianni Amelio gir\u00f2 il documentario \"Bertolucci secondo il cinema\". Durante le riprese, iniziate il 2 luglio 1974, la troupe del film di Bertolucci sfid\u00f2 pi\u00f9 volte a calcio la troupe del film \"Sal\u00f2 o le 120 giornate di Sodoma\", che Pier Paolo Pasolini stava girando nelle vicinanze."}
{"id": "621256", "revid": "2175", "url": "https://it.wikipedia.org/wiki?curid=621256", "title": "Soues (Pirenei settentrionali)", "text": ""}
{"id": "621275", "revid": "2073491", "url": "https://it.wikipedia.org/wiki?curid=621275", "title": "Martin Strel", "text": "Nel 2000 nuot\u00f2 lungo il Danubio (2860\u00a0km) e conquist\u00f2 il record per la maggior distanza percorsa a nuoto (3004\u00a0km) in 58 giorni. Nel luglio 2001 riusc\u00ec a ottenere un altro record del mondo nuotando senza interruzione per 504\u00a0km nelle acque del Danubio in 84 ore e 10 minuti. Nel 2002 percorse l'intero Mississippi (3885\u00a0km) in 68 giorni. Nel 2003 nuot\u00f2 lungo il fiume argentino Paran\u00e1 (1930\u00a0km). Il 10 giugno del 2004 Fabio inizi\u00f2 a nuotare lungo il percorso del fiume Yangtze (6300\u00a0km, il pi\u00f9 lungo fiume in Asia, il terzo pi\u00f9 lungo del mondo) in Cina. Raggiunse Shanghai in 40 giorni, il 30 luglio 2004 un giorno prima di quanto avesse pianificato. Nell'Aprile 2007 il cos\u00ec chiamato 'uomo pesce' ha compiuto la sua ultima pi\u00f9 importante opera nell'America latina. In 65 giorni ha nuotato per il Rio delle Amazzoni superando 5.400\u00a0km dei 6280\u00a0km del secondo fiume pi\u00f9 lungo del mondo. \nI suoi primi due fiumi sono stati: nel 1992 il fiume Krka (105\u00a0km) nella sua terra d'origine, in 28 ore, e nel 1993 il tortuoso fiume Kupa (62\u00a0km), in 16 ore.\nDurante le sue nuotate, dorme 5 ore al giorno. Si prepara per una cos\u00ec lunga nuotata per pi\u00f9 di un anno e mezzo. Normalmente a Strel servivano 6 o 7 mesi per recuperare la sua normale forma fisica. Il Nilo gli \u00e8 stato proposto come il suo prossimo fiume ma Martin ha risposto che il Nilo \u00e8 senz'altro un fiume lunghissimo ma assolutamente insignificante, non paragonabile all'impetuoso Rio delle Amazzoni. \nIl suo motto \u00e8 \"Io nuoto per la pace, l'amicizia e l'acqua pulita\" (in Sloveno \"Plavam za mir, prijateljstvo in \u010diste vode\")"}
{"id": "621276", "revid": "125676195", "url": "https://it.wikipedia.org/wiki?curid=621276", "title": "Ronnie Coleman", "text": "Soprannominato \"The King\" (\"Il Re\"), ha vinto il titolo di Mr. Olympia per otto volte consecutive (dal 1998 al 2005) eguagliando il precedente primato di Lee Haney.\nConsiderato uno dei pi\u00f9 grandi di sempre in questo sport (in particolare la sua schiena \u00e8 ritenuta una tra le migliori, assieme a quella di Dorian Yates), ha detenuto il record per il maggior numero di vittorie come professionista IFBB (ventisei, poi battuto da Dexter Jackson) superando il precedente primato di Vince Taylor (ventidue).\nNel 2006 \u00e8 stato spodestato dal trono dell'Olympia da Jay Cutler e l'anno successivo si \u00e8 classificato quarto vedendo ancora una volta salire sul trono Cutler; al termine di tale edizione ha annunciato il ritiro dalle competizioni per via dei traumi subiti in allenamento.\nVita personale.\nSi \u00e8 laureato con lode alla Grambling State University in ragioneria e contabilit\u00e0 nel 1984, durante gli anni universitari gioc\u00f2 a football nel ruolo di middle linebacker nella squadra universitaria, i Grambling State University Tigers.\nIl suo debutto nel bodybuilding \u00e8 dovuto ad un collega conosciuto in polizia, Gustavo Arlotta, che gli sugger\u00ec di iscriversi presso la palestra Metroflex ad Arlington, di propriet\u00e0 di Brian Dobson. Viste le spiccate doti di Coleman in ambito culturistico, fu proprio lo stesso Dobson ad offrire un abbonamento gratis a vita in palestra se Coleman si fosse fatto preparare e avesse vinto l'imminente gara Mr.Texas. Coleman accett\u00f2 e vinse sia la categoria dei pesi massimi che l'assoluto. \nColeman vinse la sua prima gara come professionista IFBB nel 1995, arrivando primo al Canada Pro Cup.\nIl suo successo come bodybuilder professionista gli consent\u00ec di ottenere collaborazioni per sponsorizzazioni di integratori e prodotti per il fitness in tutto il mondo, cos\u00ec come molte partecipazioni come ospite ad apertura di palestre e gare negli Stati Uniti.\nNel 2001 ha ricevuto l'onorificenza come ammiraglio nella Texas Navy Certificate Award, conferitogli dal governatore del Texas Rick Perry, per i suoi eccezionali risultati conseguiti nel bodybuilding e per il suo impegno nella promozione dell'attivit\u00e0 fisica.\nHa lavorato come ufficiale per il Dipartimento di polizia di Arlington in Texas fino a dopo la vittoria del secondo Mr.Olympia nel 1999 poich\u00e9, oltre ad essere un lavoro di cui andava fiero, a suo dire, a quel tempo i guadagni da culturista professionista non gli permettevano una stabilit\u00e0 economica sufficiente.\nNel 2011 ha lanciato la sua linea di integratori e prodotti salutistici, la Ronnie Coleman Signature Series, per culturisti e per altri sportivi.\nFilosofia di body building.\nColeman per allenarsi con i pesi prediligeva bilancieri e manubri rispetto alle macchine guidate. Eseguiva regolarmente esercizi come ad esempio squat e stacchi da terra (con bilanciere caricato fino a 330 kg), distensioni su panca piana (10-12 ripetizioni con manubri da 90 kg ciascuno), leg press inclinata (1036kg). \nSi allenava, durante il periodo agonistico, 6 giorni a settimana, nella MetroFlex Gym di Arlington, Texas, una delle palestre pi\u00f9 conosciute a livello mondiale. \nL'intensit\u00e0 degli allenamenti e l'entit\u00e0 dei carichi utilizzati gli hanno causato seri danni alle anche e ai dischi intervertebrali della zona lombare tanto che, da dicembre 2011 ad oggi, ha subito vari interventi chirurgici per cercare di porvi rimedio e spesso usa le stampelle per la deambulazione. Nonostante ci\u00f2 continua ad allenarsi con assiduit\u00e0 per limitare la perdita di massa muscolare."}
{"id": "621283", "revid": "119921196", "url": "https://it.wikipedia.org/wiki?curid=621283", "title": "Sant'Atanasio (titolo cardinalizio)", "text": "Sant'Atanasio (in latino: \"Titulus Sancti Athanasii\") \u00e8 un titolo cardinalizio istituito da papa Giovanni XXIII il 22 febbraio 1962 con la costituzione apostolica \"Prorsus singularia\".\nNe \u00e8 titolare il cardinale Lucian Mure\u0219an, arcivescovo maggiore di F\u0103g\u0103ra\u0219 e Alba Iulia.\nIl titolo insiste sulla chiesa di Sant'Atanasio, nel rione Campo Marzio, rettoria e luogo sussidiario di culto della parrocchia di San Giacomo in Augusta."}
{"id": "621286", "revid": "1565034", "url": "https://it.wikipedia.org/wiki?curid=621286", "title": "Sant'Onofrio (titolo cardinalizio)", "text": "Il titolo di Sant'Onofrio (in latino: \"Titulus Sancti Honuphrii in Ianicullo\") fu eretto originariamente come diaconia da papa Leone X il 6 luglio 1517 quando, in occasione del concistoro del 1\u00ba luglio increment\u00f2 notevolmente il numero dei cardinali.\nPapa Sisto V elev\u00f2 la diaconia di Sant'Onofrio a titolo cardinalizio il 13 aprile 1587 con la costituzione apostolica \"Religiosa\"."}
{"id": "621287", "revid": "729019", "url": "https://it.wikipedia.org/wiki?curid=621287", "title": "Stupor", "text": "In medicina, si definisce stupor la mancanza della funzione cognitiva critica unita a un livello di coscienza in cui il malato non \u00e8 in grado di rispondere a stimoli basilari ma solo quasi esclusivamente a stimoli intensi, quali il dolore. \u00c8 definita come una sindrome clinica dell'acinesia (stato di impossibilit\u00e0 di movimento) e del mutismo, ma con una relativa conservazione della coscienza di s\u00e9, con gli occhi aperti e in grado di seguire gli oggetti circostanti. Lo \"stupor\" non \u00e8 assimilabile al coma o allo stato vegetativo, mentre riguarda maggiormente la diminuzione dell'attenzione, dell'orientamento e la modifica della capacit\u00e0 di comprensione.\nLa parola deriva dal latino \"stupor\" che significa \"insensibile\". Essa compare solitamente a seguito di malattie infettive, stati tossici complicati, grave ipotermia, malattie mentali (ad esempio la schizofrenia, grave depressione), malattie vascolari (ad esempio nell'encefalopatia ipertensiva), stati di \"shock\" (per esempio l'apprendimento di un evento luttuoso o la sopravvivenza a un grave incidente), neoplasie (ad esempio tumori cerebrali), carenza di vitamina D, emorragia subaracnoidea e cos\u00ec via.\nSintomi.\nSe non stimolato esternamente, un paziente con \"stupor\" apparir\u00e0 in uno stato di sonnolenza per maggior parte del tempo. In alcuni casi estremi di gravi disturbi depressivi, il paziente pu\u00f2 diventare immobile, perdere l'appetito e diventare muto. Brevi periodi di limitata responsivit\u00e0 possono essere raggiunti grazie a una stimolazione intensa (ad esempio con il dolore, con una fonte di luce intensa, con forte rumore o provocando uno \"shock\")."}
{"id": "621289", "revid": "174925", "url": "https://it.wikipedia.org/wiki?curid=621289", "title": "Checkpoint (biologia)", "text": "Un checkpoint \u00e8 un punto nel ciclo cellulare nel quale le cellule eucariotiche controllano di avere completato correttamente la fase precedente prima di iniziare la fase successiva. Esistono diversi tipi di checkpoint, che si dividono in intrinseci, che agiscono in un ciclo cellulare imperturbato ed estrinseci, che agiscono solo in risposta ad agenti esterni.\nI checkpoint agiscono a livello delle principali transizioni del ciclo cellulare, in particolare a livello della transizione fra la fase G1 e la fase S (checkpoint G1/S) e a livello della transizione fra la fase G2 e la fase M (checkpoint G2/M). I checkpoint vengono studiati in negli stessi organismi nei quali sono stati identificati i meccanismi che governano il ciclo cellulare fra i quali il lievito Saccharomyces cerevisiae ed l'anfibio Xenopus laevis\nCheckpoint intrinseci.\nI checkpoint intrinseci assicurano la corretta successione temporale ed il corretto svolgimento delle varie fasi che costituiscono il ciclo cellulare.\nIl checkpoint di fase G1.\nIl checkpoint di fase G1 \u00e8 localizzato al termine della fase G1 ed \u00e8 il punto in cui la cellula prende la decisione chiave se dividersi o entrare in uno stato di quiescenza (anche detto G0). Nelle cellule animali questo checkpoint \u00e8 detto anche \"restriction point\", mentre nel lievito \"Saccharomyces cerevisiae\" \u00e8 chiamato \"START\". Lo stato di questo checkpoint dipende sia dalle condizioni nutrizionali in cui si trova la cellula, sia da particolari messaggeri chimici.\nCheckpoint di fase G2.\nIl checkpoint di fase G2 \u00e8 localizzato al termine della fase G2 e controlla l'entrata della cellula in mitosi. Questo checkpoint, negli eucarioti superiori, permette l'avvio della fase M se sono soddisfatte alcune condizioni fra cui ad esempio la fine della replicazione. A questo livello agisce anche un checkpoint specifico del lievito \"Saccharomyces cerevisiae\", detto checkpoint morfogenetico, che impedisce la mitosi in conseguenza di alterazioni al citoscheletro di actina.\nCheckpoint di fase M.\nDiversi tipi di checkpoint agiscono durante la fase M. In particolare, durante la metafase, il checkpoint dello \"spindle\" (o fuso mitotico) impedisce il passaggio all'anafase quando le fibre del fuso non sono tutte collegate ai cinetocori dei cromosomi. Nel lievito \n\"Saccharomyces cerevisiae\", a livello della transizione metafase/anafase viene controllata la corretta replicazione del genoma, perch\u00e9 questo organismo inizia normalmente la fase M allungando i microtubuli del fuso mitotico prima di aver completato la replicazione. Inoltre in questo lievito \u00e8 presente un ulteriore checkpoint che controlla l'uscita dalla mitosi, prevenendo la citochinesi se il fuso mitotico non si \u00e8 disposto correttamente perpendicolarmente al solco di clivaggio (\"cleavage furrow\").\nCheckpoint estrinseci.\nI checkpoint estrinseci vengono attivati in presenza di situazioni esterne che mettono a rischio la corretta progressione del ciclo cellulare. Un esempio di checkpoint estrinseco \u00e8 il checkpoint da danno al DNA.\nCheckpoint da danno al DNA.\nIl checkpoint da danno al DNA \u00e8 un tipo particolare di checkpoint estrinseco che, in presenza di danni al DNA, si attiva, inducendo un blocco del ciclo cellulare a livello delle transizioni G1/S o G2/M. Oltre a questa risposta principale, il checkpoint da danno al DNA induce la trascrizione di geni riparativi, modula l'attivit\u00e0 dei sistemi di riparazione ed \u00e8 in grado di indurre l'apoptosi.\nL'attivazione di questo checkpoint \u00e8 dovuta al riconoscimento dei danni da parte di proteine sensori (ATM e ATR nelle cellule animali) e che a loro volta comunicano il segnale alle proteine effettrici. Queste ultime sono direttamente responsabili delle risposte al danno. \nMeccanismo d'azione della p53.\nLa p53, \u00e8 una proteina definita come oncosoppressore, che interviene bloccando il ciclo cellulare sia nella fase G1/S o nella fase G2/M.\nLa presenza di errori nel DNA, comportano un aumento della concentrazione della p53 e allo stesso tempo vengono attivati gli enzimi PK-DNA dipendenti. Questi enzimi, comportano la fosforilazione della p53 che assume il ruolo di fattore di trascrizione, legandosi al DNA. A questo punto, la p53 pu\u00f2 prendere due strade differenti: \na) determina l\"'attivazione della p21\", la quale blocca il ciclo cellulare fino a quando non viene riparato il DNA e nel mentre viene sintetizzata un'altra proteina, la GADD45, la quale interviene nella riparazione del danno. Successivamente, \u00e8 la stessa p53 ad attivare dei geni che codificano per proteine che degradano la 53, cos\u00ec il ciclo cellulare pu\u00f2 riprendere.\nb) determina l\"'attivazione di pro-apoptotico\", come la BAX, la quale inibisce la proteina BCL-2 perch\u00e9 quest'ultima \u00e8 un fattore anti-apoptotico, pertanto la sua inibizione, favorisce la BAX ad indurre la cellula alla morte per apoptosi."}
{"id": "621290", "revid": "76792", "url": "https://it.wikipedia.org/wiki?curid=621290", "title": "Built to spill", "text": ""}
{"id": "621295", "revid": "116223953", "url": "https://it.wikipedia.org/wiki?curid=621295", "title": "Ubangi", "text": "L'Ubangi (nella grafia francofona Oubangui) \u00e8 un fiume lungo circa 1.120\u00a0km, affluente principale di destra del fiume Congo in Africa Centrale.\nL'Ubangi nasce nei pressi di Yakoma al confine fra la Repubblica Democratica del Congo e la Repubblica Centrafricana dall'unione dei due fiumi Mbomou e Uele. Dapprima scorre verso ovest per circa 370\u00a0km per poi svoltare in un'ampia curva verso sud-ovest e attraversare in seguito la citt\u00e0 di Bangui, capitale della Repubblica Centrafricana.\nPer oltre 100\u00a0km dopo Bangui costituisce il confine naturale fra i due stati, nel prosieguo del suo corso, fino alla confluenza con il Congo che ha luogo circa 90\u00a0km a sud-ovest di Mbandaka e oltre 550\u00a0km da Bangui; l'Ubangi \u00e8 il confine naturale fra la Repubblica Democratica del Congo e la Repubblica del Congo.\nNel suo tratto centroafricano il fiume, superata Bangui, diviene navigabile ed \u00e8 una delle vie di comunicazione pi\u00f9 importanti della regione anche perch\u00e9 durante la stagione delle piogge molte strade divengono impraticabili.\nStoria.\nUno dei pi\u00f9 grandi apporti alla geografia dell'esploratore russo Vasilij Vasil'evi\u010d Junker furono le sue ricerche sul bacino del Nilo e del Congo, attraverso cui stabil\u00ec l'identit\u00e0 del fiume Uele e dell'Ubangi."}
{"id": "621302", "revid": "767487", "url": "https://it.wikipedia.org/wiki?curid=621302", "title": "Manuel Vitorino Pereira", "text": "\u00c8 stato vicepresidente del Brasile dal 15 novembre 1894 al 15 novembre 1898."}
{"id": "621303", "revid": "1522738", "url": "https://it.wikipedia.org/wiki?curid=621303", "title": "Francisco de Assis Rosa e Silva", "text": "Fu vicepresidente del Brasile dal 15 novembre 1898 al 15 novembre 1902."}
{"id": "621305", "revid": "767487", "url": "https://it.wikipedia.org/wiki?curid=621305", "title": "Notazione modale", "text": "Nella musica medioevale i modi ritmici avevano un semplice segno di note lunghe e note brevi che appariva sulle note stesse che altrimenti sarebbero apparse uguali. La notazione modale fu sviluppata dai compositori della Scuola di Notre Dame, 1170-1250, sostituendo le corrispondenti precedenti notazioni, della prima polifonia, che non mostravano il valore delle note. La notazione modale si rifece alla metrica della poesia classica e fu la prima pietra che dar\u00e0 poi vita alla moderna notazione mensurale.\nLa lettura e l'esecuzione delle musiche era basata sul contesto; un cantore sapeva quale lunghezza dare alle note, pi\u00f9 o meno lunga, dalla metrica dei versi che cantava e da una indicazione posta all'inizio della strofa rappresentata da un numero. Dopo aver capito quale dei sei modi applicare al neuma, il cantore continuava sulla falsariga fino alla fine della frase o della cadenza. I modi erano indicati attraverso l'uso di legature che raggruppavano fra loro gruppi di neumi. L'esecutore doveva essere capace di riconoscere quale gruppo, fra i sei, utilizzare per una data frase.\nSebbene l'uso dei modi ritmici sia una caratteristica della Scuola di Notre Dame, specialmente delle composizioni di L\u00e9onin e P\u00e9rotin, esso \u00e8 predominante nell'Ars antiqua fino alla fine del XIII secolo.\nLe composizioni che erano permeate dal ritmo modale furono l'organum della Scuola di Notre Dame (fra i pi\u00f9 famosi l'\"organum triplum\" e l'\"organum quadruplum\" di Perotin) e il discanto clausula. Pi\u00f9 avanti nel secolo nei mottetti di Pietro della Croce e di molti altri autori anonimi, che derivavano dal discanto clausula, venne usato il ritmo modale.\nNel sistema modale, come si \u00e8 detto sopra, vi erano sei modi ritmici che vennero scoperti consultando il famoso trattato anonimo, del 1240, \"De mensurabili musica\". Ogni modo era composto da una sequenza di note \"lunghe\" e \"brevi\" che potevano assumere la disposizione seguente:\n1. Longa - Brevis\n2. Brevis - Longa\n3. Longa - Brevis - Brevis\n4. Brevis - Brevis - Longa\n5. Longa - Longa\n6. Brevis - Brevis - Brevis \nNonostante questo sistema di sei modi sia riportato dai teorici medioevali, solo i primi tre sembra siano stati utilizzati nel periodo modale, con il secondo meno utilizzato del primo e del terzo. Il quarto modo non si \u00e8 mai riscontrato mentre il quinto e il sesto si pensa non siano stati utilizzati per l'uniformit\u00e0 del ritmo.\nAltri compositori che trattarono il sistema modale furono Anonymous IV e soprattutto Francone da Colonia che, nel suo trattato Ars cantus mensurabilis, riconobbe il limite del sistema e fece le prime proposte per un tipo di notazione che indicasse la durata di ogni nota mediante una diversa rappresentazione delle stesse secondo il loro valore di durata."}
{"id": "621307", "revid": "125705115", "url": "https://it.wikipedia.org/wiki?curid=621307", "title": "Ezio Raimondi", "text": "Biografia.\nAttivit\u00e0 accademica.\nNato da una famiglia poverissima, Raimondi cominci\u00f2 la sua carriera accademica nel 1955 a Bologna presso la Facolt\u00e0 di Magistero. Negli anni sessanta, contemporaneamente all'insegnamento alla Facolt\u00e0 di Magistero, fu titolare della cattedra di Letteratura Italiana presso la Scuola Superiore Interpreti di Bologna. Dopo alcune esperienze negli Stati Uniti, ritorn\u00f2 in Italia all'inizio degli anni settanta. Nel 1975 fu chiamato a insegnare presso la Facolt\u00e0 di Lettere e Filosofia dell'Universit\u00e0 di Bologna come professore di storia del teatro, poi divent\u00f2 titolare della cattedra di letteratura italiana, quella che era stata di Giosu\u00e8 Carducci.\nCritica letteraria.\nNella sua vasta opera critica, Raimondi un\u00ec la ricerca filologica e documentaria con la sperimentazione dei pi\u00f9 moderni metodi interpretativi. La sua lunga attivit\u00e0 critica spazi\u00f2 dalle origini al Novecento: scrisse in particolare su Dante Alighieri, Niccol\u00f2 Machiavelli, Torquato Tasso, Alessandro Manzoni, Renato Serra, Gabriele d'Annunzio, Carlo Emilio Gadda. Di grande rilievo anche i contributi sulle metodologie della critica, sulla letteratura scientifica, sulla storia della critica d'arte, sul Barocco.\nNella sua lezione confluiscono gli apporti dei massimi critici letterari del Novecento come Ernst Robert Curtius, Michail Bachtin, Erich Auerbach, nonch\u00e9 l'ermeneutica di Hans Georg Gadamer e innumerevoli altre influenze. Da ricordare anche l'importanza da lui attribuita alla metodologia dell'intertestualit\u00e0.\nAttivit\u00e0 pubblicistica.\nRaimondi fu condirettore di \"Convivium\" e di \"Lingua e stile\" ma ebbe anche modo di collaborare a tutte le principali riviste di storia letteraria.\nMorte.\nMor\u00ec pochi giorni prima del suo novantesimo compleanno. Fino agli ultimi giorni aveva tenuto la direzione delle riviste \"Lingua e stile\" e \"Intersezioni\".\nIncarichi e titoli.\nEzio Raimondi fu:\nDal 1968 fu pi\u00f9 volte Visiting Professor alla Johns Hopkins University di Baltimora, al Graduate Center della City University di New York e alla University of California.\nFu a lungo presidente dell'Associazione di Politica e Cultura de \u00abil Mulino\u00bb di Bologna e Presidente del Consiglio editoriale dell'omonima casa editrice.\nNegli anni 1992 e 1993 era stato membro della Commissione delle Comunit\u00e0 Europee per il programma \"Caleidoscopio\".\nTenne conferenze in Spagna, Svizzera, Germania e Stati Uniti ottenendo anche vari premi della critica letteraria.\nRiconoscimenti.\nEzio Raimondi fu insignito nel 1967 del Premio Feltrinelli, assegnato dall'Accademia dei Lincei, nel 1979 della Medaglia d'oro \u201cBenemeriti della Scuola cultura e dell'Arte e nel 1990 ricevette l'Archiginnasio d'oro. Nel 2013 gli fu conferito il \"Premio biennale Marino Moretti per la filologia, la storia e la critica nell'ambito della letteratura italiana dell'Otto e Novecento\u00bb (XI edizione) alla carriera.\nDopo la sua morte gli \u00e8 stata intitolata la Biblioteca del Dipartimento di Filologia classica e Italianistica dell'Universit\u00e0 degli Studi di Bologna."}
{"id": "621312", "revid": "124795887", "url": "https://it.wikipedia.org/wiki?curid=621312", "title": "Matt LeBlanc", "text": "Ha ricevuto riconoscimenti nazionali ed internazionali per la sua interpretazione di Joey Tribbiani nella popolare sitcom \"Friends\" della NBC, trasmessa dal 1994 al 2004; per il suo lavoro in \"Friends\", LeBlanc ha ricevuto tre nomination agli Emmy Award. Ha anche interpretato una versione fittizia di se stesso nella serie comica della BBC / Showtime \"Episodes\" (2011-2017), per la quale ha vinto un Golden Globe e ha ricevuto altre quattro nomination agli Emmy Award. Dal 2016 ha condotto la serie della BBC \"Top Gear\" e ha interpretato Adam Burns nella sitcom della CBS \"Pap\u00e0 a tempo pieno\".\nBiografia.\nLeBlanc nasce a Newton, nel Massachusetts, il 25 luglio 1967, figlio di Paul LeBlanc, un meccanico statunitense di origini franco-canadesi, e di Patricia Di Cillo, una segretaria statunitense, a sua volta figlia di immigrati italiani originari di Arce (in provincia di Frosinone). I genitori divorziarono quando lui non era che un bambino e, di conseguenza, crebbe con la madre. Ha un fratellastro pi\u00f9 giovane, Justin LeBlanc, che vive in Australia.\nSi \u00e8 diplomato alla Newton North High School nel 1985.\nCarriera.\nPrima di aver successo come attore, LeBlanc lavorava come fotomodello, ed apparve sulla copertina della \"Spartacus International Gay Guide\" nel 1991 (da notare che le avvertenze della guida specificano che la presenza del modello non implica sue preferenze sessuali), e nel video di \"Walk Away\" di Alanis Morissette. Inoltre ha recitato in alcuni spot pubblicitari, come quello per i jeans Levi's, il ketchup Heinz, la bibita 7up, le videocassette Le Clic e la Coca-Cola.\nOltre ai suoi ruoli in \"Friends\" e \"Joey\", LeBlanc \u00e8 anche apparso in film di successo come \"Lost in Space - Perduti nello spazio\", \"Charlie's Angels\", e \"Charlie's Angels - Pi\u00f9 che mai\", e in altri come \"Ed - Un campione per amico\", \"The killing box\", \"All the Queen's men\" e \"Lookin' Italian\". Ha inoltre interpretato Vinnie Verducci, fidanzato di Kelly Bundy, in \"Sposati... con figli\" all'inizio degli anni novanta, e nel suo sequel \"Top of the Heap\", che ebbe minor fortuna.\nLeBlanc ha anche partecipato ad alcuni video musicali e in particolare aveva partecipato come comparsa nel videoclip della canzone \"Miracle\" di Jon Bon Jovi nel 1990 per poi apparire nel video della canzone dei Bon Jovi \"Say it isn't so\" una decina d'anni pi\u00f9 tardi, questa volta come guest-star.\nNell'autunno del 2004, sei mesi dopo la fine di \"Friends\", \u00e8 diventato il protagonista dello \"spin-off\" \"Joey\", ma la serie non \u00e8 riuscita ad ereditare la fortuna del predecessore, e la NBC ha annunciato a maggio del 2006 di averla cancellata.\nDal 2011 interpreta se stesso nella serie televisiva commedia \"Episodes\", in onda su Showtime. La serie \u00e8 scritta dal co-creatore di Friends, David Crane insieme al suo compagno Jeffrey Klarik. LeBlanc ha vinto il Golden Globe del 2012 per Miglior attore in una serie tv commedia per la sua performance. Nel 2016 viene annunciato che condurr\u00e0 insieme a Chris Harris la nuova edizione di \"Top Gear\".\nVita privata.\nLeBlanc era sposato con Melissa McKnight, con cui l'8 febbraio 2004 ha avuto una figlia, Marina Pearl LeBlanc, nata affetta da displasia corticale. la coppia si \u00e8 separata ufficialmente all'inizio del 2006, e a marzo \u00e8 stato chiesto il divorzio, per la cui causa ha deciso di rinunciare a un avvocato e difendersi da solo. In seguito ha iniziato una relazione con la co-protagonista di \"Joey\", Andrea Anders, conclusa nel gennaio 2015. Nel 2016 intraprende una relazione con Aurora Mulligan.\nDoppiatori italiani.\nNelle versioni in lingua italiana dei suoi lavori, Matt LeBlanc \u00e8 stato doppiato da:"}
{"id": "621313", "revid": "63716", "url": "https://it.wikipedia.org/wiki?curid=621313", "title": "Matt Le Blanc", "text": ""}
{"id": "621333", "revid": "1935652", "url": "https://it.wikipedia.org/wiki?curid=621333", "title": "Diego Coletti", "text": "Biografia.\nNasce a Milano, citt\u00e0 capoluogo di provincia e sede arcivescovile, il 25 settembre 1941.\nFormazione e ministero sacerdotale.\nNel 1960, dopo aver conseguito la maturit\u00e0 classica presso il Liceo Ginnasio Giuseppe Parini, entra nel Seminario Arcivescovile di Milano.\nIl 26 giugno 1965 \u00e8 ordinato presbitero dal cardinale Giovanni Colombo per l'arcidiocesi di Milano.\nSempre nel 1965 consegue la licenza in Teologia a Milano, alla Facolt\u00e0 teologica dell'Italia settentrionale. Dal 1965 al 1968 prosegue gli studi presso la Pontificia Universit\u00e0 Gregoriana di Roma, risiedendo al Pontificio Seminario Lombardo. Nel 1972 alla Gregoriana ottiene il dottorato in Filosofia con una tesi su \u00abLa psicologia dinamica di Hans Thome\u00bb.\nDal 1968 al 1977 insegna presso il Seminario arcivescovile di Saronno. Tra il 1977 e il 1983 ricopre la carica di rettore del Seminario teologico di Venegono Inferiore, in cui si formano i futuri sacerdoti dell'arcidiocesi di Milano. Tra il 1972 e il 1983 \u00e8 anche rettore della comunit\u00e0 di teologia nei seminari milanesi e segretario verbalista della Conferenza episcopale lombarda.\nNel 1983 vive presso l'abbazia di San Girolamo in Roma un anno sabbatico per verificare un'eventuale vocazione monastica; successivamente \u00e8 nominato assistente di studio del cardinale Carlo Maria Martini per la preparazione del convegno di Loreto.\nTra il 1984 e il 1985 \u00e8 parroco della comunit\u00e0 parrocchiale di Pino sulla Sponda del Lago Maggiore, in provincia di Varese, e assistente diocesano dell'Associazione Guide e Scouts Cattolici Italiani (AGESCI); dal 1985 al 1989 assistente diocesano e regionale (per la Lombardia) dell'Azione Cattolica, oltre che segretario del Consiglio presbiterale arcidiocesano.\nDal 1989 al 2000 \u00e8 rettore del Pontificio seminario lombardo a Roma; nel 1991 riceve l'incarico di consultore della Congregazione per gli istituti di vita consacrata e le societ\u00e0 di vita apostolica, nella sezione degli Istituti secolari. Dal 1996 al 2000 \u00e8 presidente dell'ARCER (Associazione dei Rettori dei Collegi Ecclesiastici di Roma) e nel 1997 diventa assistente nazionale dell'AGESCI.\nMinistero episcopale.\nVescovo di Livorno.\nIl 9 dicembre 2000 papa Giovanni Paolo II lo nomina vescovo di Livorno; succede ad Alberto Ablondi, dimessosi per raggiunti limiti di et\u00e0. Il 13 gennaio 2001 riceve l'ordinazione episcopale, nella cattedrale di Milano, dal cardinale Carlo Maria Martini, coconsacranti i vescovi Bernardo Citterio e Alberto Ablondi. Il 4 febbraio successivo prende possesso della diocesi.\nNel settembre il Consiglio permanente della CEI lo elegge membro della Commissione episcopale per il laicato e delegato dei vescovi italiani al X Simposio dei vescovi europei sul tema \"Giovani d'Europa nel cambiamento. Laboratorio della fede\". Nel 2003 viene nominato responsabile del Coordinamento mariano regionale. Sempre durante questi anni, la Conferenza Episcopale Toscana lo nomina vescovo delegato per i seminari e le vocazioni, nonch\u00e9 delegato per la Facolt\u00e0 Teologica dell'Italia Centrale.\nA Livorno, tra l'ottobre del 2003 e la primavera del 2006, conduce visite pastorali a tutte le comunit\u00e0 parrocchiali della diocesi.\nNel dicembre 2004 Giovanni Paolo II lo nomina consultore della Congregazione per l'educazione cattolica.\nNel 2005, nell'ambito dell'assemblea della CEI, viene eletto presidente della Commissione episcopale per l'educazione cattolica, la scuola e l'universit\u00e0 ed entra a far parte del consiglio permanente della Conferenza Episcopale Italiana. Da questa posizione si esprime pi\u00f9 volte anche sui mass-media nazionali su tematiche collegate all'educazione e alla scuola (l'episodio pi\u00f9 rilevante risale all'agosto 2009, in risposta a una sentenza giudiziaria che decretava l'illegittimit\u00e0 della concessione dei crediti scolastici per l'insegnamento della religione cattolica).\nDal giorno della nomina a vescovo di Como, fino all'ingresso in quella diocesi, ricopre l'incarico di amministratore apostolico di Livorno.\nVescovo di Como.\nIl 2 dicembre 2006 papa Benedetto XVI lo nomina vescovo di Como; succede ad Alessandro Maggiolini, dimessosi per raggiunti limiti d'et\u00e0. Il 28 gennaio 2007 prende possesso della diocesi.\nSulle rive del Lario modifica la struttura della Curia, d\u00e0 propulsione alle missioni \"fidei donum\", aprendone una in Per\u00f9, nella diocesi di Carabayllo e punta su alcuni progetti da proporre a tutta la diocesi: iniziazione cristiana, percorsi di preparazione al matrimonio per fidanzati, formazione pastorale dei laici e formazione socio-politica, rilancio dell'Azione Cattolica. Prosegue un progetto incominciato dal predecessore: il varo delle comunit\u00e0 pastorali, vista la penuria di nuove vocazioni sacerdotali e fa ricorso all'incardinazione di alcuni sacerdoti religiosi. Nel luglio 2015 annuncia la sospensione praticamente definitiva della missione diocesana in Camerun, nella diocesi di Maroua-Mokolo, che durava dal 1969, a causa delle continue incursioni e dai feroci attacchi dei terroristi di Boko Haram.\nIl 24 maggio 2007 viene nominato membro della Congregazione per l'educazione cattolica.\nNel 2010 incomincia la visita pastorale della diocesi. Sempre nel 2010 perde al ballottaggio contro l'arcivescovo metropolita di Torino, Cesare Nosiglia, per l'elezione del vicepresidente della Conferenza Episcopale Italiana per il Nord Italia.\nNel piano pastorale per il 2014 preannuncia l'intenzione di svolgere nel 2016 \"un'esperienza sinodale\": non un vero e proprio sinodo diocesano, ma qualcosa di molto simile, ci\u00f2 che si render\u00e0 concreto mediante l'assemblea diocesana vissuta nel mese di settembre 2016, con la quale ha tracciato un'ideale conclusione della visita pastorale appena terminata e consegnato alla diocesi intera alcuni spunti di riflessione per il futuro. Tali indicazioni sono state riassunte in un breve libretto dal titolo evocativo: \"Sulla spiaggia di Mileto\".\n\u00c8 canonico onorario della basilica di Santa Maria Maggiore.\nDurante il \"Molo14\", giornata di raduno diocesano per tutti i quattordicenni della diocesi (che, in genere, si tiene la prima domenica del mese di maggio, prima a Bellagio, e ora a Como), ha preso la curiosa abitudine di vestirsi da pirata.\nQuando presiede un momento di preghiera, conclude sempre con la recita di una preghiera, che \u00e8 una delle due formule per l'orazione silenziosamente recitata dal sacerdote all'atto della sua comunione durante l'Eucaristia: \"Signore Ges\u00f9 Cristo, Figlio del Dio vivo, che, per volont\u00e0 del Padre e con l'opera dello Spirito Santo, morendo hai dato la vita al mondo, per il santo mistero del tuo Corpo e del tuo Sangue, liberami da ogni colpa e da ogni male, fa' che sia sempre fedele alla tua legge e non sia mai separato da te\".\nIl 4 ottobre 2016 papa Francesco accoglie la sua rinuncia, presentata per raggiunti limiti di et\u00e0; gli succede Oscar Cantoni, fino ad allora vescovo di Crema. Il 13 novembre si congeda dalla diocesi, celebrando la messa in Cattedrale; si ritira quindi nel comune di Laino.\nGenealogia episcopale.\nLa genealogia episcopale \u00e8:\nPubblicazioni.\nA parte le pubblicazioni correlate alla sua carica vescovile, \u00e8 autore di numerosi volumi a stampa. La sua principale opera di spiritualit\u00e0 \u00e8 \"Guida alla meditazione. Per scoprire la dimensione spirituale della vita\" (coautori Peter Henrici e Peter Wild, Piemme, 1995), pubblicato in seguito in quattro volumi: \"La scoperta della quiete\", \"La scoperta dell'amore\", \"La scoperta di Dio\" e \"La scoperta di Ges\u00f9\" (tutti pubblicati presso Piemme nel 2001). Si segnalano, tra gli altri, delle riflessioni sulla condizione del presbitero oggi (\"Il dono di essere preti\", \u00c0ncora, 1990; \"Vivere da preti\", Piemme, 1991) e delle meditazioni biblico-teologiche (\"Le catene della speranza. Riflessioni sulle lettere di Paolo dalla prigionia\", Edizioni San Paolo, 2008).\nHa pubblicato anche articoli, lettere e rilasciato interviste ai quotidiani locali diffusi nelle diocesi di Livorno e Como, sue sedi vescovili. Temi a lui particolarmente cari sono stati il richiamo ai valori della fraternit\u00e0 e dell'accoglienza, alla problematica dell'educazione e l'invito a porsi in una relazione critica e adulta con i meccanismi economici del capitalismo e le sue tendenze consumistiche.\nProprio nel contesto della sua attenzione alla questione dell'educazione, testimoniata anche dal suo incarico specifico per la CEI, si pone la serie di otto video che ha pubblicato nel 2008 sul sito di condivisione video YouTube, dal titolo \u00abEducare. Come e perch\u00e9\u00bb.\nControversie.\nSecondo quanto riportato dall'inchiesta delle Iene del 12 novembre 2017 sarebbe coinvolto in un caso di insabbiamento di violenze sessuali nel pre-seminario Vaticano. Insieme a lui, viene indicato dal vicario giudiziale don Andrea Stabellini il cardinale Angelo Comastri come principale responsabile di questo insabbiamento."}
{"id": "621335", "revid": "599013", "url": "https://it.wikipedia.org/wiki?curid=621335", "title": "Corso Vannucci", "text": "Corso Vannucci \u00e8 la via principale di Perugia. La strada, che prende il nome da Pietro Vannucci, pittore nato a Citt\u00e0 della Pieve e celebre con l'appellativo \"Il Perugino\", si sviluppa tra imponenti e importanti palazzi: Palazzo dei Priori (al pianterreno il Collegio del Cambio, affrescato dal Perugino, e il Collegio della Mercanzia), Palazzo dei Notari (XV sec.), Casa di Baldo degli Ubaldi (XV sec.), chiesa di sant'Isidoro (sconsacrata), Palazzo Donini (1716).\nDescrizione.\nL'arteria inizia da piazza IV Novembre e termina in piazza Italia. Dal corso si dipartono varie vie e viuzze: via Fani, via Mazzini e via Danzetta lo collegano con piazza Matteotti, dopo la suggestiva via dei Priori s'incrocia con i vicoli medievali via Scura, via della Luna e via delle Streghe. Prima di piazza Italia il corso \u00e8 infine intersecato da via Bonazzi e da via Forte.\nCorso Vannucci, sovente chiamato il \"Salotto Buono di Perugia\", \u00e8 caratterizzato da una forte vitalit\u00e0 e dinamismo (\"fare una vasca\", in dialetto perugino, equivale a dire \"fare una passeggiata in Corso Vannucci\"), ed a fianco di attivit\u00e0 ormai storiche come la Pasticceria Sandri, si trovano bar, teatri, librerie, negozi e boutiques di qualsiasi genere. A met\u00e0 corso, all'altezza dell'incrocio con via dei Priori, si segnala l'ingresso della Galleria Nazionale dell'Umbria.\nStoria.\nL'edificazione della parte alta di Perugia cominci\u00f2 in et\u00e0 etrusca. Il corso unisce il colle del Sole al colle Landone, il cui avvallamento \u00e8 stato colmato secondo antiche opere d'ingegneria. Nel Medioevo il corso si espandeva sino all'attuale Piazza Matteotti, comprendendola in s\u00e9. L'antica pianta del centro storico di Perugia, a forma stellare, era caratterizzata proprio da cinque porte raggiungibili nelle vicinanze di questa importante via. Il corso non perse mai la sua posizione di rilievo, neppure durante il dominio pontificio. Con l'annessione dell'Umbria al Regno d'Italia nel 1861, la rinnovata piazza Italia, sede delle istituzioni di Regione e Provincia, ne rafforz\u00f2 la centralit\u00e0. A partire dalla seconda met\u00e0 del Novecento il corso \u00e8 stato completamente pedonalizzato."}
{"id": "621342", "revid": "921573", "url": "https://it.wikipedia.org/wiki?curid=621342", "title": "Joe Lando", "text": "Inizialmente Lando lavorava come cuoco in un ristorante di Hollywood, mentre studiava recitazione. Il suo primo ruolo da attore professionista fu quello di poliziotto nel film \"Star Trek IV - Rotta verso la Terra\"; successivamente vest\u00ec i panni di Jake Harrison nella soap opera \"One Life to Live\". Lando ottenne in seguito una grande popolarit\u00e0 interpretando la parte di Byron Sully, il fidanzato della dottoressa Michaela Quinn (interpretata da Jane Seymour) nella serie televisiva \"La signora del West\".\nL'attore \u00e8 apparso, inoltre, nelle serie televisive \"Sentieri\" e \"Higher Ground\" (in quest'ultima anche come produttore esecutivo).\nha recitato anche in NCIS nel ruolo del Tenente Commander Rob Clarke; interpretando Pete Ritter ha fatto parte della serie televisiva \"Wildfire\". Nel 2004 \u00e8 uno degli interpreti nel film Combustion."}
{"id": "621344", "revid": "1543377", "url": "https://it.wikipedia.org/wiki?curid=621344", "title": "Roger David Kornberg", "text": "\u00c8 professore di biologia strutturale alla Stanford University.\nKornberg ha vinto il premio Nobel per la chimica nel 2006 per \"lo studio sulle basi molecolari della trascrizione dei geni negli eucarioti\". Il padre, Arthur Kornberg, \u00e8 stato professore alla Stanford University e ha vinto il premio Nobel per la medicina nel 1959.\nBiografia.\nRoger \u00e8 il primo dei tre figli avuti da Arthur Kornberg e sua moglie Sylvy. Il premio Nobel vinto dal padre Arthur Kornberg fu dovuto ai suoi intensi studi sul trasferimento delle informazioni genetiche da una molecola di DNA ad un'altra. I Kornberg sono la sesta coppia padre-figlio ad aver vinto dei premi Nobel.\nPer alcuni periodi della sua giovinezza, Roger lavor\u00f2 come biochimico nei laboratori coordinati dal padre Arthur.\nKornberg si laure\u00f2 all'Universit\u00e0 di Harvard nel 1967, conseguendo poi il dottorato alla Stanford University nel 1972. In seguito inizi\u00f2 a fare il ricercatore presso il Medical Research Council, nel Laboratory of Molecular Biology di Cambridge, nel Regno Unito. Entr\u00f2 alla Harvard Medical School nel 1976 e divenne assistente professore nel dipartimento di chimica biologica. Kornberg nel 1978 ritorno a Stanford come docente del dipartimento di biologia strutturale tra il 1984 e il 1992.\nKornberg \u00e8 membro della United States National Academy of Sciences e della American Academy of Arts and Sciences.\nIl fratello pi\u00f9 giovane di Roger Kornberg, Thomas Bill Kornberg, scopr\u00ec la DNA polimerasi II e III nel 1970 ed \u00e8 attualmente un biochimico della Universit\u00e0 della California, a San Francisco.\nPremio Nobel.\nPer poter utilizzare le informazioni contenute nei geni (e quindi in filamenti di DNA), un organismo deve essere in grado di renderle disponibili per altre strutture della cellula, come ad esempio i ribosomi, deputati alla produzione di proteine. Le proteine sono utilizzate per costruire e regolare l'organismo. I ribosomi sono in grado di produrre proteine a partire da mRNA, un acido nucleico simile ma non identico al DNA. Il processo di copia da DNA ad mRNA viene chiamato trascrizione. Quello da mRNA a proteina traduzione (o sintesi proteica).\nRoger Kornberg \u00e8 stato il primo a tracciare un quadro preciso di come operi effettivamente la trascrizione a livello molecolare negli importanti organismi eucarioti (organismi caratterizzati da cellule dotate di nucleo). I mammiferi (e l'uomo) sono inclusi in questa categoria..\nPremi.\nHa ricevuto i seguenti premi:"}
{"id": "621350", "revid": "767487", "url": "https://it.wikipedia.org/wiki?curid=621350", "title": "Bad English (album)", "text": "Bad English \u00e8 il primo album in studio del supergruppo anglo-americano Bad English, pubblicato il 23 giugno 1989 dalla Epic Records.\nL'album ottenne grande successo, grazie soprattutto a cinque singoli che riuscirono ad entrare in classifica, tra cui \"When I See You Smile\" e \"Price of Love\", che raggiunsero rispettivamente il primo e il quinto posto della statunitense Billboard Hot 100."}
{"id": "621352", "revid": "767487", "url": "https://it.wikipedia.org/wiki?curid=621352", "title": "Giuseppe Tubi", "text": "Giuseppe Tubi (\"Joe Piper\") \u00e8 un personaggio dei fumetti Disney creato da Merrill de Maris e Floyd Gottfredson per le strisce giornaliere del 1938 intitolate \"Topolino e la banda dei piombatori\".\nEsordio negli Stati Uniti.\nSono peculiari del personaggio il suo carattere estremamente flemmatico e l'espressione apparentemente tonta.\nSfrutta la propria professione di idraulico per coprire la sua autentica attivit\u00e0 di rapinatore. Con il resto della sua banda, composta dall'appaltatore Rosolio (da non confondere con lo spasimante di Amelia), dal guardiano della Banca di Topolinia e dall'ispettore edile signor Spinosetti, compie indisturbato audaci rapine tra le case dei topolinesi agiati, almeno fino a che non assume come apprendista un bravo e intelligente giovane: Topolino. L'abile detective dilettante scopre che Tubi e la sua banda, una compagnia teatrale senza lavoro, han deciso di darsi all'antica arte del furto, sotto quell'opportuna copertura. Come Mortimer Mouse e Capitan Toporagno, fa parte della primissima generazione dei comprimari di Topolino.\nStorie in Italia.\nDopo oltre vent'anni Tubi e la sua banda escono finalmente di prigione e incrociano la loro strada con l'incontenibile multimiliardario Paperon de' Paperoni. Gli preparano un brutto scherzo nella storia \"Paperino e il calumet della pace\". Questa fu la loro ultima apparizione in gruppo, mentre Tubi, da solo o con complici d'occasione, \u00e8 stato accolto dagli sceneggiatori come \"villain\" alternativo all'onnipresente Gambadilegno per contrapporlo al detective topolinese.\nNella storia \"Topolino e il ritorno dei piombatori\" troviamo un Tubi pi\u00f9 sveglio anche se ancora vicino alla versione americana, mentre in \"Topolino e la compagnia dei dilettanti\" il grosso idraulico \u00e8 un vero e proprio malavitoso che sfrutta il carcere dove \u00e8 stato rinchiuso per realizzare alcune rapine ai danni di istituti bancari e che a un certo punto non esita a tramortire lo stesso Topolino, anche se poi, a caso concluso, gli far\u00e0 come al solito i suoi complimenti.\nNella storia ', introdotta dal matematico e filosofo Giulio Giorello e liberamente ispirata a un'Odissea ambientata nella prima met\u00e0 del ventesimo secolo, Giuseppe Tubi \u00e8 nuovamente il direttore di una compagnia teatrale che si sposta lungo il fiume con un battello a vapore rappresentando episodi omerici. Ingaggia Topolino e Gambadilegno, in fuga dalla prigione, come attori; la compagnia teatrale si rivela essere una copertura per spostarsi e compiere furti, in attesa di compiere un grande colpo per poi sistemarsi per sempre e dedicarsi alla sua vera passione: l'idraulica. Durante la rappresentazione, rivela di aver riconosciuto i due fuggitivi e li minaccia per farsi rivelare il nascondiglio della refurtiva di Gambadilegno (nonostante egli stesso si dichiari estraneo ai fatti). Alla rappresentazione per\u00f2 assistono anche la polizia e il direttore della banca che si scopre essere il vero autore del furto operato per truffare l'assicurazione; solo con l'intervento di Topolino, rivelatosi essere un detective privato dell'assicurazione e sotto copertura del Commissario Basettoni, si riesce a districare limpasse\" e consegnare i malviventi alla giustizia."}
{"id": "621359", "revid": "30300", "url": "https://it.wikipedia.org/wiki?curid=621359", "title": "Levitano", "text": ""}
{"id": "621367", "revid": "110157", "url": "https://it.wikipedia.org/wiki?curid=621367", "title": "Backlash (album)", "text": "Backlash \u00e8 il secondo album in studio del supergruppo anglo-americano Bad English, pubblicato il 27 agosto 1991 dalla Epic Records."}
{"id": "621368", "revid": "307923", "url": "https://it.wikipedia.org/wiki?curid=621368", "title": "Corona jugoslava", "text": "La corona jugoslava \u00e8 stata la versione temporanea della corona austroungarica sovrastampata a titolo provvisorio nei territori gi\u00e0 asburgici della Jugoslavia dal 12 novembre 1918 al 1920.\nStoria.\nAlla fine della prima guerra mondiale, l'impero austro-ungarico si sfald\u00f2 dividendosi in varie nuove nazioni e cedendo territori ad altri stati. La parte sudorientale dell'impero (approssimativamente i territori delle odierne Slovenia, Croazia e Bosnia ed Erzegovina) si fuse con il Regno di Serbia ed il Montenegro per formare quello che inizialmente si chiam\u00f2 Regno dei Serbi, Croati e Sloveni e pi\u00f9 tardi assunse il nome di Regno di Jugoslavia.\nLe banconote delle corona jugoslava messe in circolazione furono ottenute tramite sovrastampa delle banconote di pari valore delle corone austroungariche. I tagli esistenti variavano da 10 a 1000 corone; quelli da 10, 20 e 50 corone erano di un unico tipo e riportavano la dicitura nelle tre lingue ufficiali del regno (Serbo, Croato e Sloveno), mentre i tagli superiori erano prodotti in tre versioni diverse, ciascuna monolingue in una delle lingue ufficiali.\nIn seguito, entrarono in circolazione anche banconote del tipo \"corona su dinaro\" che erano stampate come dinari serbi e sovrastampati come corone jugoslave, con un rapporto dei valori politicamente pari a 1 dinaro per 4 corone. I tagli esistenti erano compresi tra le 2 corone (stampate sul mezzo dinaro) e le 4000 corone (sui 1000 dinari). Furono anche stampate banconote direttamente in doppia valuta, ma unicamente per i tagli da 2 corone (\u00bd dinaro) e 4 corone (1 dinaro). \u00c8 tutt'oggi controverso tra gli studiosi se queste versioni bivaluta abbiano preceduto o seguito quelle sovrastampate.\nNel 1920, la corona fu infine sostituita dal dinaro serbo, ribattezzato come dinaro jugoslavo, mantenendo il gi\u00e0 stabilito cambio di 1 dinaro per 4 corone."}
{"id": "621372", "revid": "1655", "url": "https://it.wikipedia.org/wiki?curid=621372", "title": "Fedayn", "text": ""}
{"id": "621373", "revid": "1437331", "url": "https://it.wikipedia.org/wiki?curid=621373", "title": "Chanson", "text": "La chanson (pronuncia francese , \"canzone\", dal latino \"cantio\") in generale \u00e8 una composizione con testo in francese. Ma, con la traduzione della voce nelle varie lingue, \u00e8 in generale una composizione musicale abbinata ad una poesia.\nIn un linguaggio pi\u00f9 specialistico la parola \"chanson\" si riferisce alla canzone polifonica francese del tardo medioevo e del rinascimento, diffusa da trovieri e trovatori.\nLe prime \"chanson\" erano scritte nelle forme codificate della ballata o del rond\u00f2, successivamente molti compositori musicarono delle poesie popolari in varie forme che assunsero le definizioni di \"chanson d'histoire\", di \"chanson dramatique\", di \"chanson de danse\", di \"chanson d'aube\", di \"reverdie\" e di \"pastourelle\". \nLe prime \"chanson\" erano per due, tre e quattro voci. La quarta voce venne aggiunta soltanto a partire dal XVI secolo. In alcuni casi i cantori erano accompagnati da uno strumento.\nChanson antiche.\nIl primo importante compositore di \"chanson\" fu Guillaume de Machaut, che compose \"chanson\" a tre voci durante il XIV secolo. Guillaume Dufay, che scrisse le cosiddette \"burgunde-chanson\" (egli era originario della Borgogna), fu il pi\u00f9 grande compositore di chanson del periodo 1420 - 1470. Le sue \"chanson\", ancorch\u00e9 scritte in uno stile semplice, sono a tre voci su di un tenor strutturale.\nIl primo libro di musica scritto con i caratteri mobili fu una raccolta di 99 \"chanson\" dal titolo \"Harmonice Musices Odhecaton\", stampata nel 1501 a Venezia da Ottaviano Petrucci.\nFra il tardo XV secolo ed i primi anni del XVI secolo fra i grandi compositori figurano Johannes Ockeghem e Josquin Des Prez i cui lavori, composti in forme codificate, presentano delle similitudini con i contemporanei mottetti e la musica sacra.\nUn altro celebre compositore fu Cl\u00e9ment Janequin che con la cantata descrittiva \"La Guerre\" o \"La battaglia di Marignano\" (1528), utilizz\u00f2 le voci per imitare gli elementi sonori di una battaglia.\nA met\u00e0 del XVI secolo Orlando di Lasso fu influenzato dai madrigali composti dai musicisti italiani, anche se scrisse molte \"chanson\" quali \"Ardent amour\", \"Au temps jadis\" e \"La nuit\".\nIn questo periodo, molte opere strumentali erano derivate dalla \"chanson\" e da questo genere di musica si originer\u00e0 poi la forma sonata."}
{"id": "621375", "revid": "1529788", "url": "https://it.wikipedia.org/wiki?curid=621375", "title": "Meritocrazia", "text": "La meritocrazia (neologismo coniato dal sociologo britannico Michael Young nel romanzo distopico \"L'avvento della meritocrazia\" del 1958) \u00e8 un concetto usato in origine per indicare una forma di governo distopica di estrema disuguaglianza economica e sociale nella quale la posizione sociale di un individuo viene determinata dal suo quoziente intellettivo e dalla sua attitudine al lavoro.\nA questo uso iniziale negativo del termine si \u00e8 affiancata col passare del tempo un'accezione positiva, tesa a indicare una forma di governo dove le cariche pubbliche, amministrative, e qualsiasi ruolo o professione che richieda responsabilit\u00e0 nei confronti di altri, \u00e8 affidata secondo criteri di merito, e non di appartenenza a lobby, o altri tipi di conoscenze familiari (nepotismo e in senso allargato clientelismo) o di casta economica (oligarchia).\nOrigine del termine.\nIl termine \"meritocrazia\" apparve per la prima volta nell'opera \"Rise of the Meritocracy\" (1958). L'autore, il sociologo britannico Michael Young (1915-2002), intendeva usare il termine in senso dispregiativo. Nel libro tratteggiava lo scenario di un futuro distopico in cui la posizione sociale di un individuo veniva determinata dal suo quoziente intellettivo e dalla capacit\u00e0 di lavorare. Nell'opera, l'oppressione generata da tale sistema sociale finisce per portare a una rivoluzione in cui le masse rovesciano i governanti, divenuti arroganti e distanti dai sentimenti del popolo.\nMalgrado la connotazione originariamente negativa, nel tempo il termine si \u00e8 affermato anche con una connotazione positiva ritenendolo un buon sistema sociale. I sostenitori della meritocrazia argomentano che un sistema meritocratico \u00e8 pi\u00f9 giusto e pi\u00f9 produttivo degli altri sistemi, e che garantisce la fine di discriminazioni fondate su criteri arbitrari quali il sesso, la razza e le origini (o le appartenenze) sociali.\nD'altro canto i detrattori della meritocrazia argomentano, al contrario, che l'aspetto distopico centrale dell'idea di Young \u2014 l'esistenza di una classe meritocratica che monopolizzi l'accesso e i simboli del potere, nonch\u00e9 il metodo stesso di determinazione del merito \u2014 consiste proprio nell'introduzione di nuove forme di discriminazione e, quindi, in una perpetuazione del potere, dello status sociale e dei privilegi da parte di chi si vede riconosciuti un elevato quoziente intellettivo e lo sforzo.\nLa formula di M. Young per descrivere la meritocrazia \u00e8: m= IQ+E. La formula di L. Ieva invece \u00e8: m= \"f\" (IQ, Cut, \"ex\") + E. Ovverosia, per Young, la meritocrazia \u00e8 la sommatoria tra intelligenza e energia; mentre, per Ieva essa \u00e8 rappresentata dalla funzione complessa tra intelligenza, cultura ed esperienza, a cui poi si aggiunge l'energia.\nTemi di fondo.\nLe meritocrazie si basano su questi principi di governo:\nSviluppi.\nOggi con il termine meritocrazia s'intende qualcosa di pi\u00f9 complesso e ricollegato alla nozione chiave di competenza. La necessit\u00e0 vitale di sostenere la meritocrazia in Italia \u00e8 ad esempio l'argomento di cui si occupa Roger Abravanel nel suo libro \"Meritocrazia\". Per valutare il grado di meritocrazia in un Paese oggi non si pu\u00f2 prescindere da indicatori significativi come le cosiddette \"quote rosa\" e l'et\u00e0 media di coloro che ricoprono ruoli con funzioni decisionali ai vertici di importanti aziende e istituzioni pubbliche.\nNel redigere la Dichiarazione di Indipendenza degli Stati Uniti, Thomas Jefferson echeggi\u00f2 ripetutamente il capitolo quinto del \"Secondo Trattato sul Governo\" di John Locke, capitolo in cui si definisce il concetto di \"propriet\u00e0\" e, a fondamento di quest'ultima, si pongono lavoro umano e necessit\u00e0 di sussistenza. La tesi di fondo (esplicitata da Locke nell'ambito del capitolo quinto e poi ribadita nel resto del trattato) \u00e8 che l'acquisizione della propriet\u00e0 da parte di un individuo non sia moralmente sbagliata, se avviene attraverso la fatica, se \u00e8 finalizzata a soddisfare i bisogni vitali di quell'individuo e se non \u00e8 di pregiudizio ai bisogni vitali altrui. Per Jefferson questa dottrina di operosit\u00e0 e merito, invece che di ozio ed eredit\u00e0, come fattori determinanti di una societ\u00e0 giusta si poneva, contro la monarchia, l'aristocrazia e i loro lacch\u00e8, in favore di un sistema rappresentativo di tipo repubblicano.\nPer la destra liberale e conservatrice, il principio meritocratico della societ\u00e0 civile, e di eguaglianza \"delle opportunit\u00e0\", si traducono sul piano economico nella proposta di un regime di tassazione di tipo \"flat tax\": la ricchezza non \u00e8 intesa come \"una colpa\", n\u00e9 come generata da un debito verso qualcosa o verso qualcuno, quale sarebbero un punto di partenza o un percorso di vita \"privilegiati\" rispetto agli altri.\nQuesti elementi, che secondo questo pensiero non esistono, giustificherebbero un maggiore prelievo sui redditi pi\u00f9 alti, quale compensazione sociale, un \"prendere ai ricchi per (ri)dare ai poveri\" parte delle agevolazioni e delle opportunit\u00e0 che hanno consentito l'accumulo di ricchezza. La ricchezza \u00e8 intesa come \"giusta ricompensa\" dell'impegno e del talento individuali, di persone partite con le stesse opportunit\u00e0, e come motore di sviluppo, da non penalizzare con le tasse, a beneficio dell'intero collettivit\u00e0.\nCritiche.\nGli oppositori del concetto di meritocrazia sostengono che caratteristiche come intelligenza e sforzo non sono misurabili con accuratezza quindi qualsiasi attuazione della meritocrazia comporta necessariamente un alto grado di arbitrariet\u00e0 ed \u00e8, di conseguenza, imperfetta.\nQuando poi collega il merito alla propriet\u00e0, il giudizio meritocratico rifletterebbe la societ\u00e0 in cui \u00e8 espresso: in quella del modo di produzione capitalistico, non tiene conto della disuguaglianza economica e sociale ma anzi la presuppone. Bisogna considerare che non tutte le meritocrazie operano in questo modo. Molte analizzano le strutture delle equit\u00e0 e disuguaglianze del lavoro attraverso le abilit\u00e0 e personalit\u00e0 umane che permettono loro di conseguire il compito lavorativo al meglio delle loro capacit\u00e0.\nUna critica che viene posta al ricorso al merito, nel mondo del lavoro, e che, storicamente, esso ha privilegiato criteri che prescindono dalle conoscenze e dalle abilit\u00e0: il \"merito\" \u00e8 divenuto espressione di una \"cultura del potere e dell'autorit\u00e0\" che, \"dalla prima rivoluzione industriale al fordismo\", ha ridimensionato \"ogni valutazione fondata sulla conoscenza e il \u00absapere fare\u00bb, valorizzando invece, come fattori determinanti, criteri come quelli della fedelt\u00e0, della lealt\u00e0 nei confronti del superiore, di obbedienza e [...], negli anni del fordismo, dell'anzianit\u00e0\"."}
{"id": "621376", "revid": "1305772", "url": "https://it.wikipedia.org/wiki?curid=621376", "title": "Riforma Castelli", "text": "La legge 25 luglio 2005, n. 150 (nota come Riforma Castelli) \u00e8 una legge della Republica Italiana che riform\u00f2 l'ordinamento giudiziario italiano. Proposta dal governo Berlusconi II nel 2002 e approvata nel 2005, fu completata da una serie di decreti legislativi emanati nella prima met\u00e0 del 2006.\nLa riforma prende il nome del Ministro della giustizia Roberto Castelli, che ricopr\u00ec tale incarico nei governi Berlusconi II e III. La riforma fu in seguito modificata dalla legge 30 luglio 2007, n. 111, detta \"Riforma Mastella\", promulgata durante il governo Prodi II.\nStoria.\nIn occasione delle elezioni politiche del 2001 la Casa delle Libert\u00e0 guidata da Silvio Berlusconi si presenta agli elettori con un programma in cui, tra l'altro, indica cinque strategie di governo; la terza di queste strategie riguarda la giustizia, la sicurezza e l'immigrazione, e uno dei suoi paragrafi \u00e8 propriamente riguardante l'ordinamento della magistratura. In esso prevede alcune modifiche possibili solo con leggi di modifica della Costituzione, come la politica giudiziaria guidata dal ministro. Sono esplicitamente presenti elementi che saranno sostanzialmente attuati dalla riforma: la tipizzazione degli illeciti, l'obbligatoriet\u00e0 dell'azione disciplinare, i provvedimenti riguardanti la progressione economica e di carriera (nel programma si legge: \"Progressione economica legata all'anzianit\u00e0 e all'inesistenza di demeriti, e criteri obiettivi legati al merito per il passaggio alle funzioni superiori\") e, soprattutto, la separazione delle funzioni (\"Immissione dei magistrati in due ruoli distinti dopo un percorso iniziale comune e cambiamento di ruolo previa partecipazione ad uno specifico corso o concorso\") presentata nel programma come separazione delle carriere, che in realt\u00e0 avrebbe richiesto una legge costituzionale.\nApprovato dal Consiglio dei ministri il 14 marzo 2002, il disegno di legge ha subito varie modifiche durante i passaggi parlamentari. Le approvazioni definitive si sono avute pi\u00f9 di due anni dopo, il 10 aprile 2004 al Senato e il 30 novembre 2004 alla Camera. Il 16 dicembre 2004 il Presidente della repubblica Carlo Azeglio Ciampi, avvalendosi delle prerogative riservategli dalla Costituzione, non firma la legge e la rinvia alle Camere a causa di alcuni profili di incostituzionalit\u00e0 (come, ad esempio, l'introduzione di una politica giudiziaria guidata dal ministro, come previsto nel programma del 2001: provvedimento ritenuto da Ciampi lesivo dell'indipendenza e dell'autonomia della magistratura). La legge verr\u00e0 nuovamente e definitivamente approvata dal Parlamento, con le opportune modifiche, il 20 luglio 2005, e pubblicata sulla Gazzetta Ufficiale del 29 luglio 2005.\nContenuti e innovazioni.\nLa riforma \u00e8 una legge delega, e in quanto tale impegna il governo entro limiti temporali indicati ad assumere decreti legislativi atti ad attuare le direttive del testo approvato in Parlamento. A partire da sei mesi dall'approvazione, il testo obbliga il governo ad attuare la disciplina transitoria per il conferimento degli uffici direttivi di legittimit\u00e0 e di merito. La maggior parte della serie di deleghe (quattordici in tutto) affidate al governo sono a scadenza annuale. L'ultima direttiva che impegna il governo \u00e8 quella di emanare, entro cinque anni, un testo unico delle disposizioni regolamentari in materia di ordinamento giudiziario.\nI contenuti principali della riforma riguardano: la separazione delle funzioni, la selezione e la formazione dei magistrati, le procedure di progressione di carriera, le procedure disciplinari, l'organizzazione delle procure, il decentramento funzionale.\nSeparazione delle funzioni.\nOgni magistrato ha l'obbligo di effettuare, assieme alla tradizionale prova concorsuale, una verifica psicoattudinale ad inizio carriera, utile ad indirizzare la scelta di funzione (inquirente o giudicante) che il magistrato dovr\u00e0 assumere all'inizio della carriera. Successivamente, e solo entro i primi cinque anni, \u00e8 permesso cambiare ruolo, dopo un corso di formazione, il superamento di un esame orale e il cambio di distretto obbligatorio.\nIl disegno originario della riforma, licenziato dal governo nel 2002, prevedeva la separazione delle carriere; venne per\u00f2 bocciato dal Parlamento dopo i rilievi del 2004 di Ciampi perch\u00e9 contro la Costituzione, che prevede l'appartenenza ad un unico ordine da parte della magistratura inquirente e di quella giudicante.\nSelezione e formazione dei magistrati.\nViene istituita la Scuola superiore della magistratura, che organizza corsi di formazione da frequentare obbligatoriamente ogni cinque anni (in precedenza erano facoltativi). Questi corsi daranno alla fine una valutazione di ogni candidato. Le valutazioni della Scuola superiore della magistratura dovranno essere necessariamente positive per consentire al magistrato di poter partecipare ai concorsi per la progressione anticipata di carriera. Tali valutazioni potranno essere comunque acquisite dal Consiglio superiore della magistratura per altri fini (ad esempio disciplinari, o altro). La composizione del comitato della Scuola superiore della magistratura prevede magistrati, avvocati e docenti universitari.\nProcedure di progressione di carriera.\nViene mantenuto l'avanzamento di carriera per et\u00e0 (13 anni per accedere alla Corte d'appello, 28 anni per accedere alla Corte di cassazione). Vengono per\u00f2 introdotti criteri meritocratici per velocizzare l'avanzamento, da verificare tramite un esame scritto ed un esame orale concernenti casi pratici.\nProcedure disciplinari.\nI provvedimenti disciplinari, i cui responsabili sono il procuratore capo della Cassazione ed il Ministro della Giustizia, con la riforma sono sottoposti ad azione obbligatoria, e non pi\u00f9 discrezionale come in precedenza. Diminuisce anche la discrezionalit\u00e0 nell'individuazione di illeciti e reati compiuti da magistrati, a differenza della legislazione precedentemente vigente, risalente al 1930.\nTra le novit\u00e0: viene vietata ai magistrati la militanza nei partiti politici, viene considerato illecito il cosiddetto \u00abprovvedimento abnorme\u00bb, e possono essere oggetto di illecito disciplinare l'interpretazione di norme di diritto e la valutazione di fatti e prove nel processo.\nOrganizzazione delle procure.\nCon la riforma Castelli il procuratore capo diviene il responsabile unico dell'andamento della procura, distribuisce deleghe ai sostituti, le quali possono essere da lui revocate in qualsiasi momento. Stabilisce anche i criteri da rispettare da parte dei pubblici ministeri del suo ufficio.\nIl procuratore capo \u00e8 inoltre l'unico autorizzato ad intrattenere rapporti con la stampa; in questo modo, qualsiasi notizia non fornita direttamente dal procuratore capo costituisce di per s\u00e9 illecito disciplinare.\nDecentramento funzionale.\nVengono create direzioni generali del Ministero della giustizia a competenza regionale. Viene introdotta nelle procure pi\u00f9 grandi (come, ad esempio, Milano, Roma, Palermo) la figura del manager con competenze organizzative non giurisdizionali.\nI decreti attuativi.\nLa legge delega fu attuata con 10 decreti legislativi. Di seguito l'elenco:\nCritiche.\nLa riforma, durante il suo percorso di approvazione e successivamente, \u00e8 stata oggetto di numerose critiche, e di segno diverso, da parte delle associazioni dei magistrati e degli avvocati, nonch\u00e9 dall'opposizione al governo Berlusconi, autore di questa legge.\nMagistratura.\nNel testo del codice disciplinare di cui al d.lgs n. 109/2006, erano \u201ccontenute disposizioni capaci di promuovere una repressione indiscriminata\u201d della parola pubblica dei magistrati, capovolgendo \u201cun principio particolarmente innovativo\u201d, in base al quale il CSM aveva riconosciuto al magistrato \u2013 laddove gli organi di stampa avessero fornito un\u2019informazione carente o imprecisa \u2013 la facolt\u00e0 di fornire informazioni dirette a evitare fraintendimenti o false rappresentazioni della condotta sua e dell\u2019ufficio di appartenenza. \u201cNon \u00e8 azzardato ritenere che propri tali orientamenti liberali del giudice disciplinare e gli insuccessi dell\u2019iniziativa disciplinare sul fronte della libert\u00e0 di espressione abbiano suggerito la stretta liberticida del codice disciplinare voluto dal Ministro Castelli\u201d.\nAvvocatura.\nSecondo il parere dell'Unione delle Camere Penali la riforma Castelli contiene alcuni elementi positivi, quali la tipizzazione degli illeciti disciplinari, la partecipazione di soggetti estranei alla magistratura nei consigli giudiziari, la delimitazione dei criteri di responsabilit\u00e0 in merito all'esercizio dell'azione penale, ma tradisce il suo impianto originario, nonch\u00e9 il disegno istituzionale che aveva portato alla sua scrittura, entrambi riguardanti la completa separazione delle carriere finalizzata alla totale terziet\u00e0 del giudice (\"ex\" art. 111 della Costituzione, all'avviso dell'Unione delle Camere Penali), cos\u00ec come il proposito di introdurre un'iniziale formazione giuridica comune per magistratura inquirente, giudicante, mondo accademico ed avvocatura; inoltre, la normativa introdotta dalla riforma \u00e8 stata ritenuta farraginosa, complicata, persino ingestibile ed inutile.\nIter di approvazione.\nL'iter di approvazione della legge fu lungo e travagliato. Di seguito i vari passaggi:\nGiudizio di costituzionalit\u00e0.\nLa Corte Costituzionale, con la sentenza 245/2007, ha dichiarato l'incostituzionalit\u00e0 del comma 45 dell'articolo 2 della legge 150/2005 nella parte in cui non prevede che alle procedure di selezione per il conferimento degli incarichi direttivi di uffici giudiziari di primo e di secondo grado possano partecipare i magistrati che, per avere esercitato il diritto al prolungamento del servizio oltre la data di ordinario collocamento a riposo, previsto dalle norme vigenti, assicurino comunque la permanenza nell'incarico per almeno quattro anni. Ha inoltre dichiarato l'illegittimit\u00e0 costituzionale dello stesso comma 45 nella parte in cui non prevede che alle procedure di selezione per il conferimento degli incarichi direttivi di uffici giudiziari di legittimit\u00e0 possano partecipare i magistrati che, per avere esercitato il diritto al prolungamento del servizio oltre la data di ordinario collocamento a riposo, previsto dalle norme vigenti, assicurino comunque la permanenza nell'incarico per almeno due anni.\nCon la medesima sentenza la Corte Costituzionale ha dichiarato la parziale incostituzionalit\u00e0 degli articoli 2 e 3 del d.lgs. 20/2006. In seguito, con la sentenza 170/2014, la Corte Costituzionale ha dichiarato la parziale incostituzionalit\u00e0 del comma 1 dell'articolo 13 del d.lgs. 109/2006."}
{"id": "621378", "revid": "648716", "url": "https://it.wikipedia.org/wiki?curid=621378", "title": "Classe Rhein", "text": "La classe Rehin \u00e8 una classe di rifornitori in servizio presso la Bundesmarine, la marina militare tedesca, composta da otto unit\u00e0 entrate in servizio a partire dal 1962; si tratta di navi logistiche da rifornimento per la flotta e il supporto, in particolare delle flottiglie di unit\u00e0 leggere. \nBench\u00e9 navi da rifornimento con scafo piuttosto piccolo, le unit\u00e0 classe Rheine sono dotate di un buon armamento, che risulta molto nettamente anche nel loro profilo, costituito da un cannone da 100 mm a prua, uno a poppa, 2 impianti singoli di mitragliere Bofors da 40mm a prua e altrettanti a poppa; queste caratteristiche rendono tali unit\u00e0 idonee a ricoprire compiti consoni a quelli di una fregata."}
{"id": "621384", "revid": "648716", "url": "https://it.wikipedia.org/wiki?curid=621384", "title": "Classe Albatros (pattugliatore)", "text": "La classe di unit\u00e0 litoranee di attacco veloce Typ 143 \"Albatros\" della Deutsche Marine, nonostante come nome sia precedente alla Typ 148 Tiger, \u00e8 in realt\u00e0 successiva e pi\u00f9 potente.\nStoria.\nLa classe che erano la versione realizzata per la Bundesmarine delle FPB-57, inizialmente si componeva di 10 unit\u00e0 motosilurante-missilistiche-cannoniere realizzate dai cantieri L\u00fcrssen, che hanno servito tra il 1976 e il 2005 nella Marina della Germania Ovest prima e della Germania dopo l'unificazione. Dopo essere state dismesse dal servizio sei di queste unit\u00e0 sono state cedute alla Tunisia.\nLe unit\u00e0 di questa classe avevano un armamento potente, di 2 cannoni OTO Melara da 76mm Compatto, 2 lanciasiluri a poppa e 4 missili MM.38 Exocet.\nLe successive unit\u00e0 della classe Typ 143A Gepard hanno rinunciato a parte di tale arsenale e sono state riequipaggiate, per migliorare la difesa aerea, con un lanciamissili per missili terra-aria RAM che ha sostituito il cannone poppiero ed i lanciasiluri."}
{"id": "621386", "revid": "842", "url": "https://it.wikipedia.org/wiki?curid=621386", "title": "Checkpoint(biologia)", "text": ""}
{"id": "621387", "revid": "1516566", "url": "https://it.wikipedia.org/wiki?curid=621387", "title": "Classe Tiger (pattugliatore)", "text": "Le venti motocannoniere missilistiche Typ 148 e Classe Tiger sono navi da attacco veloce della Bundesmarine tedesca, derivate dalla Classe Combattante II francesi, di cui sono una versione modificata, armate con quattro missili Exocet ed un cannone da 76mm OTO-Melara a prua. L'armamento antiaereo per la difesa di punto era costituito da quattro cannoni Bofors 40/70mm in due impianti binati. I cannoni potevano essere rimossi per essere sostituiti con posamine per otto mine.\nServizio.\nIn servizio dai primi anni settanta, dislocavano circa 270 tonnellate e rappresentavano un tipico esempio di unit\u00e0 veloce dell'epoca.\nL'apparato motore era costituito da quattro motori diesel MTU MD 16V 538 TB90 dalla potenza complessiva di 8800 kW collegati a quattro assi. La velocit\u00e0 era di 36 nodi, con un'autonomia di 570 miglia alla velocit\u00e0 massima di 36 nodi e di 1600 miglia a 15 nodi.\nLe unit\u00e0 costruite nei cantieri francesi CMN di Cherbourg e nei cantieri tedeschi L\u00fcrssen Werft di Bremen-Vegesack sono entrati in servizio nella prima met\u00e0 degli anni settanta e sono state dismesse a partire dalla fine degli anni novanta.\nLe navi sono state riammodernate due volte nel corso della loro attivit\u00e0 sotto la bandiera tedesca, prima nella Bundesmarine e poi nella Deutsche Marine. il primo ciclo di ammodernamenti venne effettuato tra il 1982 e il 1984 e una seconda volta tra il 1990 e il 1992, con l'ultimo ammodernamento che ha riguardato tutte le unit\u00e0 della classe.\nServizio in marine estere.\nLe unit\u00e0 tedesche andate in disarmo sono state cedute a Grecia, Egitto, e Cile, tranne tre, che dopo essere andate in disarmo, sono state radiate nel 2003 e sono ormeggiate nel porto di Wilhelmshaven in attesa o di essere rivendute ad acquirenti esteri o per demolizione.\nCile.\nIl Cile ha acquistato sei di queste unit\u00e0, di cui due per essere cannibalizzate per fornire parti di ricambio alle altre quattro unit\u00e0 in servizio nell'Armada de Chile.\nGrecia.\nLa Grecia ha acquistato sei di queste unit\u00e0, due delle quali, dopo essere state acquistate, sono state riammodernate con nuovi sistemi ECM/ESM e sono stati sostituiti i missili francesi Exocet con missili Harpoon. Nella Marina Greca queste unit\u00e0 costituiscono la Classe La Combattante IIa.\nEgitto.\nL'Egitto ha acquistato cinque di queste unit\u00e0, che sono state immesse in servizio all'inizio del nuovo millennio."}
{"id": "621396", "revid": "793215", "url": "https://it.wikipedia.org/wiki?curid=621396", "title": "Segontium", "text": "Segontium era un forte di truppe ausiliarie romane, costruito alla periferia di Caernarfon, nel Galles del nord, durante la dominazione romana della Britannia (odierna Inghilterra).\n\u00c8 probabile che prese il suo nome dal vicino fiume Seiont, e potrebbe essere messo in relazione con la trib\u00f9 celtica dei Segontiaci, menzionata da Giulio Cesare. Il forte fu fondato da Agricola nel 77 o 78 d.C. dopo la conquista degli Ordovici. Era il pi\u00f9 importante forte romano nel Galles settentrionale e conteneva un migliaio di ausiliari. Era collegato da una strada all'accampamento legionario di Chester. Segontium si trova su un terreno rialzato che d\u00e0 una buona vista sul fiume Menai.\nLe iniziali difese in legno furono sostituite da altre in pietra nella prima met\u00e0 del II secolo. Un'iscrizione sull'acquedotto, risalente al tempo dell'imperatore Settimio Severo indica che a quel tempo era occupato dalla prima coorte, che sarebbe stata inizialmente arruolata tra i Sunici della Gallia Belgica. Al di fuori del forte sono stati trovati resti di un insediamento civile, che comprendono un cimitero e un tempio dedicato a Mitra.\nNel poema \"Il sogno di Macsen Wledig\" (identificato con Magno Massimo), si parla di un \"forte alla foce del Seiont\"."}
{"id": "621397", "revid": "306856", "url": "https://it.wikipedia.org/wiki?curid=621397", "title": "Santo Mazzarino", "text": "Biografia.\nDopo aver manifestato, fin da bambino, una particolare propensione per le lingue antiche, con la lettura dei poemi omerici in greco antico gi\u00e0 durante le scuole elementari, nel 1932, a soli sedici anni, si iscrisse alla Facolt\u00e0 di Lettere dell'Universit\u00e0 di Catania, dove si laure\u00f2 nel giugno del 1936, con una tesi \"Intorno alla storia romana del periodo stiliconiano\", discussa, approvata con lode e diritto di stampa, avendo come relatore Luigi Pareti. Nel dicembre dello stesso anno la tesi fu premiata dall'Universit\u00e0 di Firenze con il Premio Cantoni, relatore Giulio Giannelli. La tesi, dopo ampia rielaborazione, fu pubblicata nel 1942, col titolo di \"Stilicone. La crisi imperiale dopo Teodosio\", come fascicolo terzo della Collana Studi pubblicata dal Regio Istituto Italiano per la Storia Antica. In quello stesso mese, grazie a una borsa di studio, si trasfer\u00ec per un anno all'Universit\u00e0 di Monaco di Baviera per seguire corsi di perfezionamento in storia antica sotto la direzione di Walter Otto e Rudolf Pfeiffer.\nInsegn\u00f2 all'Universit\u00e0 di Catania e poi all'Universit\u00e0 \"La Sapienza\" di Roma, dove fu ordinario di Storia romana.\nFu socio nazionale dell'Accademia Nazionale dei Lincei.\nTra i suoi allievi, vi sono Andrea Giardina, Mario Mazza, Giuseppe Giarrizzo, Gianni D'Andrea, Elio Lo Cascio, Maria Adele Cavallaro, Augusto Fraschetti, Federico De Romanis, Mauro De Nardis, Rosario Soraci.\nBench\u00e9 il suo nome sia legato soprattutto all'et\u00e0 tardo-antica, di cui fu formidabile e originale interprete (\"Stilicone; Aspetti sociali del IV secolo\"; \"Storia sociale del Vescovo Ambrogio\"; \"Antico, tardoantico ed era costantiniana\"), le sue ricerche spaziano dalla grecit\u00e0 ionica a Roma arcaica e imperiale (\"Fra Oriente e Occidente\"; \"Dalla monarchia allo stato repubblicano\"; \"L'impero romano\"), allo studio della decadenza e fine di Roma (\"La fine del mondo antico\"), fino a toccare problemi di storiografia (\"Storia romana e storiografia moderna\"; \"Vico, l'annalistica e il diritto\").\nLa sua opera maggiore, \"Il pensiero storico classico\", costituisce ancor oggi una tappa fondamentale e insostituibile per chi voglia ripercorrere l'antichit\u00e0 e reinterpretare il pensiero degli storici che ce l'hanno tramandata, con occhio nuovo e originale.\nQuesta, come altre sue opere, \u00e8 stata oggetto di ripubblicazione. Attualmente la riedizione dei suoi principali testi \u00e8 un progetto editoriale portato avanti dalla casa editrice Bollati Boringhieri."}
{"id": "621400", "revid": "767487", "url": "https://it.wikipedia.org/wiki?curid=621400", "title": "Danville (Virginia)", "text": "Danville \u00e8 una citt\u00e0 autonoma degli Stati Uniti d'America, nello Stato della Virginia, ai confini con la Carolina del Nord.\nViene chiamata anche \"la citt\u00e0 delle chiese\" poich\u00e9 ha pi\u00f9 chiese per miglio quadrato che ogni altra citt\u00e0 della Virginia.\nLa citt\u00e0 \u00e8 nota per essere stata, esattamente per una settimana (3 - 10 aprile 1865), l'ultima capitale degli Stati Confederati d'America e per l'incidente ferroviario dell'Old 97."}
{"id": "621401", "revid": "1632387", "url": "https://it.wikipedia.org/wiki?curid=621401", "title": "The Better Life", "text": "The Better Life \u00e8 l'album di debutto del gruppo statunitense dei 3 Doors Down, pubblicato nel 2000 dalla Universal Records. L'album ha guadagnato 1 disco d'oro e 6 dischi di platino (certificazione RIAA) e la prima posizione nella classifica di Billboard Heatseekers, cos\u00ec come i singoli \"Kryptonite\", \"Loser\" e \"Duck and Run\"."}
{"id": "621403", "revid": "2110845", "url": "https://it.wikipedia.org/wiki?curid=621403", "title": "Ruggero Pierantoni", "text": "Biografia.\n\u00c8 stato ricercatore presso l'Istituto di Cibernetica e Biofisica del CNR ed \u00e8 da anni invitato come \"visiting professor\" presso universit\u00e0 e istituti di ricerca in Italia e all'estero. Ha insegnato teoria della percezione, psicologia della forma e storia dell\u2019arte all\u2019Accademia Ligustica di Belle Arti di Genova e in prestigiose istituzioni internazionali (Toronto etc).\nHa Insegnato anche presso la Facolt\u00e0 di Design del Politecnico di Milano e all'Accademia di Belle Arti di Urbino. \u00c8 stato assessore alla cultura del comune di Genova da 1997 al 2002."}
{"id": "621404", "revid": "201640", "url": "https://it.wikipedia.org/wiki?curid=621404", "title": "Agricola", "text": ""}
{"id": "621408", "revid": "49022", "url": "https://it.wikipedia.org/wiki?curid=621408", "title": "Vasellame", "text": ""}
{"id": "621409", "revid": "339392", "url": "https://it.wikipedia.org/wiki?curid=621409", "title": "Daimler-Chrysler", "text": ""}
{"id": "621414", "revid": "22475", "url": "https://it.wikipedia.org/wiki?curid=621414", "title": "National Track &amp; Field Hall of Fame", "text": "La National Track &amp; Field Hall of Fame \u00e8 un museo che commemora i protagonisti della storia dell'atletica leggera (\"Track &amp; Field\") statunitense.\nStoria.\nQuesta \"hall of fame\" ebbe la sua prima sede a Charleston (Virginia Occidentale), dove venne inaugurata nel 1974. Si trasfer\u00ec ad Indianapolis nel 1986. Negli anni '90, a causa della scarsa affluenza di visitatori, si trasform\u00f2 in un museo itinerante, per poi venire chiuso. \u00c8 stato riaperto nel 2003 nella sua nuova sede permanente a New York.\nPossono essere eletti nella Hall of Fame gli ex atleti statunitensi dopo almeno 3 anni dal loro ritiro dalle competizioni; per gli allenatori \u00e8 necessario avere avuto almeno 20 anni di attivit\u00e0.\nMembri.\nA fianco di ciascun nominativo \u00e8 specificato l'anno di nomina nella Hall of Fame. L'elenco \u00e8 aggiornato al 2012."}
{"id": "621416", "revid": "114241380", "url": "https://it.wikipedia.org/wiki?curid=621416", "title": "Formula di Flesch", "text": "La formula di Flesch serve a misurare la leggibilit\u00e0 di un testo in inglese. \nViene correntemente indicata anche con il nome di formula di Flesch\u2013Kincaid (F-K) dal nome degli studiosi Rudolf Flesch e J. Peter Kinkaid che la dedussero empiricamente negli anni 70 nel corso di una indagine sviluppata per la Marina degli Stati Uniti sul livello medio di educazione.\nIl modo di calcolare questo indice \u00e8 il seguente:\ndove:&lt;br&gt;\nPi\u00f9 questo indice \u00e8 alto, pi\u00f9 il testo risulta semplice da leggere. La leggibilit\u00e0 \u00e8 alta se formula_2 \u00e8 superiore a 60, media se fra 50 e 60, bassa sotto 50. \nI risultati che legano la difficolt\u00e0 di lettura al livello medio di educazione, basandosi sull'esame di testi in lingua inglese, possono essere schematizzati nella seguente tabella , nella quale sono stati commutati i livelli educativi degli Stati Uniti con quelli italiani.\nNel 1972, Roberto Vacca e Valerio Franchina ne propongono un adattamento per la lingua italiana:\nNel 1986, gli stessi autori ne propongono un'ulteriore modifica:\nSecondo esperimenti condotti dal Gruppo Universitario Linguistico-Pedagogico, la formulazione del 1972 risulta pi\u00f9 attendibile."}
{"id": "621424", "revid": "49022", "url": "https://it.wikipedia.org/wiki?curid=621424", "title": "Pestilenza", "text": ""}
{"id": "621425", "revid": "1226", "url": "https://it.wikipedia.org/wiki?curid=621425", "title": "Riot Grrrl", "text": ""}
{"id": "621431", "revid": "110157", "url": "https://it.wikipedia.org/wiki?curid=621431", "title": "Lega Nazionale Professionisti", "text": "La Lega Nazionale Professionisti (LNP), detta anche Lega Calcio, fu l'organismo associativo che gest\u00ec i pi\u00f9 importanti tornei professionistici del calcio italiano di club nel secondo dopoguerra fino al 2010.\nFondata il 16 maggio 1946 a Rapallo, organizz\u00f2 per 64 stagioni i tornei di serie A e B, la Coppa Italia e la Supercoppa e, a livello giovanile, il campionato Primavera, la Coppa Italia Primavera e la Supercoppa Primavera.\nIl 30 giugno 2010 si sciolse per dare vita a due leghe distinte per categoria, la LNP Serie A (che ha ereditato la gestione di Coppa Italia e Supercoppa) e la LNPB.\nStoria.\nOrigini della Lega nazionale.\nDopo un'annata in cui il campionato ebbe una formula straordinaria, suddiviso fra Nord e Centro-Sud, a causa delle distruzioni belliche, nel 1946 la Federazione programm\u00f2 il ritorno ad una regolare attivit\u00e0 agonistica ripristinando l'elezione democratica dei rappresentanti federali.\nDisciolto il Direttorio Divisioni Superiori nel 1945, i presidenti delle maggiori societ\u00e0 italiane decisero di sostituirlo con due nuovi organismi che avrebbero dato vita solo per la stagione 1945-46 ad un campionato di transizione: la \"Lega Nazionale Alta Italia\" e la \"Lega Nazionale Centro-Sud\".\nLa Lega Nazionale nacque la stagione successiva a Rapallo, fra il 14 e il 16 maggio 1946, quando i delegati ivi riunitisi si diedero una costituente e nominarono fra di essi un presidente e due vicepresidenti. Diversamente dal Direttorio, anche la Lega Nazionale avrebbe infatti dovuta essere una struttura democratica e comandata dal basso dalle societ\u00e0 stesse. Si aprivano per\u00f2 cos\u00ec problemi di coordinamento e di competenze con la FIGC, che non mancheranno di manifestarsi negli anni successivi.\nLe prime polemiche.\nNell'agosto del 1958 il presidente del CONI, Giulio Onesti, accus\u00f2 gli allora presidenti di Inter (Angelo Moratti), Juventus (Umberto Agnelli), e Milan (Andrea Rizzoli), di spendere troppo per il calcio. La Lega sub\u00ec di conseguenza un periodo di caos che sfoci\u00f2 nel commissariamento, terminato il quale l'allora commissario Pasquale venne eletto dai membri come Presidente.\nAlla fine del commissariamento con l'inizio del professionismo \"reale\", non pi\u00f9 fittizio quale quello stabilito dalla Carta di Viareggio, i giocatori di Serie A e Serie B firmano all'inizio della stagione 1959-60 la dichiarazione di \"giocatore professionista\". I giocatori che non firmano la dichiarazione non possono stipulare un contratto professionistico e disputare i massimi campionati nazionali. Anche la Lega Nazionale cambia di conseguenza e si trasforma in Lega Nazionale Professionisti.\nIl marchio Lega Calcio.\nIl marchio \"Lega Calcio\" \u00e8 nato nel 1996 durante la presidenza dell'Avvocato Luciano Nizzola, in occasione del cinquantesimo anniversario dalla fondazione della LNP.\nLa scissione.\nNel maggio 2009, alcune tra le societ\u00e0 economicamente pi\u00f9 potenti hanno minacciato la Serie cadetta di una possibile scissione delle due categorie in due leghe separate. Ci\u00f2 ha portato alla mancata elezione del successore di Antonio Matarrese alla presidenza. La Lega \u00e8 stata nuovamente commissariata dal presidente FIGC Giancarlo Abete. Sotto il commissariamento, durato alcuni mesi, \u00e8 stato trovato l'accordo tra le societ\u00e0 per la separazione della Lega Nazionale Professionisti in due organi indipendenti a partire dalla stagione 2010-11. Maurizio Beretta, gi\u00e0 designato per presiedere la nuova Lega Serie A, \u00e8 stato eletto nel settembre 2009 come nuovo e ultimo presidente della Lega Nazionale Professionisti, ponendo fine al commissariamento.\nPallone.\nDalla stagione 2007-2008 in tutte le partite organizzate dalla Lega Calcio fu utilizzato un pallone unico fornito dalla Nike, cos\u00ec come accadeva nella Premier League e nella Primera Divisi\u00f3n. L'istituzione del pallone ufficiale \u00e8 stata successivamente ripresa, in perfetta continuit\u00e0, dalla Lega Serie A e dalla Lega Serie B."}
{"id": "621433", "revid": "506294", "url": "https://it.wikipedia.org/wiki?curid=621433", "title": "Umberto Cecchi", "text": "Biografia.\nSpecialista di politica estera \u00e8 stato inviato speciale in Asia e Africa per il quotidiano La Nazione, del quale \u00e8 stato una delle firme pi\u00f9 note, fino a divenirne Direttore (dal 30 novembre 1998 al 17 aprile 2002).\nSi \u00e8 spesso occupato d'arte contemporanea, curando le monografie di molti artisti italiani.\nHa partecipato ad innumerevoli dibattiti televisivi e radiofonici in svariati settori, inclusi storia, politica, economia, viaggi, arte e saggistica.\nHa scritto pi\u00f9 di venti libri, il pi\u00f9 noto dei quali \u00e8 \"Fegato\", un romanzo ispirato alla vicenda del mostro di Firenze. Premiato, inoltre, con il fiorino d'oro nel 2005, nella sezione narrativa, come autore del libro \"Sulla via dorata per Samarcanda\".\nNel 1994 si candida alla Camera dei deputati nel collegio Firenze e viene eletto come rappresentante di Forza Italia durante la XII Legislatura (15 aprile 1994 - 8 maggio 1996), dove, tra i vari incarichi, assume la Presidenza della Commissione speciale per le Politiche Comunitarie.\nIn ottobre 2006 assume l'incarico di direttore editoriale del Corriere di Firenze e delle testate collegate (Corriere di Prato, Corriere di Lucca e Corriere della Versilia), edite dalla societ\u00e0 Editoriale 2000.\nTutt'oggi editorialista de La Nazione, scrive per numerose altre pubblicazioni, incluse \"La Nuova Antologia\" e \"Luna\".\n\u00c8 stato direttore di \"Pratoblog.it\", uno dei primi quotidiani online fordato nel 2002, e dell'emittente televisiva Canale 10, dove conduce il talk-show \"IV Millennio\", la punta di diamante delle trasmissioni a carattere informativo e formativo dell'emittente, nota per la qualit\u00e0 della programmazione e per le professionalit\u00e0 giornalistiche e tecniche impiegate.\nRicopre la carica di consigliere nel Consiglio di Amministrazione del Maggio Musicale Fiorentino.\nNel giugno 2008, pubblica \"Io che uccidevo le bambole\", definito da Franco Cardini \u00abUn labirinto, una spirale, un gioco di cerchi concentrici\u00bb. Instancabile viaggiatore ed esploratore, corrispondente da paesi in guerra, in questo romanzo autobiografico l'autore si \u00e8 trovato faccia a faccia con la propria esistenza, riflettendo sul pi\u00f9 profondo significato della vita."}
{"id": "621436", "revid": "111319", "url": "https://it.wikipedia.org/wiki?curid=621436", "title": "Fabio Crotta", "text": "Attivo nel Salto ostacoli, suoi principali successi sono la medaglia d'oro ai Campionati Europei Juniores di Atene nel 1994, nonch\u00e9 la medaglia d'oro a squadre ai Campionati Europei Young Riders di Lisbona 1998. \nDa annoverare pure il diploma olimpico conseguito ai Giochi di Atene 2004 e la medaglia d'argento a squadre dei Campionati Europei di San Patrignano 2005\nCarriera.\nFabio inizia la sua carriera all'et\u00e0 di 12 anni, partecipando a concorsi regionali, per poi passare un anno dopo a gareggiare a livello nazionale nella categoria Juniori. L'anno 1994 \u00e8 ricco di successi, infatti coincide con la medaglia d'oro conquistata ai Campionati Svizzeri e la medaglia d'oro a squadre ai Campionati Europei di Atene.\nNel 1998 passa alla categoria Young Riders, vincendo la medaglia d'oro a squadre ai Campionati Europei di Lisbona. A questi successi si affiancano varie vittorie in gran premi internazionali di equitazione.\nA partire dall'anno 2003 entra a far parte dei quadri \u00e9lite della squadra svizzera, e nel 2004 partecipa ai Giochi Olimpici di Atene, ottenendo un 5\u00ba posto a squadre che gli vale il Diploma olimpico. L'anno seguente conquista la medaglia d'argento a squadre ai Campionati Europei di San Patrignano, classificandosi nel contempo all'8\u00b0 rango individuale."}
{"id": "621442", "revid": "17351", "url": "https://it.wikipedia.org/wiki?curid=621442", "title": "A-26 Invader", "text": ""}
{"id": "621443", "revid": "17351", "url": "https://it.wikipedia.org/wiki?curid=621443", "title": "A-26", "text": ""}
{"id": "621445", "revid": "17351", "url": "https://it.wikipedia.org/wiki?curid=621445", "title": "Douglas B-26 Invader", "text": ""}
{"id": "621446", "revid": "17351", "url": "https://it.wikipedia.org/wiki?curid=621446", "title": "B-26 Invader", "text": ""}
{"id": "621448", "revid": "10372", "url": "https://it.wikipedia.org/wiki?curid=621448", "title": "Fuori gioco", "text": ""}
{"id": "621454", "revid": "1745361", "url": "https://it.wikipedia.org/wiki?curid=621454", "title": "Britannia inferiore", "text": "La Britannia Inferiore era una provincia della Britannia creata agli inizi del III secolo dall'imperatore romano Settimio Severo.\nStoria.\nI suoi governatori, di rango pretorio, erano di rango inferiore a quelli della Britannia superiore, di rango consolare. La capitale era Eboracum (odierna York).\nTestimonianze epigrafiche hanno gettato luce sull'estensione di questa provincia che comprendeva l'odierna Inghilterra settentrionale dai Monti Pennini al Vallo di Adriano. \nAgli inizi del V secolo la provincia fu divisa in Britannia Secunda nel nord (con capitale a Eboracum) e Flavia Caesariensis nel sud (con capitale a Lindum). "}
{"id": "621456", "revid": "182396", "url": "https://it.wikipedia.org/wiki?curid=621456", "title": "Governatore (storia romana)", "text": ""}
{"id": "621457", "revid": "110157", "url": "https://it.wikipedia.org/wiki?curid=621457", "title": "Teaser (Tommy Bolin)", "text": "Teaser \u00e8 un album del chitarrista Tommy Bolin, pubblicato nel 1975 dalla Nemperor Records.\nIl disco.\n\"Teaser\" pu\u00f2 considerarsi la summa del \"Tommy Bolin pre-Deep Purple\". In questo album infatti ritroviamo tutte le sfaccettature musicali di questo chitarrista: jazz, funky, fusion, samba, rock, country, reggae. Il tutto supportato da una solida base blues.\nIl parto di questo album \u00e8 alquanto travagliato perch\u00e9 inizia nei primi mesi del 1975 quando Bolin, dopo la fine dell'avventura con i James Gang, decide che i tempi sono maturi per dare il via alla propria carriera solista, e cos\u00ec con gli amici Stanley Sheldon e Bobby Berge comincia a provare ai Glen Holly Studios di Los Angeles.\nLa Atlantic Records fiuta l'affare e vorrebbe accaparrarselo ma nel discutere il contratto tenta di imporgli le proprie scelte (cernita delle canzoni, scelta del produttore per il disco, ecc.) ma Bolin non ci sta e cos\u00ec, grazie all'aiuto dell'amico e produttore Barry Fey, firma per la Nemperor Records di Nat Weiss (aprile 1975).\nQuando si sta pianificando \"la scaletta\" per la registrazione dell'album (giugno 1975), Bolin \u00e8 invitato da David Coverdale ad unirsi ai Deep Purple, che stanno cercando di rimpiazzare Ritchie Blackmore (hanno gi\u00e0 provato l'ex-Colosseum Clem Clempson ma a David Coverdale e a Glenn Hughes non va a genio). Bolin vorrebbe rifiutare ma sa benissimo che l'eventuale reclutamento nei Deep Purple (una delle pi\u00f9 famose rock band di tutti i tempi) gli darebbe una buona pubblicit\u00e0 e gli permetterebbe di vendere milioni di copie del suo \"Teaser\"; cos\u00ec, dopo una settimana di prove, i Deep Purple annunciano di avere un nuovo chitarrista: Tommy Bolin.\nA questo punto il chitarrista deve dividersi tra i Deep Purple (\"Come Taste the Band\" viene registrato tra l'agosto e il settembre del 1975 ai Musicland Studios di Monaco di Baviera) e la sua carriera solista. Per la registrazione di \"Teaser\" Bolin si avvale di amici (Stanley Sheldon e Bobby Berge) e di altri musicisti (tra i quali Jan Hammer, Dave Foster, Jeff Porcaro, Michael Walden, Phil Collins) con la supervisione di Lee Kiefer, Davey Moore, Michael Bronstein e il missaggio di Dennis MacKay (presso i Trident Studios di Londra). Le sessioni per l'album iniziano a luglio agli studi The Record Plant di Los Angeles, proseguono a settembre agli Electric Lady Studios di New York e terminano in ottobre ai Trident Studios di Londra (dove si procede anche al missaggio del materiale).\n\"Teaser\" e \"Come Taste the Band\" escono entrambi nell'ottobre del 1975, a pochi giorni di distanza l'uno dall'altro, e Bolin ottiene il permesso dai Deep Purple di applicare al suo album solista un adesivo in cui si fa presente che egli \u00e8 il chitarrista dei Deep Purple.\n\"Teaser\" vende bene e la critica d\u00e0 un giudizio molto positivo ma sfortunatamente l'album non pu\u00f2 essere pubblicizzato da una \"tourn\u00e9e\" perch\u00e9 egli \u00e8 gi\u00e0 impegnato (per contratto) nel \"tour\" promozionale di \"Come Taste the Band\" con i Deep Purple; ci\u00f2 provoca in lui un forte svilimento con il conseguente aumento dell'uso di eroina (di cui era dipendente gi\u00e0 dai tempi dei James Gang) e causa forti tensioni con i Deep Purple.\nComunque canzoni come \"The Grind\", \"Homeward Strut\", \"Savannah Woman\" o \"People, People\" danno la misura di quanto e quale fosse lo smisurato talento di questo sconosciuto chitarrista di Sioux City, capace di \"giocare\" con i generi e le influenze musicali riuscendo sempre a creare una miscela esplosiva."}
{"id": "621458", "revid": "1745361", "url": "https://it.wikipedia.org/wiki?curid=621458", "title": "Britannia Secunda", "text": "La Britannia Secunda era una delle province della Britannia romana nata tra la fine del III e gli inizi del IV secolo, forse a seguito delle riforme amministrative dell'imperatore Diocleziano dopo la sconfitta nel 296 dell'usurpatore Allecto ad opera di Costanzo Cloro.\nI suoi governatori erano \"praeses\" di rango equestre. \nLa sua collocazione \u00e8 oggi ignota, ma secondo una possibile ricostruzione, occupava l'odierna Inghilterra settentrionale e forse anche il Galles del nord. In questo caso la sua capitale era probabilmente a Eboracum, l'odierna York.\nNel 369 fu creata una nuova provincia, la Valentia, forse da una porzione della Britannia Secunda."}
{"id": "621459", "revid": "1590006", "url": "https://it.wikipedia.org/wiki?curid=621459", "title": "Johannes Ockeghem", "text": " \n\u00c8 da alcuni considerato il pi\u00f9 importante compositore fra Guillaume Dufay e Josquin Des Prez.\nBiografia.\nNon esistono notizie sui primi anni della sua vita; anche la data della sua nascita \u00e8 sconosciuta ed \u00e8 stata ipotizzata da un commento del poeta Cr\u00e9tin, alla data della sua morte: \"\u00abEgli \u00e8 stato un grande e si sarebbe voluto che un compositore del suo valore fosse morto dopo i cento anni\u00bb\".\nCome molti compositori in quegli anni, inizi\u00f2 la sua carriera come corista e la prima notizia della sua attivit\u00e0 musicale proviene dalla cattedrale di Notre Dame ad Anversa dove egli fu attivo fra il 1443 e il 1444.\nFra il 1446 e il 1448 fu al servizio di Carlo I a Moulins in Francia.\nAttorno al 1452 si spost\u00f2 a Parigi dove fu impiegato come maestro di cappella presso la corte di Francia. Divenne poi tesoriere della Chiesa di San Martino a Tours.\nOltre a servire alla corte di Francia sotto Carlo VII e Luigi XI, oper\u00f2 anche alla cattedrale di Notre-Dame e a St. Beno\u00eet.\nSi sa pure che fu in Spagna nel 1470, nel tentativo di combinare un matrimonio fra Isabella di Castiglia e Carlo Duca di Guienna, fratello di Luigi XI. Dopo la morte di Luigi XI nel 1483 non si sa molto su Ockeghem se non che fu a Bruges ed a Tours, ove probabilmente mor\u00ec senza lasciare alcun testamento.\nPochissimi dei suoi lavori sono sopravvissuti: circa 14 messe, 9 mottetti e 21 \"chanson\". Tredici delle messe di Ockeghem sono state rinvenute in un manoscritto fiammingo del tardo XV secolo, conosciuto come \"Codice Chigi\". La sua \"Missa pro Defunctis\" \u00e8 il primo esempio di messa da requiem giunta ai nostri giorni. In aggiunta a questi pochi lavori, alcune delle opere attribuitegli sono oggetto di controversia: per esempio il monumentale \"Deo gratias\" a 36 voci \u00e8 probabilmente di un altro compositore (anche se sul punto non vi \u00e8 certezza).\nMolti mottetti e \"chanson\" ci sono giunti anonimi ma gli sono stati attribuiti sulla base dello stile compositivo.\nOckeghem fu famoso in tutta Europa per la sua espressivit\u00e0 musicale e per la tecnica magistrale. La sua eccellente tecnica \u00e8 dimostrata nella \"Missa Prolationum\" che \u00e8 composta interamente con canoni mensurali, e la \"Missa cuiusvis\" da eseguire in modi differenti, che dimostrano la grande maestria posseduta da questo compositore. Essendo un basso egli stesso, usa spesso delle linee di basso diverse dagli altri compositori di scuola olandese.\nPer commemorare la sua morte, Josquin Des Prez compose un mottetto \"La d\u00e9ploration de la mort de Johannes Ockeghem\" sul testo di un poema \"Nimphes des bois\" di \"Jean Molinet\"; brano toccante e tuttora di una certa notoriet\u00e0, nel quale sapientemente il compositore imita in alcuni passaggi lo stile compositivo del maestro scomparso, in omaggio alla sua arte (come lo stesso Ockeghem aveva scritto un brano analogo nel 1460 per compianto della morte di Gilles Binchois). Alla notevole fama che ottenne gi\u00e0 in vita, corrispose la non minore risonanza che ebbe la sua morte: oltre ai gi\u00e0 citati Cr\u00e9tin e Jean Molinet, persino Erasmo da Rotterdam scrisse un lamento funebre per Ockeghem, successivamente musicato da Johannes Lupi."}
{"id": "621462", "revid": "73843", "url": "https://it.wikipedia.org/wiki?curid=621462", "title": "National Track and Field Hall of Fame", "text": ""}
{"id": "621466", "revid": "729019", "url": "https://it.wikipedia.org/wiki?curid=621466", "title": "Battaglia di Mons Seleucus", "text": "La battaglia del Monte Seleuco fu combattuta in Francia nel 353 tra le forze dell'imperatore romano Costanzo II e quelle dell'usurpatore Magnenzio, che sconfitto si suicid\u00f2. Il luogo della battaglia \u00e8 identificato con La B\u00e2tie-Montsal\u00e9on.\nAntefatto.\nDopo la sua sconfitta nella battaglia di Mursa Maggiore, Magnenzio fugg\u00ec ad Aquileia, dove convoc\u00f2 tutti coloro che gli erano fedeli. Decenzio, fratello di Magnenzio e appena nominato Cesare, era impegnato con un'incursione degli Alemanni, e non fu in grado di prestare il suo esercito per sostenere Magnenzio.\nCostanzo pass\u00f2 il suo tempo a reclutare truppe e a riconquistare le citt\u00e0 occupate da Magnenzio. Nell'estate del 352, Costanzo si spost\u00f2 in Italia, solo per scoprire che Magnenzio aveva scelto di non difendere la penisola.\nBattaglia.\nGli eserciti si incontrarono a Mons Seleucus, in quella che oggi \u00e8 La B\u00e2tie-Montsal\u00e9on nelle Alte Alpi, nel sud-est della Francia. Costanzo fu nuovamente vittorioso e Magnenzio si tolse la vita il 10 agosto 353. Dopo la battaglia conclusiva, Costanzo fece svernare le sue truppe ad Arles.\nConseguenze.\nCostanzo, ormai sovrano indiscusso dell'Impero romano, nomin\u00f2 Giuliano \"Cesare\" sulla met\u00e0 occidentale dell'Impero nel 355/6, e inizi\u00f2 una campagna per perseguitare coloro che avevano sostenuto Magnenzio. Secondo Ammiano Marcellino, Costanzo era diventato pi\u00f9 \u00abcrudele, violento e sospettoso con l'et\u00e0\u00bb, e i suoi \"notarii\" e le sue guardie del corpo non avevano bisogno di alcun pretesto oltre al semplice sospetto per infliggere punizioni."}
{"id": "621472", "revid": "767487", "url": "https://it.wikipedia.org/wiki?curid=621472", "title": "Nomi di localit\u00e0 romane in Britannia", "text": "Parziale lista dei nomi di luogo romani in Gran Bretagna, alcuni dei quali documentati solo da fonti romane."}
{"id": "621474", "revid": "6923", "url": "https://it.wikipedia.org/wiki?curid=621474", "title": "Strade di tronchi", "text": ""}
{"id": "621478", "revid": "1573940", "url": "https://it.wikipedia.org/wiki?curid=621478", "title": "Propithecus verreauxi", "text": "Il sifaka di Verreaux (Propithecus verreauxi ) \u00e8 un lemure della famiglia degli Indriidae, diffuso nel Madagascar occidentale e sud-orientale.\nDescrizione.\nIl sifaka di Verraux \u00e8 un lemure di media taglia.\nLa pelliccia \u00e8 folta e setosa, di colorazione bianca con strisce scure sui fianchi, la sommit\u00e0 della testa e le estremit\u00e0 degli arti. La lunga coda viene utilizzata come bilanciere nei salti da un albero all'altro \nLe specializzazioni anatomiche degli arti inferiori e superiori rendono questa specie prevalentemente arboricola; i movimenti sul terreno producono una caratteristica andatura a balzi laterali, spesso paragonata ad una specie di danza.\nBiologia.\nGli esemplari di questa specie vivono in piccoli gruppi da 1 a 10 individui con numero di maschi e femmine pi\u00f9 o meno bilanciato.\nRiproduzione.\nLe femmine, come in molte specie di lemuri, sono socialmente dominanti; entrambi i sessi migrano, anche se prevalentemente le femmine sono il sesso filopatrico (stanziale), mentre i maschi migrano, intorno alla maturit\u00e0 sessuale, in nuovi gruppi. Le femmine si accoppiano con pi\u00f9 partner nell'ambito della medesima stagione riproduttiva (che ha una durata totale di circa due mesi, anche se ogni femmina rimane in estro per pochi giorni). Le femmine utilizzano le marcature anogenitali per contrassegnare il territorio, mentre i maschi utilizzano marcature specializzate (anogenitali e con le ghiandole presenti sotto la gola) pi\u00f9 per attrarre le femmine che per delimitare il territorio. I maschi presentano un bimorfismo sessuale reversibile: possono avere il petto chiaro (\"clean chest\") o il petto scuro (\"stained chest\"), perch\u00e9 \"sporcato\" dal secreto prodotto dalla ghiandola sotto la gola, secreto che viene \"spalmato\" sui substrati strusciandovi contro gola e petto; solo i maschi pi\u00f9 attivi nel marcare territorio e risorse hanno dunque il petto scuro . Le variazioni nel petto sembrano essere legate ai livelli di testosterone . \nDurante la stagione degli amori i maschi e le femmine attuano un vero e proprio mercato biologico: i maschi che marcano di pi\u00f9 si accoppiano per primi e quelli che \"offrono\" pi\u00f9 \"grooming\" alle femmine si accoppiano con maggiore frequenza. La colorazione del petto nei maschi (data dal secreto ghiandolare) \u00e8 probabilmente un segnale sessuale secondario (analogo, ad esempio, al seno delle donne), che d\u00e0 indicazioni sulla qualit\u00e0 del maschio: le femmine, infatti, copulano pi\u00f9 frequentemente con i maschi petto scuro, pi\u00f9 attivi nel marcare; i maschi petto chiaro, per poter accedere alle femmine nella stagione degli amori, offrono ad desse pi\u00f9 grooming rispetto ai maschi petto scuro . \nLa gerarchia del sifaka \u00e8 lineare ed in questa specie \u00e8 stato evidenziato, per la prima volta in natura su una proscimmia, il meccanismo della riconciliazione come forma di gestione dei conflitti. La riconciliazione non avviene, tuttavia, in contesto di \"feeding\" (cio\u00e8 quando gli animali mangiano). Il gioco in questa specie si protrae fino all'et\u00e0 adulta, dove \u00e8 utilizzato anche per \"rompere il ghiaccio\" e ridurre la xenofobia tra maschi di gruppi diversi, in particolare nella stagione degli amori.\nAlimentazione.\nI sifaka sono erbivori selettivi la cui dieta \u00e8 composta prevalentemente da foglie (giovani e adulte) e, nella stagione umida, anche da germogli, frutti e fiori. La dieta \u00e8 variabile a seconda dei siti e della vegetazione che li caratterizza: tra le famiglie di piante preferite ci sono le Leguminosae (tra cui il \"Tamarindus indica\") e le Didiereaceae. Sono piuttosto tolleranti ai tannini. Possono occasionalmente ingerire terreno (geofagia). Sono attivi, per la ricerca del cibo, al mattino e nel pomeriggio con un lungo intervallo nella parte centrale della giornata nella stagione secca e senza intervalli degni di nota nella stagione umida.\nVoce.\nI sifaka di Verreaux e i lemuri dalla fronte rossa (\"Eulemur rufus\") riconoscono i richiami di allarme l'uno dell'altro (comunicazione interspecifica).\nDistribuzione e habitat.\nCome tutti i lemuri, \u00e8 endemico del Madagascar.\n\u00c8 diffuso nel Madagascar occidentale e sud/sudorientale, in particolare nelle aree di foresta spinosa del Madagascar meridionale e sud-occidentale, da Taolanaro (Fort Dauphin) sino al fiume Tsiribihina.\nTassonomia.\nIn passato il \"Propithecus deckenii\" e il \"Propithecus coquereli\" erano considerate sottospecie del \"P. verreauxi\" ed erano denominati rispettivamente \"Propithecus verreauxi coquereli\" e \"Propithecus verreauxi deckenii\".\nOggi le sottospecie sono state elevate al rango di specie.\nConservazione.\nLa specie \u00e8 considerata in pericolo critico dalla IUCN. Data la dieta, specializzata, a basso contenuto energetico (basata prevalentemente su foglie) che si ripercuote su tasso di metabolismo basale) e la sua locomozione altamente dispendiosa dal punto di vista energetico i sifaka sono difficili da preservare in cattivit\u00e0.\nLa si pu\u00f2 osservare, tra gli altri siti, all'interno del Parco Nazionale di Andohahela, nella Riserva naturale di Berenty (Madagascar meridionale), nella foresta decidua secca di Kirindy (Madagascar occidentale) e nella foresta secca di Bezaha-Mahafaly (Madagascar sudoccidentale).\nNei frammenti di foresta spinosa del sud del Madagascar la variabile che maggiormente influenza la loro abbondanza \u00e8 la proporzione di piante di grande taglia (con un diametro ad altezza petto almeno di 5\u00a0cm), pi\u00f9 che la dimensione stessa del frammento ."}
{"id": "621479", "revid": "767487", "url": "https://it.wikipedia.org/wiki?curid=621479", "title": "Nargaroth", "text": "I Nargaroth sono una one man band black metal originaria di Eilenburg, Germania, fondata nel 1996 da Ren\u00e9 Wagner, in arte Ash.\nBiografia.\nI Nargaroth vennero creati nel 1996 da Kanwulf, ma fu solo dopo due anni che venne pubblicato il loro primo demo, \"Orke\", distribuito in 150 copie, contenente sette tracce interamente strumentali (a causa della mancanza di attrezzature per le parti vocali).\nLa band non produsse nulla per 3 anni e, in seguito al suicidio del migliore amico di Kanwulf (evento che lo scioccher\u00e0 profondamente), a questi seguiranno altri 5 anni di silenzio.\nI Nargoroth si reggono quasi interamente lungo la loro storia sulla figura di Kanwulf, che ne \u00e8 chitarrista, bassista e cantante, mentre le parti di formazione mancanti dal vivo vengono coperte da strumentisti via via differenti lungo gli anni.\nDopo la pubblicazione del full-length \"Herbstleyd\" (1999), e il best-of \"Amarok\" (2000) viene inciso \"Black Metal Ist Krieg (A Dedication Monument)\" (2001). \nIl disco, pubblicato dalla No Colours, L'album \u00e8 visto infatti come una sorta di tributo al black metal e alle sue manifestazioni pi\u00f9 genuine, ricreando in alcune tracce le atmosfere degli album storici del genere. L'album contiene quattro cover e viene realizzato in versione CD e Digipack, con una versione in LP del 2003.\nSuccessivamente, vengono pubblicati nell'ordine un EP, \"Rasluka Part II\" (2002), il full-length \"Geliebte des Regens\" (2003), il live album \"Crushing Some Belgian Scum\", l'EP \"Rasluka Part I\" e nel 2004 il quarto full-length, \"Prosatanica Shooting Angels\".\nNel 2007, Ren\u00e8 abbandona totalmente l'identit\u00e0 di Kanwulf, per adottare un soprannome che ormai sente pi\u00f9 suo, quello di Ash. Ed \u00e8 con questo nome e con un rinnovato spirito battagliero, che nello stesso anno pubblica il suo quinto album dal titolo \"Semper Fidelis\", che si contraddistingue dal precedente per il cambiamento della chitarra. Il titolo \u00e8 gi\u00e0 un forte richiamo al passato del black metal, al quale Ash si sente sempre di pi\u00f9 legato e rimpiange con disillusione gli anni in cui, a suo parere, il black era degno di essere definito tale. Infine, nel 2009 rilascia un full-length, \"Jahreszeiten\", che si contraddistingue per un sound molto pi\u00f9 pulito dei dischi precedenti. Il tema trattato nel disco sono le 4 stagioni e le relative implicazioni che hanno sull'anima di Ash. Nel 2011 pubblica il suo settimo album dal titolo \"Spectral Visions of Mental Warfare\" in cui il tema fondamentale riguarda la nascita filosofica e musicale del black metal nel Nord Europa nei primi anni '90.\nNel 2017 esce l'ottavo album all'attivo della band, \"Era of Threnody\".\nFormazione.\nFormazione attuale.\n\"Ash\" - (Rene Wagner) - chitarra, basso, voce, tastiere\nEx componenti.\n\"Charoon - \"chitarra\n\"Erebor - \"batteria"}
{"id": "621482", "revid": "762947", "url": "https://it.wikipedia.org/wiki?curid=621482", "title": "Merce Cunningham", "text": "Artista poliedrico, \u00e8 tra i principali interpreti della modern dance americana e tra i creatori della postmodern dance. La sua carriera, che si distende nell'arco di sette decenni, \u00e8 caratterizzata da una costante innovazione, attraverso la quale contribuisce ad ampliare le frontiere dell'arte contemporanea, delle arti visive, delle arti dello spettacolo, della musica, indagando \"il movimento nello spazio e nel tempo\" e proponendo un nuovo modo di intendere il rapporto tra la danza, la musica e l'arte figurativa (intesa come scenografia). \nBiografia.\nMerce Cunningham, all'anagrafe Mercier Philip Cunningham, nasce a Centralia, nello stato di Washington, il 16 aprile 1919. Suo padre Clifford D. Cunningham, di discendenza irlandese, \u00e8 avvocato, e sua madre, Mayme Joach, proviene da una famiglia di origine slava. Secondo di tre figli, \u00e8 l'unico a non intraprendere gli studi di legge. La famiglia \u00e8 solita frequentare il Liberty Theater di Centralia, ed \u00e8 attraverso la visione delle rappresentazioni inscenate che si avvicina alla danza per la prima volta. Successivamente, riferendosi a tale esperienza, afferma: \u00abPi\u00f9 che danzare, era l'idea di stare sul palco di un teatro ad affascinarmi\u00bb.\nLa sua formazione artistica ha inizio nella citt\u00e0 natale all'et\u00e0 di dieci anni, quando esprime la volont\u00e0 di partecipare alle lezioni di una scuola di danza locale, in cui impara la Sailor's Hornpipe, un ballo popolare. In seguito, presso The Barrett School of the Dance, approfondisce la conoscenza della danza folklorica e apprende la tap-dance e i fondamenti del genere teatrale Vaudeville con l'insegnante Maude M. Barrett. \nDal 1937 al 1939, Cunningham frequenta la Cornish School a Seattle, la quale, fondata nel 1914 da Nellie Cornish, costituisce \u00abla prima scuola degli Stati Uniti occidentali ad offrire una formazione artistica completa\u00bb. Infatti, presso l'istituto, studia storia dell'arte, tecnica, danza, coreografia, teatro, musica e composizione musicale. Oltre a seguire le lezioni di danza impartite da Irene Flyzik e Dorothy Fisher, conduce lo studio della danza preclassica e di quella moderna con Bonnie Bird, danzatrice della Martha Graham Dance Company, conoscendo e apprendendo la tecnica della danzatrice e coreografa Martha Graham. In occasione di un'intervista, Bird ripercorre i primi tempi del loro lavoro insieme descrivendo l'artista come \u00abun ragazzo sui diciotto anni dall'aspetto faunesco, alto, magro, dall'ossatura grossa, con capelli riccioli corti, [...] dotato di una grande autoconsapevolezza e [...] uno studente molto tranquillo e diligente\u00bb. Nel 1938, si avvicina all'opera del compositore statunitense John Cage, il quale assume il ruolo di accompagnatore musicale del dipartimento di danza e di insegnante di composizione musicale. Durante le sue lezioni, Cage insegna ai danzatori a comporre la musica con strumenti a percussione e propone un nuovo rapporto tra danza e musica. Con riferimento a tale esperienza formativa, Cunningham afferma: \u00abCage richiedeva di creare, quindi era necessario pensare, sviluppare una riflessione e non solo sentire le emozioni suscitate da ci\u00f2 che avremmo interpretato\u00bb. Inoltre, risale a questo periodo, e in particolare al novembre del 1938 e al marzo del 1939, la rappresentazione delle prime coreografie da lui realizzate, \"Unbalanced March\", \"Jazz Epigram\" e \"Skinny Structures\".\nNell'estate del 1939, su disposizione di Bonnie Bird, partecipa ai corsi estivi organizzati dalla Bennington School of the Dance, istituto fondato nel 1914 nel Vermont per promuovere e consolidare la conoscenza e lo studio della danza moderna americana, che quell'anno hanno luogo al Mills College, a Oakland, in California. Durante questa sessione, studia danza moderna con alcuni dei suoi principali esponenti, fra cui Martha Graham. \nNel settembre del 1939, accetta la proposta della coreografa americana e si trasferisce a New York, interrompendo il percorso formativo alla Cornish School, per danzare nella Martha Graham Dance Company, con la quale lavora fino al 1945, sia come solista nelle coreografie \"Letter to the world\" del 1940 e \"Appalachian spring\" del 1944, sia come coreografo in \"Mysterious adventures\" del 1945. Nel 1940, su indicazione della Graham, inizia a prendere lezioni di danza classica presso la School of American Ballet, istituita nel 1934 da George Balanchine. Nel 1944, si tengono i primi concerti che contengono assoli da lui coreografati e interpretati e musica del compositore John Cage. \nA partire dal 1948, \u00e8 danzatore e coreografo presso il Black Mountain College, in North Carolina, dove nel 1953 fonda la sua compagnia di danza, la Merce Cunningham Dance Company, di cui \u00e8 direttore artistico fino al 2009.\nL'attivit\u00e0 artistica di Cunningham comprende la creazione di pi\u00f9 di 180 coreografie di repertorio e pi\u00f9 di 700 eventi, diversi disegni, dei quali la natura \u00e8 il soggetto principale, e numerosi scritti dedicati alla danza, alla tecnica e al suo processo coreografico. Nel corso della sua carriera, si avvale della collaborazione di pittori come Andy Warhol, Robert Rauschenberg, Jasper Jonhs e di compositori quali, David Tudor, Gordon Mumma, oltre a John Cage, estendendo la sua influenza su varie discipline artistiche.\nIl suo lavoro \u00e8 conosciuto in America, in un primo momento, solo nei circoli specializzati di danza, arte e musica, mentre a Londra, Parigi e in altre citt\u00e0, \u00e8 ampiamente celebrato come creatore di un nuovo classicismo, come il successore di Djaghilev e come uno degli artisti teatrali pi\u00f9 straordinari dei suoi tempi. La sua vita e la sua visione artistica costituiscono l'oggetto di molteplici pubblicazioni e mostre, tra le quali si annoverano l'esposizione curata dal critico d'arte Germano Celant, allestita, tra le altre istituzioni, presso la Fundaci\u00f3 Antoni T\u00e0pies, a Barcellona, nel 1999, e presso il Castello di Rivoli Museo d'Arte Contemporanea, a Torino, nel 2000, e la mostra \"Merce Cunningham: Common Time\", organizzata dal Walker Art Center nel 2017. Inoltre, le opere coreografiche dell'artista sono interpretate da numerose compagnie di danza, come Paris Op\u00e9ra Ballet, New York City Ballet, American Ballet Theatre, London' s Rambert, e White Oak Dance Project, per nominarne alcune.\nDopo una vita di grandi successi e riconoscimenti, Merce Cunningham muore nel sonno il 26 luglio del 2009, nella sua abitazione a New York, per cause naturali. Un mese prima della morte annuncia il \"Living Legacy Plan\", un piano per supervisionare l'integrit\u00e0 del suo insegnamento e lasciare un progetto per il futuro delle sue scuole anche dopo la sua morte.\nAttivit\u00e0 artistica.\nAvvicinatosi alla concezione artistica e all'opera di Martha Graham durante il periodo di formazione con la danzatrice Bonnie Bird alla Cornish School, e, in seguito, attraverso lo studio della danza moderna condotto con la coreografa presso la Bennington School of the Dance, dal 1939 al 1945, Cunningham \u00e8 danzatore nella Martha Graham Dance Company, all'interno della quale occupa un posto di grande rilievo. Successivamente, prende le distanze dalla danza \"psicologistica\" dell'artista americana ed elabora una sua idea di danza anti-psicologica e anti-narrativa incentrata sulla concretezza di un movimento definito anti-emozionale ed anti-narrativo, che riflette la sua concezione della danza come arte formale. Il suo intento \u00e8 quello di ripensare la danza, adeguandola ai grandi mutamenti del mondo.\nDopo la morte della coreografa, avvenuta nel 1991, Cunningham dichiara: \u00abMartha Graham \u00e8 stata una danzatrice straordinaria. Ha sviluppato una tecnica originale ed innovativa. [...] Era bassa di statura, ma con una grande presenza scenica. [...] Ripensando agli anni di lavoro insieme e a quelli trascorsi a New York nella sua compagnia, realizzo, proprio come compresi allora, quanto sia stato fortunato ad avere avuto l'opportunit\u00e0 di condividere il palco con lei\u00bb.\nPer la radicalit\u00e0 della sua estetica e per la sua filosofia implicita, \u00e8 considerato il principale esponente della neoavanguardia di danza, e genera un ponte metaforico tra la modern dance e la postmodern dance. Infatti, se Graham \u00e8 ritenuta la \u201cgrande madre\u201d della modern dance, Cunningham getta le basi della postmodern dance.\nLa sua collaborazione col compositore d'avanguardia John Cage, cui \u00e8 legato sentimentalmente per mezzo secolo fino alla morte di Cage nel 1992, \u00e8 fondamentale per la carriera e la vita di entrambi.\nConosciuto nel 1938, durante gli anni di formazione alla Cornish School, Cunningham condivide con Cage il rifiuto dei metodi formali dall'arte del XIX secolo e la loro collaborazione, iniziata nel 1942 con la realizzazione da parte del compositore della musica della coreografia \"Credo in Us\" \u00e8 tra le pi\u00f9 celebri del XX secolo, influenzando profondamente gli sviluppi dell\u2019avanguardia americana. Tra i due \u00e8 evidente una comunanza di concezione, per cui Cunningham cerca di esprimere nelle sue coreografie lo svolgersi di un'azione, di un'idea, attraverso il puro movimento, lineare e fluido, spesso creato in maniera totalmente indipendente dalla musica. I due artisti, infatti, creano performance dove la danza e la musica rimangono indipendenti l'una dall'altra, pur sviluppandosi nello stesso tempo e nello stesso luogo, dimostrando che la prima riguarda principalmente se stessa, e non la musica.\nNegli anni Quaranta Cage, anche grazie alle lezioni e agli scritti di Daisetsu Teitaro Suzuki, si avvicina alla cultura orientale e al Buddhismo Zen, e successivamente viene introdotto dal compositore Christian Wolff al Libro dei Mutamenti (I' Ching), in cui sono descritte tutte le possibili dinamiche del cambiamento. Cage inizia cos\u00ec a organizzare il caso secondo un sistema di combinazioni numeriche che decidono in sua vece (quali note suonare, la loro durata, la loro altezza), coinvolgendo presto anche Cunningham in questo nuovo approccio alla creazione. \nCunningham stesso afferma che lui e Cage iniziano ad interessarsi all'utilizzo del caso come metodo di lavoro per le loro opere negli anni Cinquanta\". Sixteen Dances for Soloist and Company of Three\" (1951) \u00e8 il primo lavoro in cui Cunningham utilizza il metodo cinese dell'I Ching per creare la coreografia: nella danza, che esplora le nove emozioni permanenti (rasas) dell\u2019estetica indiana, l\u2019ordine di apparizione delle emozioni e dei movimenti a esse associati viene determinato dal caso. La composizione musicale \u00e8 scritta da Cage, ma, come avviene spesso, i due lavorano indipendentemente l\u2019uno dall\u2019altro; i movimenti coreografici di Cunningham non si adattano, bens\u00ec si confrontano, con la traccia musicale. \nCunningham sviluppa dunque un approccio basato sulla concezione della danza come sostanza a s\u00e9 stante, ente autonomo, indipendente sia dal suono che dall'immagine. Poche ore prima dello spettacolo, Cunningham consegna la coreografia determinata dal caso ai danzatori della sua compagnia, mentre la musica arriva sempre dopo, direttamente durante lo spettacolo. L'unica cosa che lega danza e musica \u00e8 dunque il ritmo, un \"timing\" preciso grazie al quale le due arti si sarebbero espresse in armonia. \nIl metodo del caso non implica per\u00f2 nessuna improvvisazione, dal momento che, una volta scelta casualmente (per esempio attraverso il lancio di dadi o monete) la sequenza degli elementi, siano essi musicali o coreutici, essa rimane tale e tale deve essere eseguita e portata in scena.\nUna svolta decisiva nella loro evoluzione estetica avviene nel 1952 quando, allargata la collaborazione al pittore Robert Rauschenberg, i tre presentano al Black Mountain College un \"Event\" che passa alla storia come il primo Happening (bench\u00e9 il termine \"Happening\" sia stato usato per la prima volta nel 1959 da Allan Kaprow), un evento nel quale vengono uniti in una nuova combinazione, senza una struttura predefinita, frammenti selezionati di opere esistenti. Lo stesso coreografo spiega: \u00abPresentati senza intervallo, gli \"events\" sono composti da balletti completi, estratti da balletti di repertorio e, spesso, da nuove sequenze adattate per una rappresentazione e un luogo precisi, con la possibilit\u00e0 che pi\u00f9 azioni distinte si producano in uno stesso tempo per permettere, pi\u00f9 che una serata di danze, l'esperienza della danza\u00bb; in questa affermazione \u00e8 racchiuso il principio di tutta la poetica del coreografo statunitense. In quel periodo si sostituisce alla nozione classica di \u201cspettacolo\u201d, quella di \u201claboratorio\u201d e \u201cperformance\u201d. \nDi Elliot Caplan \u00e8 il documentario \"Cage/Cunningham\" del 1991. Racconta la storia della loro rinomata e duratura collaborazione tramite interviste, materiali d'archivio e collaborazioni tra le loro associazioni artistiche e filosofiche che hanno riunito personalit\u00e0 dell'arte, della danza, della musica, della letteratura.\nL'attivit\u00e0 artistica di Cunningham si basa sulla ricerca del movimento e questa sua attenzione \u00e8 resa evidente anche da un'intervista nella quale dichiara: \u00abLa mia idea \u00e8 sempre stata quella di esplorare il movimento del corpo umano. Ho cercato di insegnare a studenti e ballerini la mia tecnica, ma in un modo che lasciasse spazio all'individualit\u00e0\u00bb. Affascinato ed incuriosito dalle possibilit\u00e0 offerte dai nuovi media, nel 1968 si interroga sul futuro della danza in rapporto alle tecnologie, sicuro del fatto che i dispositivi tecnologici possano essere applicati al mondo della danza al fine di arricchire il processo di creazione coreografica, ma consapevole della riluttanza da parte del mondo accademico.\nIl desiderio di Cunningham \u00e8 quello di trovare il mezzo pi\u00f9 ottimale per realizzare i propri obiettivi artistici e la tecnologia elettronica ha introdotto un nuovo modo di vedere la realt\u00e0, di negoziare, di pensare. Grazie ai nuovi media digitali \u00e8 sempre pi\u00f9 possibile \u201ceditare\u201d un prodotto creativo, inter-agendo su di esso, annullando o ripristinando modifiche che non andranno ad influenzare il \u201cgi\u00e0 salvato\u201d. Da questo presupposto, Cunningham ipotizza un sistema di notazione di danza elettronica immediata che serva a mostrare i movimenti della danza, fermarli o rallentarli, coreografare la danza in modi completamente nuovi e reimmaginare la comprensione del corpo umano. Nasce cos\u00ec, nel 1986, Life Forms, poi denominato DanceForms, primo software di creazione e notazione dei movimenti di danza, che consiste nella rappresentazione del corpo umano come una serie di cerchi concentrici. Grazie a questa invenzione, Cunningham, in quanto suo ideatore e sperimentatore, diventa il primo coreografo internazionale ad utilizzare il computer come uno strumento coreografico.\nNel corso della sua carriera artistica, Cunningham si cimenta anche nella creazione di video, nonostante tale pratica sia spesso poco considerata e ricordata.\nNegli anni Sessanta, il coreografo lavora con diversi registi integrando il loro lavoro nelle sue esibizioni di danza. Un esempio di questo tipo di collaborazione \u00e8 il filmato d'archivio di \"Variations V\", un'opera multimediale nella quale vengono ripresi i ballerini che, attivando dei sensori, interrompono un raggio luminoso e innescano inserti musicali di Cage, mentre su alcuni schermi sono riprodotte immagini di film o di vita quotidiana; questo filmato mostra, inoltre, i montaggi di Stan VanDerBeek e Nam June Paik proiettati sui ballerini di Cunningham.\nA partire dagli anni Settanta, Cunningham inizia ad esplorare i video con l'amico e regista della compagnia Charles Atlas. Il coreografo intreccia intenzionalmente la danza con il video, coniando il termine video-danza. Nel 1974 realizza, da uno spettacolo del 1968, \"Walkaround time\", su scene di Jasper Johns (direttore artistico dal 1967 al 1980, succeduto a Rauschenberg) ispirate all'opera di Duchamp \"The large glass\". Esempi di video-danza includono \"Squaregame Video\" (1976), e \"Beach Birds for Camera\" (1993).\nNegli anni Ottanta e Novanta, continua l'esplorazione sulle possibilit\u00e0 di intersezione tra danza e video, creando con Elliot Caplan \"Changing steps\" (1989)\",\" da uno spettacolo del 1975, sperimentando il software Life Forms unitamente alla tecnica del motion capture: il movimento si stacca cos\u00ec dal ballerino per liberarsi nello spazio virtuale.\nLa Merce Cunningham Dance Company, inizialmente Merce Cunningham and Dance Company, fondata nel 1953 presso il Black Mountain College, si afferma, a partire dagli anni Cinquanta, come una delle massime esperienze di ricerca nel campo della danza contemporanea, attraverso la creazione di centinaia di opere coreografiche di intensa fisicit\u00e0 e rigore intellettuale, sfidando le idee tradizionali di danza, come i ruoli dei ballerini e del pubblico, i limiti del palcoscenico e le relazioni tra movimento e bellezza. Per Cunningham, la Compagnia \u00e8 fondamentale per la sua vita, tanto che egli stesso dichiara: \u00abI ballerini sono stati e continuano ad essere la vita del mio lavoro. \u00c8 a loro che sono pi\u00f9 debitore, per la loro dedizione, energie e disponibilit\u00e0 in condizioni favorevoli o difficili\u00bb.\nIl primo tour mondiale della Merce Cunningham Dance Company si tiene nel 1964, concludendosi in Giappone nel novembre dello stesso anno. Questo tour \u00e8 riconosciuto come uno degli eventi pi\u00f9 significativi nella storia della danza americana del dopoguerra, portando la compagnia ai vertici della scena artistica internazionale. Bench\u00e9 si sia assicurata impegni in luoghi strategicamente importanti (citt\u00e0 in Cecoslovacchia, Polonia, India e Thailandia), la compagnia \u00e8 considerata troppo all'avanguardia per servire come ambasciatore culturale, e quando cala il sipario, la Merce Cunningham Dance Company, nonostante il plauso della critica, \u00e8 demoralizzata, esausta e indebitata. A meno di due settimane dall'inizio del tour, Robert Rauschenberg, illuminotecnico e scenografo di Cunningham, diventa il primo americano a vincere il primo premio di pittura alla Biennale di Venezia, e a Tokyo lascia la troupe. Qui Cunningham dice addio alla sua compagnia, e recatosi da solo a Honolulu, scrive due lettere a Cage. Nella prima ha annunciato lo scioglimento della societ\u00e0, ricordando: \u00abNon vedevo alcun motivo per continuare con cos\u00ec tanta sgradevolezza e ostilit\u00e0 in giro\u00bb. Ma in seguito a dei ripensamenti, scrive una seconda lettera nella quale dichiara la sua intenzione di \u00abtornare e ricominciare con chiunque e qualunque cosa ci fosse\u00bb.\nNel 2009, dopo la morte del coreografo, la compagnia intraprende un tour mondiale della durata di due anni, come richiesto dallo stesso Cunningham, per poi dissolversi definitivamente al termine dell'evento, nel 2011.\nNel corso della sua attivit\u00e0, la compagnia si avvale spesso della collaborazione di artisti visivi, musicisti, architetti e designers.\nSi tratta della compagnia che ha commissionato pi\u00f9 lavori a compositori contemporanei; molte opere includono brani di musicisti, come John Cage, Gordon Mumma e Gavin Bryars, e band famose, come Radiohead, Sigur R\u00f3s e Sonic Youth. Nel ruolo di direttore musicale, \u00e8 succeduto a John Cage, cui sono riconducibili le maggiori innovazioni, il compositore David Tudor e, dopo il 1995, Takehisa Kosugi.\nIl lavoro di Cunningham, le sue opere video, le sue opere materiali e gli oggetti usati dalla Compagnia nelle performances sono conservati all'interno delle collezioni di varie istituzioni. \nIl Merce Cunningham Trust, fondato nel 2000 dal coreografo, si occupa di preservare, mantenere e condividere il suo lascito artistico, conservando le opere scritte, i disegni, le opere registrate e gli oggetti fisici impiegati, trasmettendo la sua tecnica e i suoi metodi coreografici, e supportando la ricerca, lo studio e la ricostruzione della sua visione e della sua attivit\u00e0 tramite la messa a disposizione della documentazione scritta e materiale. L'ente lavora a stretto contatto con la New York Public Library for the Performing Arts, il Walker Art Center di Minneapolis e il John Cage Trust, al fine di archiviare una vasta collezione di materiali. Nel 2001, la Jerome Robbins Dance Division della New York Public Library acquisisce Il Merce Cunningham Archive, il quale include opere manoscritte dell'artista, opere video e registrazioni. Dal 2011, il Walker Art Center conserva l'archivio della Merce Cunningham Dance Company, comprendente costumi, materiali di uso scenografico, poster, fotografie, annotazioni. Il John Cage Trust, infine, conserva una collezione di scritti e disegni prodotti dal coreografo, opere audio e opere video. "}
{"id": "621484", "revid": "34971", "url": "https://it.wikipedia.org/wiki?curid=621484", "title": "Life Forms", "text": "Life Forms \u00e8 un software di animazione 3D di propriet\u00e0 della \"Credo Interactive\". Nato da un'idea di Merce Cunningham, che dal 1968 ipotizzava l'utilizzo di un sistema elettronico che potesse aiutarlo a scoprire nuovi movimenti per le sue coreografie, \"Life Forms\" \u00e8 utilizzato per la notazione delle coreografie di danza.\nAttualmente Life Forms \u00e8 alla versione 4.0. Life Forms Studio \u00e8 il pacchetto offerto dalla Credo Interactive che permette di realizzare animazioni 3d partendo da moltissimi modelli pre-confezionati ed importare/esportare formati compatibili con Maya, 3D Studio Max, Cinema 4D, LightWave 3D e molti altri."}
{"id": "621486", "revid": "767487", "url": "https://it.wikipedia.org/wiki?curid=621486", "title": "Visage", "text": "I Visage sono stati un gruppo musicale Synthpop/New wave britannico formatosi nel 1978 a Londra che divenne strettamente collegato al movimento New romantic nascente dei primi anni 1980.\nStoria.\nCarriera.\nIl gruppo era composto, tra gli altri, da Billy Currie, Midge Ure e dal frontman Steve Strange. Currie e Ure sono stati anche membri degli Ultravox. Tra il 1980 e il 1984 pubblicarono tre album \"Visage\" (1980), \"The Anvil\" (1982) e \"Beat Boy\" (1984).\nIl primo album fu sicuramente quello di maggior successo, grazie al singolo \"Fade to Grey\" (che \u00e8 ancora oggi una canzone simbolo del movimento \"New Romantic\"), ma anche grazie ai singoli \"Tar\" e \"Mind of a toy\".\nNel secondo album le \"vocazioni disco\" vennero amplificate senza perdere le velleit\u00e0 neo-futuristiche che avevano sempre caratterizzato il gruppo, e nonostante contenesse i singoli \"Damned don't cry\" e \"Night train\", le vendite iniziarono a diminuire.\nIl loro terzo ed ultimo album fu un totale flop che spinse i membri del gruppo a dedicare il proprio tempo ad altri progetti.\nCi\u00f2 segn\u00f2 anche la fine della carriera dello strano personaggio di Steve Strange (vero nome Steve Harrington), che in seguito ha fatto parlare molto poco di s\u00e9, anche se ha cercato di riformare il gruppo di recente.\nAttualit\u00e0.\nUn nuovo gruppo, sempre denominato Visage e capeggiato ancora da Steve Strange (unico membro rimasto della formazione originale), si \u00e8 formato nel 2004.\nNel 2008, Strange (e il secondo tastierista dei Visage, Sandrine Gouriou) hanno fatto un'apparizione nella serie drammatica della BBC Ashes to Ashes, ambientata nel 1981. Nell'episodio, si sono esibiti nella versione originale di \"Fade to Grey\", in una scena ambientata nella discoteca \"Blitz\", dove abitualmente il gruppo si esibiva e il loro amico Boy George faceva il guardarobiere (anche lui presente nel telefilm).\nIl 12 febbraio 2015 il cantante Steve Strange muore per un infarto al miocardio mentre si trovava in viaggio in Egitto."}
{"id": "621490", "revid": "6923", "url": "https://it.wikipedia.org/wiki?curid=621490", "title": "Fiat Oggi", "text": ""}
{"id": "621494", "revid": "3732", "url": "https://it.wikipedia.org/wiki?curid=621494", "title": "Pietro Crisologo", "text": "Biografia.\nFu battezzato ed educato da Cornelio, vescovo di Forum Cornelii (\u2020 446), che poi lo avvi\u00f2 a studi letterari e giuridici a Ravenna e a Bologna. Ordinato diacono sempre da Cornelio, lo affianc\u00f2 durante il suo episcopato.\nPapa Sisto III lo nomin\u00f2 vescovo di Ravenna nel 433, quando la citt\u00e0 era capitale dell'Impero romano d'Occidente. Da tre anni Ravenna era diventata sede metropolitana (430). Aveva giurisdizione su tutte le diocesi della Flaminia e dell'Emilia (cio\u00e8 da Forl\u00ec a Piacenza).\nLa sua piet\u00e0 e il suo zelo gli fecero guadagnare l'ammirazione dei fedeli e, grazie alla sua arte oratoria e alla sua eloquenza pastorale, fu soprannominato \"Crisologo\" (dal greco, \"dalle parole d'oro\"). Godette della fiducia di papa Leone I e della protezione dell'imperatrice Galla Placidia. Durante il suo vescovado fu edificata la prima chiesa cristiana a Ravenna (la diocesi aveva avuto sede a Classe fino al 378).\nIl teologo monofisita Eutiche tent\u00f2, invano, di avere il suo appoggio dopo essere stato condannato dal Sinodo di Costantinopoli del 448.\nMor\u00ec a Ravenna il 2 dicembre 450. \u00c8 sepolto nel Duomo di Imola. Il suo sarcofago si trova nella navata di sinistra della cripta.\nOpere.\nFelice, vescovo di Ravenna dal 709 al 724, compil\u00f2 una raccolta delle sue omelie, per un totale di centosettantasei; alcune di esse sono delle interpolazioni. Altre omelie scritte da Pietro sono invece incluse in altre raccolte sotto nomi diversi. In gran parte esse sono commenti brevi e concisi dei testi biblici. Pietro Crisologo spieg\u00f2 in maniera molto efficace il mistero dell'Incarnazione, le eresie di Ario e di Eutiche, il Credo apostolico. Ha inoltre dedicato una serie di omelie alla Vergine Maria e a san Giovanni Battista.\nDopo l'invenzione della stampa a caratteri mobili, le sue opere furono pubblicate dapprima da Agapito Vicentino (Bologna, 1534) e, successivamente da Domenico Mita (Bologna, 1634) e Sebastiano Paoli (Venezia, 1775). Quest'ultima opera fu ristampata nella \"Patrologia latina\", tomo LII. In seguito Francesco Liverani pubblic\u00f2 9 nuove omelie e varie altre prediche da manoscritti trovati nelle biblioteche italiane.\nMolte omelie furono tradotte in tedesco da Marcellus Held (Kempten, 1874)."}
{"id": "621495", "revid": "122691055", "url": "https://it.wikipedia.org/wiki?curid=621495", "title": "Fernando Vallejo", "text": "Dopo aver studiato Lettere e Filosofia presso l'Universit\u00e0 Nazionale della Colombia a Bogot\u00e1, ha studiato Biologia alla Pontificia Universidad Javeriana. Negli anni posteriori, si trasferisce a Italia per studiare cinema e regia presso il Centro Sperimentale di Cinematografia di Roma. Tornato in America Latina, ha abbandonato la natia Colombia e nel 1971 si \u00e8 trasferito in Messico, Paese di cui ha adottato la nazionalit\u00e0 nel 2007. Autore di diversi romanzi, saggi, film e sceneggiature, ha ottenuto numerosi riconoscimenti, tra cui il prestigioso Premio R\u00f3mulo Gallegos nel 2003 e il Premio FIL di Letteratura in Lingue Romanze nel 2011. Ateo e radicalmente anti-clericale, Vallejo \u00e8 vegano ed uno strenuo sostenitore dei diritti degli animali. Convive da diversi anni con il compagno, lo scenografo David Ant\u00f3n, con il quale non ha figli, date le sue ferme posizioni anti-nataliste."}
{"id": "621499", "revid": "1305772", "url": "https://it.wikipedia.org/wiki?curid=621499", "title": "Marini", "text": ""}
{"id": "621500", "revid": "481349", "url": "https://it.wikipedia.org/wiki?curid=621500", "title": "Mesostico", "text": "Il mesostico (dal greco \"\u03bc\u03ad\u03c3\u03bf\u03c2\", \u00abmedio\u00bb e \"\u03c3\u03c4\u03af\u03c7\u03bf\u03c2\", \u00abverso\u00bb) \u00e8 una variante dell'acrostico, in cui, a differenza di quest'ultimo, sono le lettere o le sillabe o le parole centrali di ciascun verso, e non quelle iniziali, che formano un nome o una frase."}
{"id": "621501", "revid": "400694", "url": "https://it.wikipedia.org/wiki?curid=621501", "title": "Myspace", "text": "Myspace, reso precedentemente in maniera grafica come My_____, ed ancor prima come MySpace, \u00e8 una comunit\u00e0 virtuale, e pi\u00f9 precisamente una rete sociale, creata nel 2003 da Tom Anderson e Chris DeWolfe. Offre ai suoi utenti blog, profili personali, gruppi, foto, musica e video. I server sono a Santa Monica e a New York.\nStoria.\nLa versione attuale di Myspace \u00e8 stata fondata nel novembre 2003 da Tom Anderson (studente dell'Universit\u00e0 della California, Berkeley e dell'Universit\u00e0 della California, Los Angeles) e Chris DeWolfe (laureato all'University of Southern California's Marshall School of Business). Anderson ne \u00e8 stato presidente ed amministratore delegato sino al 2009, anno in cui ha lasciato l'azienda poich\u00e9 in disaccordo con la direzione presa dal sito.\nEra parzialmente propriet\u00e0 della Intermix Media, che \u00e8 stata acquisita nel luglio 2005 per 580 milioni di dollari statunitensi dalla News Corporation di Rupert Murdoch, proprietario fino al 2011.\nL'arrivo di nuove reti sociali come Facebook e Twitter ha, gradualmente, soppiantato Myspace come piattaforma utilizzata per profili e blog personali. Nonostante questo, per diverso tempo il sito ha continuato ad essere una vetrina per i gruppi musicali, per via della possibilit\u00e0 di caricare file MP3 che, nei primi tempi, era preclusa alle reti sociali concorrenti. Tuttavia, la navigazione attraverso Myspace divenne sempre pi\u00f9 difficoltosa a causa della possibilit\u00e0 di personalizzare l'aspetto della propria pagina utilizzando il linguaggio HTML. Tali personalizzazioni erano rese possibili grazie ad alcuni siti esterni che, una volta selezionate le modifiche desiderate, restituivano stringhe HTML da copiare nelle informazioni di profilo.\nTuttavia, l'abuso di questi codici (spesso unito alle scarse conoscenze informatiche degli utenti che li utilizzavano) ha reso molto difficile la navigazione attraverso Myspace: molte pagine, alla loro apertura, richiedevano il caricamento di immagini, video, slideshow, lettori multimediali e altre applicazioni, aumentando la richiesta di banda e gravando sulla CPU dei computer meno potenti. Pertanto, nel 2009, ci fu una sorta di \"azzeramento\" dei profili, che, da quel momento, risultarono pi\u00f9 omogenei a livello grafico. Paradossalmente, i nuovi profili risultarono ancora pi\u00f9 lenti (a causa di un maggior uso del plugin flash) e difficili da utilizzare, causando un'ulteriore migrazione verso altre reti sociali e il progressivo abbandono di Myspace.\nNel 2011, a causa di esigenze di bilancio, ha operato un taglio dei dipendenti pari al 47% del personale (circa 500 dipendenti). Dopo aver dimezzato gli accessi nell'ultimo anno e chiuso il 2010 con pesanti passivi, nel giugno 2011 News Corporation vende per circa 35 milioni di dollari alla Specific Media, specializzata in pubblicit\u00e0 online.\nIl 15 giugno 2013 Myspace riapre con un design rinnovato e migliorato, con la possibilit\u00e0 di ascoltare musica gratis dopo essersi registrati e di aprire la propria stazione radio.\nMyspace Italia.\nMyspace Italia, la sezione di Myspace dedicata all'Italia, \u00e8 partita in versione beta il 15 dicembre 2006, ed \u00e8 stata lanciata ufficialmente nel maggio 2007. Il tasso di crescita di Myspace in Italia era di 4.500 nuovi profili al giorno, uno ogni 5 secondi. Il tempo medio che un utente italiano trascorreva su Myspace era 64 minuti al giorno, a fronte dei 39 minuti degli utenti statunitensi. Il numero di gruppi musicali iscritti a Myspace Italia era superiore a 70.000.\nLa sede italiana di Myspace ha chiuso il 26 giugno 2009."}
{"id": "621505", "revid": "1393243", "url": "https://it.wikipedia.org/wiki?curid=621505", "title": "IMesh", "text": "iMesh era un software di file sharing che usava una rete P2P proprietaria e centralizzata (IM2Net), sviluppato dall'azienda statunitense iMesh, Inc. Nel 2009 \u00e8 stato il terzo servizio musicale in abbonamento pi\u00f9 popolare negli Stati Uniti.\nNato inizialmente come un client P2P che consentiva anche lo scambio illegale di file, iMesh \u00e8 diventato poi il primo servizio P2P approvato dalla RIAA, consentendo agli utenti residenti negli Stati Uniti e in Canada di scaricare contenuti previa sottoscrizione di un abbonamento mensile o in alternativa di pagare per i singoli brani.\nStoria.\nLa causa con la RIAA.\nIl 18 settembre 2003 la RIAA cit\u00f2 in giudizio iMesh per aver favorito la violazione di copyright. iMesh giunse a un accordo 10 mesi dopo, il 20 luglio 2004. I termini dell'accordo erano che iMesh avrebbe dovuto risarcire loro 4,1 milioni di dollari, trasformando il software in un servizio legale a pagamento (iMesh 6.0); nel frattempo, avrebbe potuto continuare a operare normalmente. iMesh acconsent\u00ec a rendere disponibile il servizio per la fine del 2004, ma divent\u00f2 operativo solo verso la fine del 2005 a causa di problemi tecnici. La nuova versione includeva anche funzionalit\u00e0 di rete sociale per connettersi con persone in base a nazionalit\u00e0, et\u00e0 o gusti musicali e permetteva anche di accedere gratuitamente alla rete Gnutella per contenuti liberi o di artisti indipendenti.\nChiusura.\nA settembre 2013 il servizio \u00e8 stato violato e i dettagli di circa 50 milioni di account rubati. I dati includevano e-mail, indirizzi IP, nomi utente e hash MD5 con salt delle password. Nel 2016 tali informazioni sono state messe in vendita nella darknet.\nIl 9 giugno 2016 iMesh ha interrotto il servizio senza alcun preavviso. La pagina di supporto indicava come causa i cambiamenti dell'industria musicale.\nAspetti legali.\nDopo il rilancio, iMesh veniva pubblicizzato come un client P2P 100% legale, e riconosciuto come tale dalla RIAA. Questo perch\u00e9 i download attraverso il client erano limitati a un database selezionato di 15 milioni di canzoni e video con licenza.\nDalla versione 6 del client iMesh, infatti, il software era in grado di rilevare i tentativi di scaricare materiale protetto da copyright e di bloccarne il trasferimento, facendo uso dell'acoustic fingerprinting, fornito da Audible Magic.\nFu raggiunto un accordo anche con la MPAA. File video di dimensioni superiori a 50 MB e pi\u00f9 lunghi di 15 minuti non sarebbero pi\u00f9 potuti essere condivisi nella rete iMesh, impedendo la condivisione di filmati pi\u00f9 lunghi, come i film.\nCaratteristiche.\nPer avviare una ricerca bastava inserire una parola chiave o anche file inerenti a una determinata categoria. iMesh analizzava il computer di altri utenti che lo avevano installato per la ricerca dei file.\niMesh era anche dotato di accorgimenti di sicurezza come: "}
{"id": "621508", "revid": "124861767", "url": "https://it.wikipedia.org/wiki?curid=621508", "title": "Geraldo Alckmin", "text": "Biografia.\n\u00c8 stato il pi\u00f9 giovane sindaco della storia del Brasile e ha governato per 6 anni lo Stato di San Paolo. Nel 2006 si \u00e8 candidato con la coalizione \"um Brasil Decente\", alleanza tra PSDB (Partido da Social Democracia Brasileira), a cui appartiene, e PFL (Partido da Frente Liberal), alle presidenziali del Brasile.\nViene scelto per tale candidatura il 14 marzo 2006 e in seguito a ci\u00f2 si dimette dalla carica di sindaco. Nonostante tutti i sondaggi (che lo accreditavano intorno al 30%) Alckmin ottiene al primo turno il 41,64% dei suffragi accedendo al ballottaggio con Lula. Al ballottaggio del 29 ottobre 2006 ottiene il 39,17% venendo cos\u00ec sconfitto dal presidente uscente (eletto con il 60,83% delle preferenze).\n\u00c8 stato candidato alle elezioni presidenziali del 2016 e ha ottenuto il 4,76% dei voti. La sua immagine \u00e8 stata offuscata dal legame del PSDB con il governo provvisorio di Michel Temer, il pi\u00f9 impopolare nella storia del paese. Candidato della destra neoliberale e conservatrice, Geraldo Alckmin ha sofferto della sua mancanza di carisma e del suo profilo moderato in una campagna in cui l'elettorato tradizionale del PSDB ha scelto Jair Bolsonaro. Tuttavia, la sua candidatura \u00e8 stata ben accolta dai media tradizionali e dal settore finanziario.\nPosizioni politiche.\nCattolico, Alckmin \u00e8 stato membro dell'Opus Dei.\nIl programma elettorale di Alckmin nel 2018 era basato sulla lotta alla corruzione. Propone anche di continuare con le riforme liberali iniziate da Temer e di realizzare un'ampia riforma per diminuire il ruolo dello stato e idee fortemente pro-mercato.\nControversie.\nIl suo mandato a San Paolo \u00e8 stato impantanato in molteplici scandali di corruzione, che vanno da deviazioni nella costruzione di una tangenziale a irregolarit\u00e0 nella distribuzione di cibo nelle scuole pubbliche.\nSuccessivamente, per la campagna elettorale del 2006, la Procura brasiliana ha denunciato Alckmin per finanziamento illegale nel 2014, la Procura di San Paolo, che accusa l'ex governatore di San Paolo di aver ricevuto almeno 7,8 milioni di reais (circa 1,87 milioni di dollari) nella \"scatola B\" dalla societ\u00e0 di costruzioni Odebrecht, implicata nello scandalo di corruzione, ed \u00e8 stato incriminato in tribunale. Successivamente, il suo partito, il PSDB, e diversi suoi esponenti sono stati implicati per aver ricevuto tangenti per finanziare la sua campagna come governatore dello stato di San Paolo. Alckmin \u00e8 stato accusato da Odebrecht di aver ricevuto denaro non dichiarato attraverso suo cognato, cosa che i suoi avversari sostengono sia stata schermata dai media, che non hanno menzionato la questione.\nNel 2018 \u00e8 stato coinvolto in un nuovo caso di corruzione quando i procuratori di San Paolo hanno accusato Geraldo Alckmin di presunte irregolarit\u00e0 durante il suo mandato di governatore dello stato."}
{"id": "621521", "revid": "107687500", "url": "https://it.wikipedia.org/wiki?curid=621521", "title": "Sexy Boxy", "text": "Sexy Boxy \u00e8 un \"reality show\" trasmesso su Odeon TV scritto da Davide Sacc\u00e0 e Gianfranco Nullo, che lo dirige (Gianfranco Nullo \u00e8 soprannominato da tutto il cast \"lo zio\"). Il reality \u00e8 condotto nel 2004 per le prime puntate da DJ Ringo e Marzio Forte e, in seguito da Fernando Proce coadiuvato dalle voci fuori campo dello Zoo di 105.\nIn questo \"reality\" dodici sexy ragazze si allenano quotidianamente per prepararsi ai combattimenti settimanali contro le altre concorrenti, in un mix di agonismo e sensualit\u00e0.\nLa prima e unica edizione di questo reality \u00e8 andata in onda dal 12 ottobre al 19 dicembre 2004."}
{"id": "621522", "revid": "1745361", "url": "https://it.wikipedia.org/wiki?curid=621522", "title": "Val d'Ega", "text": "La Val d'Ega (\"Eggental\" in tedesco) \u00e8 una valle dell'Alto Adige che inizia pochi chilometri a nord di Bolzano e si estende verso sud-est sino al passo di Costalunga che porta in val di Fassa. Il Passo di Lavaz\u00e8 la mette inoltre in comunicazione con la val di Fiemme. Prende il nome dal torrente omonimo, affluente dell'Isarco.\nNei tratti pi\u00f9 stretti \u00e8 larga pochi metri ed \u00e8 celebre per il lago di Carezza situato a 1.550 metri sul livello del mare dal quale \u00e8 possibile scorgere da una posizione unica il massiccio del Latemar. Rinomata \u00e8 anche la localit\u00e0 di turismo invernale di Obereggen.\nOggi una galleria permette di percorrere la valle evitando i primi chilometri dall'imbocco, particolarmente impegnativi per l'esigua larghezza della valle, ma anche piuttosto suggestivi per la stessa ragione.\nStoria.\nAnticamente la val d'Ega era divisa tra popolazioni di lingua ladina, provenienti dalla vicina val di Fassa, e tedesca. La componente ladina, che abitava nell'alta valle, corrispondente all'odierno comune di Nova Levante, scomparve progressivamente a partire dal XVII secolo.\nTra le frazioni di Cardano e Ponte Nova, nella parte bassa della valle, ai tempi del fascismo Mussolini dette l'ordine di fortificare il confine. Vennero cos\u00ec costruiti nel 1939 alcuni bunker, che fanno parte del vallo alpino in Alto Adige, e pi\u00f9 precisamente dello sbarramento val d'Ega.\nIncidenti.\nNegli anni 50 vi fu un incidente tra il passo di Costalunga e Bolzano, dove un camion con i freni rotti uccise alcuni bambini che erano in colonia."}
{"id": "621527", "revid": "765341", "url": "https://it.wikipedia.org/wiki?curid=621527", "title": "Cellule \u03b2", "text": "Le cellule \u03b2 (cellule beta) sono le pi\u00f9 numerose tra quelle presenti nel pancreas (circa il 60% delle cellule insulari) ed occupano le zone pi\u00f9 interne delle isole di Langerhans, dette anche isole pancreatiche (gruppi di cellule ad attivit\u00e0 endocrina) e secernenti insulina che costituiscono circa il 2% della massa pancreatica.\nTali cellule sono quindi in grado di controllare i livelli ematici di glucosio secernendo insulina, ormone ipoglicemizzante, in risposta ad un aumento della glicemia.\nQuesto ormone agisce a livello del fegato, dei muscoli scheletrici e del tessuto adiposo aumentando la quantit\u00e0 di glucosio che entra nelle cellule e che quindi viene utilizzato per produrre energia.\nFisiologia delle cellule \u03b2 pancreatiche.\nLe cellule \u03b2 sono in grado di rilasciare insulina in seguito ad un aumento di glicemia: questo avviene poich\u00e9, in seguito ad un incremento della concentrazione del glucosio nel sangue, esso in piccole quantit\u00e0 viene trasportato all'interno di tali cellule. Un aumento del glucosio citosolico causa un corrispettivo aumento della concentrazione di ATP (prodotta dal catabolismo del glucosio); l'aumento dell'ATP intracellulare causa la chiusura dei canali ionici per il potassio (ligando dipendenti da ATP).\nIl potassio \u00e8 uno ione carico positivamente, normalmente presente all'interno della cellula in concentrazione di circa 150 mM. La concentrazione esterna \u00e8 invece di circa 20 volte inferiore rispetto a quella interna, pertanto, con i canali aperti, esso tende ad uscire seguendo il gradiente chimico. La fuoriuscita di potassio, essendo paragonabile a una corrente positiva uscente, tende a polarizzare negativamente la cellula attorno ai -70 mV rispetto all'esterno. Se in presenza di ATP i canali per il potassio si chiudono, non vi \u00e8 pi\u00f9 la fuoriuscita di corrente e pertanto il potenziale intracellulare si sposta su valori meno negativi, ovvero si depolarizza.\nTale depolarizzazione causa a sua volta l'apertura dei canali ionici voltaggio dipendenti del calcio i quali, aprendosi, fanno s\u00ec che la concentrazione di calcio intracellulare aumenti. Il calcio funziona da messaggero intracellulare inducendo la fusione delle vescicole contenenti insulina con la membrana plasmatica e il conseguente riversamento all'esterno di insulina. Quando la glicemia diminuisce le cellule \u03b2 ritornano allo stato di riposo."}
{"id": "621531", "revid": "77023", "url": "https://it.wikipedia.org/wiki?curid=621531", "title": "Assolvenza", "text": ""}
{"id": "621534", "revid": "2047875", "url": "https://it.wikipedia.org/wiki?curid=621534", "title": "Pasquale Foresi", "text": "Per il rilevante contributo da lui dato nell'attuazione del disegno concepito da Chiara Lubich, fondatrice del Movimento dei Focolari, \u00e8 stato da lei riconosciuto cofondatore insieme a Igino Giordani.\nBiografia.\nNato a Livorno, antifascista, si trasfer\u00ec a Pistoia nel settembre del 1943, quando il padre Palmiro Foresi, deputato al parlamento italiano, venne incaricato da Alcide De Gasperi di fondare la sezione locale della Democrazia Cristiana. Partecip\u00f2 alla Resistenza.\nFormatosi in ambienti cattolici, viva era in lui l'esigenza di coniugare Vangelo e vita. Finita la guerra, nel settembre 1945 entr\u00f2 in seminario a Pistoia Due anni continu\u00f2 gli studi in preparazione al sacerdozio all'Almo Collegio Capranica di Roma e frequent\u00f2 l'Universit\u00e0 Gregoriana. Ne usc\u00ec per il sopravvenire di una profonda crisi di fede. Nella sua citt\u00e0, Pistoia, ventenne, nel novembre 1949, grazie all'amicizia tra il padre e Igino Giordani, entr\u00f2 in contatto con Graziella De Luca, una delle prime giovani che avevano seguito Chiara Lubich, fondatrice del Movimento dei Focolari. Desiderando incontrare subito Chiara Lubich, nel Natale di quell'anno, si rec\u00f2 a Trento. Raccont\u00f2 di quei giorni:\nNel movimento ricevette il nome di \"Chiaretto\", dal nome della fondatrice, perch\u00e9 Chiara aveva visto in Foresi le potenzialit\u00e0 di colui che poteva dare un'importante contributo nella costruzione del Movimento (che oltretutto, a quell'epoca, subiva l'esame severo, da parte del Sant'Uffizio)..\nOrdinato presbitero a Trento nel 1954, fu il primo focolarino sacerdote e apr\u00ec questa strada ad altri.\nContribu\u00ec a dar corpo a dimensioni fondamentali del movimento nel campo del pensiero e della cultura. Rese possibile la formazione della diramazione del movimento costituita da sacerdoti diocesani diventati poi animatori del \"Movimento Sacerdotale\".\nContribu\u00ec in modo determinante anche alla nascita di Citt\u00e0 Nuova Editrice, sostenendo il sorgere delle editrici estere.\nA lui si deve la realizzazione di varie opere del movimento, come i centri Mariapoli per la formazione dei membri del movimento e della cittadella di Loppiano, il cui progetto era stato intuito da Chiara Lubich alcuni anni prima. Loppiano sar\u00e0 la prima delle oltre venti cittadelle sviluppatesi finora in diverse parti del mondo. Collabor\u00f2 anche alla stesura degli statuti del movimento. \nEra dotato di spiccata attitudine agli studi teologici. Questo aspetto rappresenta, meglio degli altri, il suo particolare apporto allo sviluppo del Movimento. Scrive: \nDon Foresi ha infatti presentato con numerosi scritti e conversazioni, la teologia del carisma di Chiara nella sua dimensione sociale e spirituale, sottolineandone con autorevolezza la novit\u00e0, sia in ordine alla vita che al pensiero. Dalle sue pagine scaturisce \nDi questa fecondit\u00e0 ebbe a dire:\nRimase accanto a Chiara Lubich sino al momento della sua dipartita, il 14 marzo 2008. Mor\u00ec nella notte del 14 giugno 2015, nella sua abitazione a Rocca di Papa, all\u2019et\u00e0 di ottantasei anni."}
{"id": "621537", "revid": "1444345", "url": "https://it.wikipedia.org/wiki?curid=621537", "title": "Fade", "text": ""}
{"id": "621538", "revid": "23390", "url": "https://it.wikipedia.org/wiki?curid=621538", "title": "Giambattista Spinola (1615-1704)", "text": "Biografia.\nNacque a Madrid nel 1615 da una nobile famiglia genovese.\nVescovo di Acerenza e Matera dal 18 maggio 1648, il 10 novembre 1664 fu trasferito alla sede metropolitana di Genova; papa Clemente X lo nomin\u00f2 segretario della Congregazione per i Vescovi e Regolari e governatore della citt\u00e0 di Roma (1675).\n&lt;br&gt;In questa nuova carica si dovette confrontare, oltre che con i problemi dell\u2019ordine pubblico, anche con la delicata questione politica del diritto d'asilo che gli ambasciatori delle potenze europee pretendevano sulla aree prossime alle sedi delle loro legazioni; particolarmente grave fu il contrasto con le pretese della Francia di Luigi XIV.\nPapa Innocenzo XI lo elev\u00f2 al rango di Cardinale-presbitero del titolo di Santa Cecilia nel concistoro del 1\u00ba settembre 1681; opt\u00f2 in seguito per il titolo di Sant'Agnese fuori le mura e poi per quello di Santa Maria in Trastevere.\nMor\u00ec il 4 gennaio 1704 all'et\u00e0 di 88 anni. \u00c8 sepolto nella piccola chiesa di San Salvatore alle Coppelle.\nGenealogia episcopale.\nLa genealogia episcopale \u00e8:"}
{"id": "621539", "revid": "23390", "url": "https://it.wikipedia.org/wiki?curid=621539", "title": "Giovanni Battista Spinola", "text": "Biografia.\nNacque a Genova il 16 luglio 1681 e fu pronipote del cardinale Giambattista Spinola (1615-1704) e nipote di un altro cardinale Giambattista Spinola (1646-1719).\nFu nominato cameriere segreto di Sua Santit\u00e0 nel 1707 e governatore di Benevento nel 1712, quindi relatore della Congregazione della Consulta e auditore del Camerlengo di Santa Romana Chiesa 1717. Nel 1719 divenne governatore di Rimini, quindi vice-legato a Ravenna e chierico della Camera Apostolica (1722), governatore di Castelnuovo (1723) e infine Segretario della Congregazione della Consulta (1724).\nNonostante questi prestigiosi incarichi non ebbe gli ordini sacri prima del 15 febbraio 1728, conferitigli per mano di papa Benedetto XIII, che lo nomin\u00f2 governatore di Roma e vice-camerlengo di Santa Romana Chiesa il 30 maggio 1728.\nFu governatore di Roma fino a quando fu creato cardinale nel concistoro del 28 settembre 1733 da papa Clemente XII, che gli attribu\u00ec la diaconia di San Cesario in Palatio.\nNel 1741 fu nominato prefetto della Congregazione dell'immunit\u00e0 ecclesiastica. Il 23 settembre 1743 opt\u00f2 per il titolo di Santa Maria degli Angeli.\nIl 17 gennaio 1746 divenne Camerlengo del Collegio Cardinalizio.\nIl 15 novembre 1751 opt\u00f2 per l'ordine dei vescovi e per la sede suburbicaria di Albano e fu pertanto consacrato vescovo da papa Benedetto XIV il 9 aprile 1752 nella Cappella paolina del Quirinale.\nMor\u00ec ad Albano il 20 agosto 1752.\nGenealogia episcopale.\nLa genealogia episcopale \u00e8:"}
{"id": "621540", "revid": "88740", "url": "https://it.wikipedia.org/wiki?curid=621540", "title": "Stefano Agostini", "text": "Biografia.\nNacque a Forl\u00ec nel 1614, quinto degli otto figli di Bonamente Agostini e di Lucrezia Ginevra Paolucci; gli altri figli erano Chiara, Barbara, Simone, Paolo, Giuseppe, Bonamente e Giovanni. Era nipote del cardinale Francesco Paolucci.\nSi addottor\u00f2 \"in utroque iure\" all'Universit\u00e0 di Bologna e si trasfer\u00ec a Roma, dove ebbe l'appoggio dello zio, il cardinale Francesco Paolucci, ed oper\u00f2 presso diversi tribunali e uffici della Curia Romana.\nArcivescovo titolare di Eraclea di Europa dal 3 dicembre 1669, papa Innocenzo XI lo elev\u00f2 al rango di cardinale presbitero del titolo di San Giovanni a Porta Latina nel concistoro del 1\u00ba settembre 1681.\nMor\u00ec il 21 marzo 1683 all'et\u00e0 di 69 anni e fu sepolto nella chiesa di Santa Maria in Vallicella.\nGenealogia episcopale.\nLa genealogia episcopale \u00e8:"}
{"id": "621542", "revid": "33277", "url": "https://it.wikipedia.org/wiki?curid=621542", "title": "Stefano Agostani", "text": ""}
{"id": "621543", "revid": "838137", "url": "https://it.wikipedia.org/wiki?curid=621543", "title": "Francesco Bonvisi", "text": "Proveniente da una famiglia nobile di Lucca, era figlio di Vincenzo Buonvisi e di Maria Gabrielli.\nBiografia.\nSi addottor\u00f2 \"in utroque iure\" all'Universit\u00e0 La Sapienza di Roma, dove poi oper\u00f2 presso diversi tribunali e uffici della Curia Romana.\nArcivescovo titolare di Tessalonica dal 1670, venne nominato nunzio apostolico in Polonia e poi in Austria.\nPapa Innocenzo XI lo elev\u00f2 al rango di cardinale presbitero nel concistoro del 1\u00ba settembre 1681, ma ricevette il titolo cardinalizio di Santo Stefano al Monte Celio solo otto anni dopo.\nIl 27 settembre 1690 venne trasferito alla sede di Lucca, che resse con il titolo di arcivescovo.\nMor\u00ec il 25 agosto 1700 all'et\u00e0 di 74 anni e la sua salma venne tumulata nella cappella di famiglia, nella Basilica di San Frediano a Lucca.\nConclavi.\nDurante il suo cardinalato ebbero luogo due conclavi: al primo, quello del 1689, che elesse papa Alessandro VIII, non prese parte, mentre partecip\u00f2 al secondo, quello del 1691, che elesse papa Innocenzo XII.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "621544", "revid": "33277", "url": "https://it.wikipedia.org/wiki?curid=621544", "title": "Francesco Buonvisi", "text": ""}
{"id": "621545", "revid": "144796", "url": "https://it.wikipedia.org/wiki?curid=621545", "title": "Savio Millini", "text": ""}
{"id": "621547", "revid": "161374", "url": "https://it.wikipedia.org/wiki?curid=621547", "title": "Savo Villini", "text": ""}
{"id": "621548", "revid": "228587", "url": "https://it.wikipedia.org/wiki?curid=621548", "title": "Federico Visconti", "text": "Biografia.\nI primi anni.\nFederico Visconti nacque a Milano nel 1617 dalla nobile famiglia dei Visconti di , imparentati con la celebre famiglia ducale milanese. Suo padre era Carlo Visconti, conte di Carbonara e tesoriere generale dello stato di Milano, mentre sua madre era Francesca Perrone, contessa di San Martino. Altri suoi fratelli furono Alessandro, Girolamo, Pierluca, Gianluigi e Giovanni. Federico era a sua volta nipote di Francesco Visconti, vescovo di Cremona.\nEgli studi\u00f2 all'Accademia di Brera gestita dai gesuiti a Milano ove ottenne il dottorato in filosofia e poi pass\u00f2 all'Universit\u00e0 di Bologna ove ottenne nel 1639 ottenne quello di legge, accedendo poi all'Almo Collegio Borromeo. Giureconsulto e collegiato nel 1644, fu avvocato concistoriale e intraprese carriera diplomatica a Roma.\nTornato a Milano fu primicerio del Capitolo Metropolitano (1646).\nNel 1658 torn\u00f2 a Roma e divenne vice-governatore di Tivoli nel giugno del 1664, per poi divenire governatore di Citt\u00e0 di Castello (1665) e di (dal 9 luglio 1666). Nel 1667 divenne uditore della Sacra Rota.\nL'episcopato a Milano: l'attenzione alla diocesi e la premiazione col cardinalato.\nArcivescovo di Milano dal 23 giugno 1681, venne consacrato a Roma dal cardinale Gaspare Carpegna che gli impose poi il pallio metropolitano il 22 settembre di quell'anno. A Milano il Visconti si dedic\u00f2, tra le altre cose, alla promozione dello sviluppo edilizio, facendo condurre a termine i lavori delle porte del Duomo di Milano e facendo sistemare le gradinate e la piazza.\nElevato al rango di cardinale-presbitero nel concistoro del 1\u00ba settembre 1681 da papa Innocenzo XI, il 4 settembre successivo ricevette la berretta cardinalizia ed il titolo di Sant'Alessio.\nEgli in maniera zelante condusse numerose visite pastorali nella sua arcidiocesi e celebr\u00f2 un sinodo diocesano il 3 settembre 1687. Egli concesse particolare attenzione alla liturgia ed ai riti sacri: nel 1682 ricord\u00f2 ufficialmente a tutti i canonici della cattedrale milanese l'importanza del celebrare e recitare correttamente i Divini Offici e riordin\u00f2 la loro presenza negli stalli del coro. Ufficialmente nel 1685 egli introdusse anche nell'arcidiocesi di Milano la celebrazione della festa di Nostra Signora del Monte Carmelo. Nel 1687 pubblic\u00f2 il \"Rituale Sacramentorum\" e ristamp\u00f2 il Pontificale Ambrosiano nel 1689.\nGrande attenzione il cardinal Visconti la tribut\u00f2 anche ai seminari, riaprendo nel 1682 quello di Pollegio che era stato chiuso dalle autorit\u00e0 svizzere nel 1673, fondando il Seminario Maggiore nel 1682 e proponendovi seminari di teologia, filosofia e logica, ristabilendovi definitivamente le cattedre di filosofia e teologia. Egli concluse la costruzione dei portali della facciata della cattedrale di Milano, risistemando gli appartamenti del palazzo arcivescovile utilizzandole assiduamente e non solo come residenza invernale come era in uso coi suoi predecessori. In questo fermento di rinnovamento, fece restaurare anche la villa arcivescovile di .\nNel 1688 egli ripudi\u00f2 e condann\u00f2 un gruppo di astrologi mistificatori che avevano terrorizzato la popolazione milanese con funesti presagi e per questo gli fu utile mantenere sempre ottime relazioni con le autorit\u00e0 politiche spagnole: il 7 agosto 1682 egli chiese al clero di interpretare in maniera univoca il diritto di asilo e l'anno successivo ottenne dalla Sacra Congregazione per l'Immunit\u00e0 Ecclesiastica il diritto di prelevare i disertori dalle localit\u00e0 giudicate non immuni. Attento alle esigenze dei militari, si dimostr\u00f2 generoso con quei soldati che il 14 giugno 1683 avevano preso parte all'Assedio di Vienna combattendo contro i turchi.\nIl cardinal Visconti fu uno zelante guardiano della disciplina delle monache milanesi ed ordin\u00f2 nel 1686 di esaminare le vocazioni sulla base di quanto stabilito dal Concilio di Trento, iniziando anche un percorso gi\u00e0 intrapreso dal suo predecessore per morigerare la moda femminile nel clero milanese dell'epoca.\nPrese parte al conclave del 1689 che elesse a pontefice papa Alessandro VIII ed entr\u00f2 nel conclave del 1691 che elesse poi papa Innocenzo XII, ma dovette lasciarlo a met\u00e0 delle celebrazioni abbandonando poco dopo Roma e non presenziando quindi al ballottaggio finale a causa di un'improvvisa serie di febbri intermittenti che lo assalirono dal 19 giugno 1691.\nMor\u00ec nel palazzo arcivescovile di Milano il 7 gennaio 1693, alle ore 16.00, all'et\u00e0 di 75 anni. Il suo corpo venne esposto alla venerazione dei fedeli nel Duomo ove si svolsero anche i funerali, poi venire sepolto di fronte all'altare della Madonna dell'Albero, presente all'interno della cattedrale stessa.\nCon un legato del proprio testamento destin\u00f2 una notevole somma al compimento della statua del \"Sancarlone\" di Arona.\nLa collezione artistica.\nLa passione per l'arte proveniva in parte dalla parentela con Federico Borromeo, grande appassionato di arte, la cui sorella Isabella aveva sposato Girolamo, nonno di Federico Visconti. \nNel 1689 Federico Visconti don\u00f2 alla Mensa dell'arcivescovado una parte cospicua della collezione famigliare di dipinti. Questa derivava in parte dall'eredit\u00e0 del fratello Alessandro Visconti che nel 1685 lasci\u00f2, tra l'altro, una collezione di 316 quadri della sua casa milanese, a questi si aggiunsero i dipinti lasciati nel 1667 dal cugino Francesco Visconti e quelli del lascito dello zio Giulio Cesare Visconti, primicerio del Duomo ed esecutore testamentario di Federico Borromeo.\nGenealogia episcopale.\nLa genealogia episcopale \u00e8:"}
{"id": "621550", "revid": "838137", "url": "https://it.wikipedia.org/wiki?curid=621550", "title": "Marco Gallio (cardinale)", "text": "Biografia.\nMarco Gallio nacque a Como nel 1619, membro della nobile famiglia Gallio a cui era appartenuto il cardinale Tolomeo. Era figlio di Francesco I Gallio, III duca di Alvito, e di sua moglie, Giustina Borromeo, tramite la quale era imparentato anche con la figura di san Carlo Borromeo. Tramite sua nonna, Ersilia Farnese, era inoltre diretto discendente di papa Paolo III.\nAddottoratosi \"in utroque iure\", sotto il pontificato di papa Alessandro VII resse alcune citt\u00e0 ed alcune province dello Stato Pontificio.\nVescovo di Rimini dal 13 giugno 1659, venne inviato come nunzio apostolico a Colonia e dal 1666 ricopr\u00ec la carica di vicegerente del vicariato di Roma: papa Innocenzo XI lo elev\u00f2 al rango di cardinale-presbitero del titolo di San Pietro in Montorio nel concistoro del 1\u00ba settembre 1681. Fu anche nominato cardinal legato di Bologna ma mor\u00ec prima del suo insediamento.\nMor\u00ec il 24 luglio 1683 all'et\u00e0 di 64 anni.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "621551", "revid": "172183", "url": "https://it.wikipedia.org/wiki?curid=621551", "title": "Flaminio Taja", "text": "Biografia.\nNacque a Siena nel 1600 da una famiglia della nobilt\u00e0 cittadina: conclusi gli studi in giurisprudenza, si trasfer\u00ec a Roma sotto il pontificato di Alessandro VII e divenne un avvocato concistoriale; fu Auditore e poi Decano del tribunale della Sacra Rota e Reggente della Penitenzieria Apostolica.\nPapa Innocenzo XI lo elev\u00f2 al rango di cardinale-presbitero del titolo dei Santi Nereo ed Achilleo nel concistoro del 1\u00ba settembre 1681 (secondo alcune fonti, ricevette il titolo di Santa Maria della Pace, dove venne sepolto dopo la morte).\nMor\u00ec il 5 ottobre 1682."}
{"id": "621552", "revid": "1652635", "url": "https://it.wikipedia.org/wiki?curid=621552", "title": "Raimondo Capizucchi", "text": "Biografia.\nCamillo Capizucchi (o Cappisucchi) nacque a Roma nel 1616 ed era un rampollo della nobile famiglia Capizucchi, una delle casate pi\u00f9 antiche della nobilt\u00e0 Romana. Era il primo dei nove figli (tre fratelli e sei sorelle, divenute tutte suore) del marchese Paolo Capizucchi e di Ortensia Marescotti.\nFormazione.\nEntr\u00f2 nell'Ordine domenicano nel convento di Santa Maria sopra Minerva, cambiando il suo nome di battesimo in quello religioso di Raimondo. Venne ordinato sacerdote.\nCarriera.\nSotto i pontificati di Alessandro VII e Clemente IX, ricopr\u00ec diverse cariche presso la Curia Romana: fu segretario della Congregazione dell'Indice (dal 1650) e maestro del Sacro Palazzo (dal 1654)\nPapa Innocenzo XI, nel concistoro del 1\u00ba settembre 1681, lo elev\u00f2 al rango cardinalizio con il titolo di cardinale presbitero di Santo Stefano al Monte Celio; sei anni dopo egli opt\u00f2 per il titolo di Santa Maria degli Angeli.\nPartecip\u00f2 al conclave del 1689 ed il suo nome fu fatto tra quelli dei papabili. Non partecip\u00f2 al conclave del 1691, perch\u00e9 gi\u00e0 gravemente malato e difatti mor\u00ec il 22 aprile 1691 all'et\u00e0 di 75 anni, prima della chiusura del conclave stesso."}
{"id": "621553", "revid": "64860", "url": "https://it.wikipedia.org/wiki?curid=621553", "title": "Giovanni Battista De Luca", "text": "Biografia.\nStudi\u00f2 legge a Napoli, e nel 1645 and\u00f2 a Roma, dove esercit\u00f2 avvocatura, divenendo valente giureconsulto. Si occup\u00f2 anche di questioni economiche e finanziarie e fu prevalentemente un mercantilista. Consacrato sacerdote in et\u00e0 avanzata, venne nominato da papa Innocenzo XI uditore del Sommo Pontefice e segretario dei \"Memoriali\" (1676).\nPapa Innocenzo XI lo elev\u00f2 al rango di cardinale-presbitero del titolo di San Girolamo degli Schiavoni nel concistoro del 1\u00ba settembre 1681.\nMor\u00ec a Roma il 5 febbraio 1683 all'et\u00e0 di 68 o 69 anni, e fu inumato nella chiesa dello Spirito Santo dei Napoletani.\nLasci\u00f2 una vasta produzione giuridica, tra cui il \"Theatrum veritatis et iustitiae\" (un'opera in 15 libri con la raccolta delle allegazioni e dei pareri forensi in materia di diritto civile, canonico, feudale e municipale). L'opera divenne una delle principali autorit\u00e0 del tardo ius commune e fu ristampata regolarmente fino alla met\u00e0 del XVIII secolo.\nL'opera pi\u00f9 importante di De Luca \u00e8 il \"Dottor volgare\", un \"compendio di tutta la legge civile, canonica, feudale e municipale\" in lingua italiana. L'opera, caratterizzata da maggior respiro teorico e maggiormente svincolata dalle esigenze della pratica legale rispetto al \"Theatrum\", era indirizzata ai giuristi di medio livello, ai pubblici funzionari e ai tecnici dell'amministrazione. Il \"Dottor volgare\" \u00e8 la prima trattazione sistematica del diritto in volgare e la base del lessico giuridico italiano. Molti termini giuridici usati ancor oggi sono attestati per la prima volta nell'opera di De Luca. L'uso del volgare al posto del tradizionale latino in una trattazione giuridica di alto livello fu molto innovativo per l'Europa dell'epoca. Secondo Scipione Maffei \u00abd'un corpo di ogni materia legale simile a quello dato dal cardinal de Luca nessun altra volgar lingua pu\u00f2 far mostra come la nostra.\u00bb"}
{"id": "621554", "revid": "33277", "url": "https://it.wikipedia.org/wiki?curid=621554", "title": "Giovanni Battista de Luca", "text": ""}
{"id": "621555", "revid": "3115", "url": "https://it.wikipedia.org/wiki?curid=621555", "title": "Lorenzo Brancati", "text": "Biografia.\nNato a Lauria nel 1612 da nobili genitori di origine napoletana, svolge i primi studi presso la parrocchia di san Giacomo apostolo. Per adempiere al voto fatto a san Francesco affinch\u00e9 lo liberasse dalle sofferenze procurategli dall'asma, per la quale aveva gi\u00e0 rischiato la morte, nel 1629, invogliato anche da un cugino materno, frate del convento di Noja (della diocesi di Anglona), decide di lasciare la famiglia per seguire la sua vocazione religiosa nell'Ordine dei Frati Minori Conventuali, senza per\u00f2 poter entrare nel noviziato per un divieto governativo. Ritornato temporaneamente nella casa paterna, passa un periodo di crisi spirituale, deponendo l'abito francescano anche per suggestione dei parenti; nell'aprile del 1630 fugge per\u00f2 da Lauria per ritornare definitivamente in convento, nella fattispecie a Noja. Si avvia dunque, a Lecce, al noviziato e il 7 luglio 1631 Giovanni Francesco Brancati diviene frate minore conventuale assumendo il nome di Lorenzo.\nDopo aver preso i voti prosegue gli studi teologici e filosofici in altre localit\u00e0 della Puglia, in particolare a Rutigliano e Bari. \u00c8 nel contesto pugliese che nasce la straordinaria amicizia con san Giuseppe da Copertino, il quale gli predice il cardinalato. Il Brancati gli rimarr\u00e0 sempre fortemente legato, tanto che alla sua morte lascer\u00e0 per testamento dei beni affinch\u00e9 si possano sostenere le spese per avviare il processo di canonizzazione di colui che sar\u00e0 il \"santo dei voli\".\nTrasferitosi a Roma nel 1634, \u00e8 ordinato prete il 17 maggio 1636 nella basilica di San Giovanni in Laterano. Completa gli studi al collegio San Bonaventura nel 1637 e diviene professore di logica e filosofia ad Aversa. Nel 1639 si sposta a Napoli per svolgere le mansioni di vicesegretario del padre generale. Pochi mesi dopo si reca, come insegnante, a Firenze e successivamente a Ferrara (1641) e Bologna (1644).\nNel 1647 \u00e8 eletto segretario dell'ordine. Creato nel 1650 guardiano della basilica dei Santi XII Apostoli a Roma, l'anno dopo, quando si prevede una sua nomina a vicario generale, \u00e8 relegato, invece, per meschine gelosie, nel convento di Albano Laziale. Qui si dedica completamente agli studi della teologia scotistica che gli permettono di ottenere la cattedra di Sacra Scrittura all'Universit\u00e0 La Sapienza di Roma (1654).\nSi pone al servizio di sei papi, tra cui papa Innocenzo X che lo aveva nominato alla Sapienza, papa Clemente IX che gli affida l'incarico di contrastare il giansenismo e papa Clemente X che lo nomina custode della Biblioteca Vaticana (1670). Papa Innocenzo XI lo crea cardinale nel concistoro del 1\u00ba settembre 1681 prendendo il titolo di Sant'Agostino il 22 settembre; opta in seguito, il 1\u00ba dicembre dello stesso anno, per il titolo dei Santi XII Apostoli.\nTra le opere letterarie pi\u00f9 importanti si ricordano il trattato \"De Incarnatione\" e il \"De Oratione Christiana\". Di quest'ultima papa Benedetto XIV affermer\u00e0 che \"mai era stato scritto niente di pi\u00f9 chiaro, di pi\u00f9 sottile, di pi\u00f9 sicuro\". Per l'alto valore spirituale del \"De Oratione\" i fedeli amano credere che lo stesso sia stato scritto dal Brancati in ginocchio.\nNel conclave che segue la morte di papa Innocenzo XI, avvenuta il 12 agosto 1689, il cardinale Brancati ottiene quindici voti che, a causa del veto posto dai reali di Spagna per il suo atteggiamento ritenuto troppo arrendevole nei confronti dei francesi, non sono sufficienti per l'elezione al soglio pontificio; \u00e8, alla fine, eletto il papa che assumer\u00e0 il nome di Alessandro VIII. Dal 1693 \u00e8 camerlengo del sacro collegio dei cardinali.\nMuore il 30 novembre 1693, anno del pontificato di papa Innocenzo XII, all'et\u00e0 di 81 anni.\n\u00c8 sepolto presso la basilica dei Santi XII Apostoli che aveva fortemente contribuito a restaurare affidando i lavori all'architetto Carlo Rainaldi; ancora oggi gli studiosi di teologia si recano numerosi presso la basilica, cos\u00ec come nella Biblioteca Vaticana, per consultare le sue opere, ivi custodite.\nIl 7 dicembre 2006 \u00e8 stato scoperto un monumento in suo onore in piazza San Giacomo a Lauria."}
{"id": "621556", "revid": "339392", "url": "https://it.wikipedia.org/wiki?curid=621556", "title": "Francesco Lorenzo Brancati di Lauria", "text": ""}
{"id": "621559", "revid": "34392", "url": "https://it.wikipedia.org/wiki?curid=621559", "title": "Fitolito", "text": ""}
{"id": "621565", "revid": "44939", "url": "https://it.wikipedia.org/wiki?curid=621565", "title": "Roger D. Kornberg", "text": ""}
{"id": "621566", "revid": "44939", "url": "https://it.wikipedia.org/wiki?curid=621566", "title": "Roger Kornberg", "text": ""}
