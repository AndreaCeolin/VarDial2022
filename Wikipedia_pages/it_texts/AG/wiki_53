{"id": "583194", "revid": "110157", "url": "https://it.wikipedia.org/wiki?curid=583194", "title": "Museo casa natale Gabriele D'Annunzio", "text": "Il Museo casa natale di Gabriele d'Annunzio si trova in corso Manthon\u00e9 116 a Pescara, accanto al Circolo Aternino, dichiarato monumento nazionale nel 1927.\nDal dicembre 2014 il Ministero per i beni e le attivit\u00e0 culturali la gestisce tramite il Polo museale dell'Abruzzo, nel dicembre 2019 divenuto Direzione regionale Musei.\nStoria.\nL'edificio settecentesco, propriet\u00e0 della famiglia D'Annunzio a partire dall'800, fu dichiarato monumento nazionale nel 1927.\nDal 1926 Gabriele D'Annunzio incaric\u00f2 Antonino Liberi del restauro dell'abitazione, al fine di commemorare la madre, Luisa De Benedictis, che vi mor\u00ec nel 1917. \nIl Liberi lavor\u00f2 alla ristrutturazione fino al 1928, liberando il piano terra dalle botteghe e conservando la loggia, il cortile, il pozzo, la scuderia e le rimesse. In seguito d'Annunzio si mostr\u00f2 insoddisfatto dei progetti: era infatti deluso dalla scelta di livellare i tre gradini che permettevano di accedere alla camera padronale, i quali erano invece legati al rispetto e all'adorazione della madre (da lui furono definiti \"Tre gradini d'altare\" nel Notturno). In seguito, il poeta affid\u00f2 l'incarico dei restauri a Giancarlo Maroni e solo nel 1933 si arriv\u00f2 alla ristrutturazione completa.\nNello stesso anno, l'edificio, che fino a quel momento era stato affidato alle cure della custode Marietta Camerlengo, fu acquisito dallo Stato italiano che avvi\u00f2 subito lavori di restauro e di sistemazione che si conclusero nel 1938.\nL'edificio sub\u00ec per\u00f2 dei gravi danni durante i bombardamenti subiti nel corso della seconda guerra mondiale; nuovi interventi sull'abitazione vennero terminati nel 1949.\nUna prima esposizione museale venne realizzata nel 1963 dalla \"Fondazione d'Annunzio\" per la mostra intitolata \"L'Abruzzo nella vita e nell'opera di G. d'Annunzio\", e conservata fino al 1993, quando venne organizzato un nuovo percorso espositivo.\nInterno.\nIl museo, allestito al primo piano della casa natale di Gabriele D'Annunzio, \u00e8 composto da nove sale e conserva arredi, mobili d'epoca e oggetti dello scrittore e della sua famiglia.\nIngresso.\nLa stanza \u00e8 dedicata all'infanzia di D'Annunzio e contiene alcuni pannelli didattici con fotografie e citazioni dalle sue opere, oltre al diploma di licenza liceale del Regio Convitto Cicognini di Prato (1881), al decreto di nomina a Sindaco di Francesco Paolo Rapagnetta-D'Annunzio per il triennio 1879-1881 e all'attestato di cittadinanza onoraria a D'Annunzio da parte del Comune di Chieti in occasione della prima teatrale della \"Figlia di Iorio\" (1904).\nSala I.\nCorrisponde al salotto dell'abitazione.\nVi sono esposte due litografie raffiguranti rispettivamente \"Vittorio Emanuele II, Re d'Italia\" e \"Giuseppe Garibaldi a Marsala\", la prima di Pietro Barabino e la seconda di Roberto Focosi; i ritratti dei genitori adottivi di Francesco Paolo Rapagnetta-D'Annunzio (\"\"Anna Giuseppa Lolli\" e \"Antonio D'Annunzio\"\") e il dipinto \"Ratto di Proserpina\", tutti di anonimo del XIX secolo.\nSala II.\nEra lo studio di Francesco Paolo Rapagnetta-D'Annunzio, e contiene un suo ritratto da bambino di anonimo del XIX secolo.\nLa stanza ospita inoltre il leggio musicale usato dal fratello Antonio, un piatto giapponese del secolo XIX raffigurante un paesaggio con figure, due litografie raffiguranti \"Torquato Tasso all'ospedale di Sant'Anna a Ferrara\" e \"Torquato Tasso alla corte di Francia\" di Ferdinando de Mattheis, due stampe con \"S.Sebastiano\" e \"S.Giovanni Battista\" e un dipinto raffigurante \"La fuga di Enea da Troia in fiamme\", di anonimo del XIX secolo.\nSala III.\nCorrisponde alla camera di Gabriele e del fratello Antonio.\nVi sono due letti ottocenteschi, sopra cui sono due dipinti (\"S. Alfonso Maria de' Liguori\" e \"La Madonna Immacolata\"), un mobile con alzata ed anta a specchio del XVIII secolo e un inginocchiatoio ligneo del XIX secolo, questi ultimi due appartenenti alla famiglia D'Annunzio. Sulla parete un \"Cristo portacroce\" su vetro.\nSala IV.\nEra la camera della zia Marietta, sorella maggiore del padre di D'Annunzio, morta nel 1906. La stanza contiene inoltre la stampa ottocentesca di G. Palmaroli \"Madonna delle sette spade\", la fotografia di Luisa de Benedictis, madre del D'Annunzio, un dipinto di L. Seccia che ritrae forse Maria Votruba-Heurenova, traduttrice delle opere dannunziane e un cassone in legno intagliato.\nSala V.\nCorrisponde alla camera dei genitori di D'Annunzio. Il letto dove D'Annunzio nacque il 12 marzo 1863 venne trafugato negli anni del dopoguerra.\nContiene un dipinto ad acquarello di Michele Cascella, intitolato \"La stanza di Luisa d'Annunzio\" (1940), le due statuine di stoppa e cartapesta scolpita che raffigurano S. Anna e Maria bambina, del XIX secolo e stampe litografiche dell'800 (\"La Cena di S. Gregorio Magno\" di Paolo Veronese, una \"Madonna Immacolata\" di\nF. De Matteis e una \"Presentazione di Maria al Tempio\" di Tiziano Vecellio e la \"Sacra Famiglia con S. Giovannino\" di Raffaello Sanzio). Inoltre sono custoditi un caldano in ottone e una poltrona, facenti anch'essi parte dell'arredo originario.\nSala VI.\nLa stanza, un tempo adibita a soggiorno, contiene pannelli didattici con fotografie di Francavilla al Mare, dell'eremo di S. Vito Chietino, dell'abbazia di S. Clemente a Casauria. del castello di Casoli, oltre a lettere e citazioni di opere del D'Annunzio. Vi sono inoltre due litografie di Basilio Cascella (\"Luisa d'Annunzio\" e una riproduzione della \"Maddalena penitente\" di Tiziano Vecellio) datate rispettivamente 1904 e 1897 e un divano opera di Franco Summa.\nSala VII.\nSi tratta di un locale annesso alla cucina, di cui non si conosce, a causa dei successivi interventi di restauro, l'originaria destinazione.\nConserva pannelli didattici relativi allo sviluppo urbanistico della citt\u00e0, alla chiesa di S. Cetteo e alla Cattedrale, alla ricostruzione degli interventi di ristrutturazione dell'abitazione tra il 1926 e il 1938, al matrimonio di Gabriele D'Annunzio con Maria Hardouin (1883) e all'attrice Eleonora Duse.\nLa stanza inoltre espone nelle vetrine oggetti appartenuti a D'Annunzio. Sulle pareti vi \u00e8 una raccolta di fotografie e di documenti e il dipinto \"Rebecca ed Eliezer al pozzo\" di artista ignoto del XVII secolo.\nSala VIII.\nConserva il calco in gesso della mano destra e del volto di D'Annunzio, plasmati direttamente sulla salma, opera di Arrigo Minerbi (1938), pannelli che illustrano la tomba di Luisa d'Annunzio nella Cattedrale di S. Cetteo, sempre del Minerbi e alcune opere di D'Annunzio, con illustrazioni di Adolfo De Carolis, Duilio Cambellotti e Giuseppe Cellini.\nSala IX.\nCorrisponde al soggiorno dell'abitazione e ospita pannelli didattici che rievocano i principali episodi della prima guerra mondiale che ebbero a protagonista il D'Annunzio, un pannello dedicato al Vittoriale degli Italiani. Vi sono inoltre esposte due divise da Generale Onorario di Divisione aerea, due berretti da Tenente Colonnello e da Maggiore dei Lancieri di Novara e fotografie d'epoca."}
{"id": "583195", "revid": "339392", "url": "https://it.wikipedia.org/wiki?curid=583195", "title": "Classe Alpha SSN", "text": ""}
{"id": "583196", "revid": "110157", "url": "https://it.wikipedia.org/wiki?curid=583196", "title": "GNOME VFS", "text": "GNOME VFS \u00e8 l'acronimo di GNOME Virtual File System. Fornisce una API per la lettura, scrittura ed esecuzione di file. \u00c8 utilizzato da Nautilus e da altre applicazioni GNOME."}
{"id": "583197", "revid": "486946", "url": "https://it.wikipedia.org/wiki?curid=583197", "title": "Fiammamonza", "text": ""}
{"id": "583198", "revid": "339392", "url": "https://it.wikipedia.org/wiki?curid=583198", "title": "Classe Alpha (sottomarino)", "text": ""}
{"id": "583200", "revid": "339392", "url": "https://it.wikipedia.org/wiki?curid=583200", "title": "Classe Foxtrot SSK", "text": ""}
{"id": "583201", "revid": "219110", "url": "https://it.wikipedia.org/wiki?curid=583201", "title": "GNOME Keyring", "text": "GNOME Keyring \u00e8 un'applicazione demone per la gestione dei dati personali; si occupa di archiviare le credenziali dell'utente e le loro password.\nGNOME Keyring Manager \u00e8 stata l'interfaccia grafica per gestire le \"chiavi virtuali\", rimpiazzata dalla versione di GNOME 2.22 da Seahorse.\nGNOME Keyring fa parte del desktop GNOME. A partire dal 2006, si \u00e8 integrato con NetworkManager per memorizzare le password per le reti WiFi. GNOME Web e il client di posta elettronica Geary utilizzano GNOME Keyring per memorizzare le password."}
{"id": "583203", "revid": "339392", "url": "https://it.wikipedia.org/wiki?curid=583203", "title": "Classe Kilo SSK", "text": ""}
{"id": "583207", "revid": "287204", "url": "https://it.wikipedia.org/wiki?curid=583207", "title": "Campionato italiano di hockey su ghiaccio 1949-1950", "text": "Il Campionato italiano di hockey su ghiaccio 1949-50 fu la 17\u00aa edizione del campionato nazionale.\nSerie A.\nIl campionato vede la conferma sia delle squadre (con l'eccezione del Tofana, sostituito dall'Auronzo) che della formula del campionato precedente.\nGironi eliminatori.\nGirone A.\nDisputato ad Alleghe.\nGirone B.\nDisputato ad Auronzo di Cadore. Vista l'impossibilit\u00e0 di utilizzare i giocatori stranieri tesserati e di tesserare giocatori italiani impegnati nel campionato svizzero, alla vigilia delle partite i campioni in carica dei Diavoli Rossoneri danno forfait.\nGirone C.\nDisputato ad Ortisei.\nGirone scudetto.\nDisputato a Milano.\n LHockey Club Milano vince il suo undicesimo scudetto.\nFormazione Campione d'Italia: Giancarlo Bassi \u2013 Franco Balloni \u2013 Giancarlo Bucchetti \u2013 Giancarlo Bulgheroni \u2013 Ignazio Dionisi \u2013 Vincenzo Fardella \u2013 Aldo Federici \u2013 Umberto Gerli \u2013 Dino Innocenti \u2013 Franco Rossi."}
{"id": "583208", "revid": "26891", "url": "https://it.wikipedia.org/wiki?curid=583208", "title": "Classe Mike SSN", "text": ""}
{"id": "583209", "revid": "339392", "url": "https://it.wikipedia.org/wiki?curid=583209", "title": "Classe Zulu SSK", "text": ""}
{"id": "583211", "revid": "339392", "url": "https://it.wikipedia.org/wiki?curid=583211", "title": "Classe Tango SSK", "text": ""}
{"id": "583216", "revid": "486946", "url": "https://it.wikipedia.org/wiki?curid=583216", "title": "Classe Akula SSN", "text": ""}
{"id": "583218", "revid": "131358", "url": "https://it.wikipedia.org/wiki?curid=583218", "title": "Classe Typhoon SSBN", "text": ""}
{"id": "583222", "revid": "599013", "url": "https://it.wikipedia.org/wiki?curid=583222", "title": "Mirko Taccola", "text": "Carriera.\nClub.\nCresciuto nel , nella sua carriera ha vestito le maglie di , , , Inter, , Palermo, Napoli, Cagliari, PAOK Salonicco, Maia, Lanciano, Sora, San Marino e .\nHa disputato sei presenze in Serie A con l'Inter, debuttando nel derby del 22 novembre 1992 pareggiato 1-1 contro il Milan. \u00c8 stato ceduto al termine della stagione ed ha disputato in carriera altre 11 presenze in Serie A tra Napoli e Cagliari.\nNelle stagioni 2004-2005 e 2005-2006 ha giocato nel San Marino mentre nell'estate 2006, trovandosi svincolato, ha accettato l'offerta della .\nIl 19 luglio 2008 viene annunciato il suo ingaggio, con contratto annuale, da parte della , club militante in Lega Pro Prima Divisione. Nel 2009 viene acquistato dal in Serie D, mentre nel gennaio 2010 sulla soglia dei 40 anni passa al salendo di nuovo in Prima Divisione.\nIl 10 settembre passa al Sapri in Serie D, dove gioca 12 partite segnando una rete. A gennaio 2011 si trasferisce al Monteriggioni, ancora in Serie D, dove non riuscir\u00e0 ad evitare l'ultimo posto in classifica del club senese.\nNel giugno 2011 viene ingaggiato dal Forcoli, disputando 16 partite (e segnando un gol) in Serie D.\nNel 2014 all'et\u00e0 di 44 anni torna a giocare a calcio nell'Acquacalda.\nNazionale.\nCon la maglia della Nazionale ha partecipato ai Giochi olimpici di Barcellona 1992 ed ha vinto l'Europeo Under-21 1992."}
{"id": "583224", "revid": "340520", "url": "https://it.wikipedia.org/wiki?curid=583224", "title": "Progressive trance", "text": "La progressive trance \u00e8 un sottogenere di musica elettronica, proveniente dalla trance, che si \u00e8 diffuso a cavallo fra gli anni novanta e gli anni 2000. Oggi il genere ha subito diverse trasformazioni e influenze ed \u00e8 generalmente indirizzato verso l'ascolto piuttosto che al ballo.\nStoria.\nLe origini: il periodo \"dream\" 1995-1997.\nIl periodo di met\u00e0 anni novanta coincide con l'avvento di due definizioni di genere: \"dream progressive\" e \"mediterranean progressive\".\nCon la prima definizione si intende la prima forma di progressive che ha successo nella dance internazionale tra il 1995 ed il 1997, contraddistinta da melodie sognanti ed evocative unite ai loop ossessivi della musica techno, tra i quali spicca \"Children\" di Robert Miles, disco capace di raggiungere i sei milioni di copie vendute nell'inverno tra il 1995 e il 1996. Le origini della dream progressive sono da ricercarsi nella risposta alle pressioni sociali che si verificarono in Italia durante i primi anni novanta, quando, la crescita del fenomeno dei rave e la conseguente popolarit\u00e0 delle discoteche tra giovani e adulti aveva creato una tendenza settimanale di decessi legati a incidenti stradali, causati dall'assunzione di alcol e droghe, e da colpi di sonno durante la guida dovuti alla danza estenuante. \"Children\" di Robert Miles fu realizzata proprio a causa di questi incidenti. La musica pi\u00f9 calma e riflessiva di questi deejay per concludere le serate, divent\u00f2 un mezzo per contrastare le frenetiche e ripetitive tracce che precedevano tale tipo di musica e venne accolta con approvazione da parte delle autorit\u00e0 e dei genitori delle vittime di incidenti stradali.\nA questo termine \"dream\" si associa quello di \"mediterranean progressive\", nome inventato dalla casa discografica di Gianfranco Bortolotti per definire quel tipo di musica prodotta in seno alla sua etichetta indipendente Media Records, ovvero la musica prodotta da Gigi D'Agostino, Mario Pi\u00f9, Ricky Le Roy e Mauro Picotto. L'idea di pubblicizzare Gigi D'Agostino come inventore della mediterranean nasce dal fatto che D'Agostino, gi\u00e0 nei primi anni novanta, aveva pubblicato con la Discomagic brani come \"Noisemaker Theme\" che precorrevano la progressive di almeno due anni rispetto all'effettiva diffusione del genere.\nNel 1995 i singoli \"Fly\" e \"Gigi's Violin\" di D'Agostino anticipano l'album omonimo dell'artista, che raggiunger\u00e0 le 60.000 copie in Italia, ottenendo il disco d'oro e consacrando la mediterranean progressive come effettiva scena locale italiana, indipendente dall'uso in Europa del termine \"dream\", con il quale produzioni come \"Celebrate the Love\" di Zhi-Vago seguono l'onda di Robert Miles, che nell'estate del 1996 replica il successo di \"Children\" con \"Fable\" e incide un intero album: \"Dreamland\".\nStruttura dei brani.\nI brani possono essere considerati delle piccole composizioni musicali, sia per la loro durata (tipicamente compresa fra i 5 e gli 8 minuti), sia per la presenza di vari strumenti musicali, di un arrangiamento curato e di una struttura pi\u00f9 complessa rispetto ad altri generi di musica elettronica.\nSolitamente sono strutturati in cinque parti fondamentali:\nL\"'introduzione\" \u00e8 caratterizzata dalla presenza di una base molto ritmata e insistente, prodotta essenzialmente da una grancassa e da una bassline caratteristica.\nNella \"prima parte\" subentrano progressivamente i piatti, che vanno ad integrarsi con le percussioni, e i riff di sintetizzatore e tastiere. Talvolta compaiono anche cori e brevi frasi cantate da voci femminili. In questa parte i brani progressive riescono a fondere una sonorit\u00e0 incalzante e insistente (prodotta dalle percussioni, dai piatti e da una velocit\u00e0 superiore ai 130 bpm) con una sonorit\u00e0 pi\u00f9 tranquilla e distesa (dovuta alla presenza di note prolungate e riff di sintetizzatore).\nDopo due/tre minuti la prima parte giunge a un climax, successivamente collegato allo \"svuoto\" da determinati effetti di distensione. Quest'ultima parte \u00e8 caratterizzata da una durata compresa fra uno e due minuti, in cui tutta l'orchestrazione si ferma lasciando il posto a melodie tranquille e d'atmosfera, ottenute con arpeggiatori elettronici e sintetizzatori.\nSul finire dello \"svuoto\" si ha un crescendo delle percussioni e di altri effetti elettronici che conducono alla \"seconda parte\", la quale ripropone le melodie precedentemente ascoltate con quelle della \"prima parte\". Successivamente i vari effetti sonori vengono progressivamente rimossi, finch\u00e9 si perviene alla \"conclusione\", generalmente identica all\"'introduzione\". Questa caratteristica rende i brani progressive di tipo ciclico e non lineare.\nStrumenti utilizzati.\nGli strumenti principali dei brani progressive sono i sintetizzatori, le drum machine, i sequencer e le tastiere. Tuttavia, recentemente vengono impiegati anche strumenti musicali pi\u00f9 tradizionali quali pianoforte, violino, chitarra acustica ed elettrica, utilizzati specialmente nello \"svuoto\" e nella \"seconda parte\". In numerosi brani compaiono anche suoni campionati dalla natura, quali le onde del mare, il cinguettio degli uccelli e lo scrosciare della pioggia."}
{"id": "583226", "revid": "1632387", "url": "https://it.wikipedia.org/wiki?curid=583226", "title": "Necropoli di Coccitelle", "text": "La necropoli Coccitelle \u00e8 una necropoli sita nei pressi di Anversa degli Abruzzi in provincia dell'Aquila.\nIl sito si trova fuori Anversa, seguendo il declivio posto tra via Colonna e via Vittorio Emanuele. I reperti scultorei dei corredi rinvenuti, sono conservati nel museo civico di Anversa.\nScavi.\nLa necropoli viene fatta risalire al IV-III secolo a.C., dunque dal periodo romano \"ellenistico\", sino all'epoca tardo repubblicana. Era usata dunque dagli abitanti del \"pagus\" che sorgeva sopra Anversa.\nQuesto sito archeologico per la prima volta fu individuato alla fine dell'800 sa Antonio De Nino, successivamente negli anni '90 sono stati effettuati nuovi scavi pi\u00f9 precisi. Il sito consta di qualche grotta di modesto interesse culturale ed \u00e8 posto a qualche centinaio di metri dalla strada che, da Anversa degli Abruzzi, va verso Bugnara, Introdacqua e Sulmona.\nSi tratta di resti di 50 tombe a lastroni con ogni probabilit\u00e0 riferibili a popoli preromani, i Peligni, che dopo la guerra sociale vennero assoggettati molto probabilmente a Roma.\nIl nome \"Coccitelle\" deriva verosimilmente da come i contadini chiamano i lastroni delle tombe.\nLe donne in particolar modo erano dedite alla sepoltura.\nMolte delle sepolture pi\u00f9 ricche erano di donne, in quanto hanno riportato alla luce scheletri femminili con gioielli e monili femminili.\nNelle vicinanze si trovano le Necropoli di Cava della Rena e di San Carlo - Fonte Curato."}
{"id": "583228", "revid": "339392", "url": "https://it.wikipedia.org/wiki?curid=583228", "title": "Classe Romeo SSK", "text": ""}
{"id": "583231", "revid": "486946", "url": "https://it.wikipedia.org/wiki?curid=583231", "title": "Classe Oscar SSGN", "text": ""}
{"id": "583232", "revid": "767487", "url": "https://it.wikipedia.org/wiki?curid=583232", "title": "Donne in catene", "text": "Donne in catene \u00e8 un film del 1972, diretto da Eddie Romero ed interpretato da due star dell'epoca blaxploitation: Pam Grier e Sid Haig. La pellicola appartiene alla corrente d'exploitation detta \"women in prison\".\nTrama.\nLee Daniels e Karen Brent sono prigioniere nel campo di rieducazione di Manila. Aiutate da un gruppo di guerriglieri che lottano per la libert\u00e0 del loro popolo, esse riescono a fuggire dal carcere. Nonostante ci\u00f2, mentre si avvicinano sempre pi\u00f9 ad un rifugio sicuro - un'isola delle Filippine - iniziano a litigare l'una contro l'altra: mentre Karen vuole combattere insieme ai ribelli (invaghitasi di uno di questi), Lee vede il suo futuro nel remunerativo campo del traffico di droga."}
{"id": "583234", "revid": "486946", "url": "https://it.wikipedia.org/wiki?curid=583234", "title": "Classe Oscar I (sottomarino)", "text": ""}
{"id": "583235", "revid": "486946", "url": "https://it.wikipedia.org/wiki?curid=583235", "title": "Classe Oscar II (sottomarino)", "text": ""}
{"id": "583236", "revid": "339392", "url": "https://it.wikipedia.org/wiki?curid=583236", "title": "Classe November SSN", "text": ""}
{"id": "583237", "revid": "1026699", "url": "https://it.wikipedia.org/wiki?curid=583237", "title": "Mario Zagari", "text": "Mandati parlamentari.\nLaureato in legge, giornalista. Combatte nella Seconda guerra mondiale come ufficiale degli alpini.\nMembro del CLN, entra nella clandestinit\u00e0 e nell'ottobre 1943 subisce un arresto. Dopo essere evaso, riprende la lotta partigiana.\nDeputato all'Assemblea costituente, rieletto alla Camera alle elezioni del 1963, 1968, 1972 e 1976.\nEuropeista convinto fin dagli anni della clandestinit\u00e0, nel 1979 si presenta alle prime elezioni per il Parlamento europeo ed \u00e8 eletto; si contrappose come candidato dei socialisti a Simone Veil per l'elezione alla presidenza del Parlamento europeo, conseguendo 112 voti contro i 410 che al primo turno fecero eleggere la sua rivale.\nAl Parlamento europeo fu rieletto nel 1984, ma non nel 1989; per il decennio successivo presiedette il Consiglio Italiano del Movimento Europeo.\nLe peregrinazioni all'interno dell'area socialista.\nSocialista, in occasione della scissione di palazzo Barberini del 1947 aderisce al Partito Socialista dei Lavoratori Italiani (Psli) fondato da Giuseppe Saragat, dal quale uscir\u00e0 nel 1949 per entrare nel Partito Socialista Unitario (PSU), una formazione socialista moderata di cui diventa segretario.\nNel 1952 il PSU si fonde con il PSLI e nasce il Partito Socialista Democratico Italiano.\nNel 1958 Zagari esce dal partito per fondare il Movimento Unitario di Iniziativa Socialista (MUIS), che nel 1959 confluisce nel Partito Socialista Italiano.\nUomo di governo.\nSottosegretario agli Affari Esteri del secondo e terzo governo Moro e nel I Governo Rumor (1964-1969), fu tra i primi ad evidenziare la tematica della cooperazione allo sviluppo con il Terzo mondo; partecip\u00f2 che alla conferenza sulla smilitarizzazione degli oceani.\nFu poi ministro del Commercio con l'estero nel terzo governo Rumor e nel governo Colombo (1970-1972).\nMinistro di grazia e giustizia nel quarto e quinto governo Rumor (1973-1974), durante la sua permanenza al ministero di via Arenula, e nonostante il breve tempo a disposizione, riesce a varare la riforma del processo civile del lavoro e la \"miniriforma\" della societ\u00e0 per azioni e a introdurre le nuove norme sulla responsabilit\u00e0 penale.\nFa approvare dal Parlamento una legge-delega per la riforma del codice di procedura penale, che - pur se rimasta inattuata - fornir\u00e0 la base di quella del 1987.\nFa anche predisporre un disegno di legge-delega per la riforma del codice di procedura civile (progetto Liebmann), rimasto inattuato. A livello europeo affront\u00f2 la questione dello status dei lavoratori migranti.\nFu testimone nelle vicende successive all'opposizione del segreto politico-militare sull'appartenenza al SID di Guido Giannettini, attestando l'esistenza di una consultazione a livello politico-governativo: tali dichiarazioni diedero lo spunto per ricostruire l'esistenza di connivenze istituzionali, nella frapposizione di ostacoli alle indagini sulla ricerca della verit\u00e0 sulla strage di piazza Fontana.\nIn seguito allo scioglimento del PSI nel 1994, si avvicin\u00f2 alla Federazione Laburista, costituita dalla maggior parte del gruppo parlamentare socialista allora in carica."}
{"id": "583241", "revid": "339392", "url": "https://it.wikipedia.org/wiki?curid=583241", "title": "Classe Echo I (sottomarino)", "text": ""}
{"id": "583242", "revid": "339392", "url": "https://it.wikipedia.org/wiki?curid=583242", "title": "Classe Echo II (sottomarino)", "text": ""}
{"id": "583245", "revid": "339392", "url": "https://it.wikipedia.org/wiki?curid=583245", "title": "Classe Golf SSB", "text": ""}
{"id": "583246", "revid": "123522481", "url": "https://it.wikipedia.org/wiki?curid=583246", "title": "Laino Borgo", "text": "Laino Borgo (\"La\u00ecnu\" in calabrese) \u00e8 un comune italiano di abitanti della provincia di Cosenza. Situato al confine tra due regioni (Calabria e Basilicata), \u00e8 immerso nel Parco nazionale del Pollino.\nOrigini del nome.\nIl nome del paese si riferisce al fiume \"Lao\" nella forma \"Lainos\", ossia \"del fiume Lao\" che a sua volta prende il nome dall'antica citt\u00e0 greca di Laos.\nIn passato era conosciuto col nome di Laino Bruzio"}
{"id": "583247", "revid": "339392", "url": "https://it.wikipedia.org/wiki?curid=583247", "title": "Classe Golf I (sottomarino)", "text": ""}
{"id": "583248", "revid": "339392", "url": "https://it.wikipedia.org/wiki?curid=583248", "title": "Classe Golf II (sottomarino)", "text": ""}
{"id": "583249", "revid": "339392", "url": "https://it.wikipedia.org/wiki?curid=583249", "title": "Classe Golf III (sottomarino)", "text": ""}
{"id": "583250", "revid": "339392", "url": "https://it.wikipedia.org/wiki?curid=583250", "title": "Classe Golf IV (sottomarino)", "text": ""}
{"id": "583251", "revid": "339392", "url": "https://it.wikipedia.org/wiki?curid=583251", "title": "Classe Golf V (sottomarino)", "text": ""}
{"id": "583255", "revid": "339392", "url": "https://it.wikipedia.org/wiki?curid=583255", "title": "Classe Hotel SSBN", "text": ""}
{"id": "583256", "revid": "339392", "url": "https://it.wikipedia.org/wiki?curid=583256", "title": "Classe Hotel I (sottomarino)", "text": ""}
{"id": "583257", "revid": "339392", "url": "https://it.wikipedia.org/wiki?curid=583257", "title": "Classe Hotel II (sottomarino)", "text": ""}
{"id": "583258", "revid": "339392", "url": "https://it.wikipedia.org/wiki?curid=583258", "title": "Classe Hotel III (sottomarino)", "text": ""}
{"id": "583259", "revid": "713714", "url": "https://it.wikipedia.org/wiki?curid=583259", "title": "Musei dell'Abruzzo", "text": "Elenco in ordine alfabetico per province dei musei della regione Abruzzo.\nOrganizzazione.\nLa gestione dei musei statali \u00e8 affidata dal 2014 al polo museale dell'Abruzzo, mentre molti musei minori sono gestiti da enti locali, associazioni o privati."}
{"id": "583260", "revid": "320578", "url": "https://it.wikipedia.org/wiki?curid=583260", "title": "Classe Yankee SSBN", "text": ""}
{"id": "583261", "revid": "122949140", "url": "https://it.wikipedia.org/wiki?curid=583261", "title": "Musei della Basilicata", "text": "Elenco in ordine alfabetico per province dei musei della regione Basilicata.\nProvincia di Matera.\nMatera.\nMuseo Immersivo della Bruna \nMuseo per la Fotografia \nArticolato in 4 parchi tematici \nOspita opere dell\u2019artista Nunzio Perrucci \nMuseo Diffuso Contemporaneo \nMatera Olive Oil Museum \nMemoria di una storia millenaria \nOspita le opere dell\u2019artista Jose Ortega \nStoria del Comunismo e della Resistenza \nMuseo Diocesano di Matera \nMuseo Virtuale della Memoria Collettiva \nTower Art Museum \nMuseo dello Scavo di Matera "}
{"id": "583262", "revid": "320578", "url": "https://it.wikipedia.org/wiki?curid=583262", "title": "Classe Yankee I (sottomarino)", "text": ""}
{"id": "583263", "revid": "320578", "url": "https://it.wikipedia.org/wiki?curid=583263", "title": "Classe Yankee II (sottomarino)", "text": ""}
{"id": "583267", "revid": "1318658", "url": "https://it.wikipedia.org/wiki?curid=583267", "title": "Musei della Calabria", "text": "Elenco in ordine alfabetico per province dei musei della regione Calabria:\nInserire nuovi musei sotto le relative Province. In evidenza i comuni con almeno tre musei segnalati."}
{"id": "583269", "revid": "486946", "url": "https://it.wikipedia.org/wiki?curid=583269", "title": "Classe Victor I (sottomarino)", "text": ""}
{"id": "583270", "revid": "486946", "url": "https://it.wikipedia.org/wiki?curid=583270", "title": "Classe Victor III (sottomarino)", "text": ""}
{"id": "583271", "revid": "486946", "url": "https://it.wikipedia.org/wiki?curid=583271", "title": "Classe Victor II (sottomarino)", "text": ""}
{"id": "583273", "revid": "1101510", "url": "https://it.wikipedia.org/wiki?curid=583273", "title": "Giorgio Corbelli", "text": "Biografia.\nNel 1982 ha iniziato la sua attivit\u00e0 di business nella provincia bresciana fondando Telemarket e successivamente assumendo la rete di Elefante Tv con cui diffonde la programmazione di Telemarket, emittenti nazionali specializzate nel commercio di oggetti d'arte. I 2 canali sono gestiti dalla societ\u00e0 Servizi TV, con proprietario sempre Giorgio Corbelli. Acquisisce pi\u00f9 tardi la casa d'aste Semenzato ed entra nell'azionario di Finarte, la maggior maison italiana, quotata in borsa.\nIn campo sportivo, a partire dalla stagione 1988-89 diventa presidente del Basket Brescia, passando poi due anni (1991-1993) alla presidenza della squadra cestistica di Forl\u00ec. In seguito ha acquistato nel 1994 i diritti dell'Aurora Desio per trasferire la societ\u00e0 a Roma, salvando i capitolini dalla retrocessione in A2. Corbelli ha assunto la presidenza del club romano fino al 1999, cedendo la squadra a Claudio Toti nel 2001 dopo due anni di presidenze transitorie.\nNel settembre 1991 entr\u00f2 nel mondo dei giornali, costituendo la societ\u00e0 \u00abEdizioni Bresciane\u00bb e comprando Gazzetta di Brescia dal precedente proprietario Edoardo Longarini. Il quotidiano chiuse nel novembre 1992.\nNel 2000 entra nel mondo del calcio acquistando quote di maggioranza del Napoli, salvo poi uscirne due anni pi\u00f9 tardi per la difficile condizione economica della squadra e per vicende giudiziarie che implicarono le sue aziende. Era gi\u00e0 comproprietario del San Marino Calcio.\nSempre in ambito cestistico, nell'estate 2002 acquisisce dal vecchio proprietario Sergio Tacchini l'Olimpia Milano, la pi\u00f9 prestigiosa e titolata squadra del basket italiano. La mantiene fino al 2008, anno in cui gli subentra lo stilista Giorgio Armani. Dal novembre 2010 \u00e8 stato presidente del Basket Rimini Crabs, formazione che partecipava al campionato di Legadue prima della liquidazione dell'estate seguente.\nFinarte viene dichiarata fallita dal Tribunale di Milano nel marzo 2012; Corbelli \u00e8 condannato in primo grado a un anno e otto mesi. In precedenza aveva gi\u00e0 subito un'altra condanna per il crack del , insieme all'ex presidente Corrado Ferlaino. Nel 2019 viene condannato e messo agli arresti domiciliari per associazione a delinquere finalizzata alla falsificazione delle opere pittoriche e grafiche di autori contemporanei, truffa ai danni di migliaia di clienti, ricettazione e riciclaggio. L\u2019inchiesta riguarda la vendita di opere d\u2019arte falsificate tramite i canali televisivi di Telemarket e Telemarket 2. L'anno successivo \u00e8 condannato in via definitiva anche per il fallimento della Finarte."}
{"id": "583274", "revid": "1564499", "url": "https://it.wikipedia.org/wiki?curid=583274", "title": "Musei della Campania", "text": "Elenco in ordine alfabetico per province dei musei della regione Campania:(per i musei situati in altre regioni vedi: Musei italiani)\nIn evidenza i comuni con almeno tre musei segnalati."}
{"id": "583278", "revid": "599013", "url": "https://it.wikipedia.org/wiki?curid=583278", "title": "Rugby Reggio", "text": ""}
{"id": "583281", "revid": "486946", "url": "https://it.wikipedia.org/wiki?curid=583281", "title": "SS-N-9", "text": ""}
{"id": "583282", "revid": "320578", "url": "https://it.wikipedia.org/wiki?curid=583282", "title": "Classe Papa SSGN", "text": ""}
{"id": "583283", "revid": "339392", "url": "https://it.wikipedia.org/wiki?curid=583283", "title": "Classe Quebec SSK", "text": ""}
{"id": "583285", "revid": "372624", "url": "https://it.wikipedia.org/wiki?curid=583285", "title": "Musei dell'Emilia-Romagna", "text": "Il Servizio patrimonio culturale dell'Assessorato alla cultura e paesaggio dell'Emilia-Romagna recensisce 553 musei sul territorio regionale, di cui 126 nella Citt\u00e0 metropolitana di Bologna, 77 in Provincia di Parma, 69 in Provincia di Modena, 58 in Provincia di Ravenna, 56 in Provincia di Forl\u00ec-Cesena, 46 in Provincia di Rimini, 44 in Provincia di Ferrara, 39 in Provincia di Reggio Emilia e 37 in Provincia di Piacenza. (dato consultato a febbraio 2021)\nQui di seguito l'elenco in ordine alfabetico per province dei musei della regione Emilia-Romagna:\nInserire nuovi musei sotto le relative province. In evidenza i comuni con almeno tre musei segnalati."}
{"id": "583286", "revid": "293633", "url": "https://it.wikipedia.org/wiki?curid=583286", "title": "Vishing", "text": "Il vishing \u00e8 una forma di truffa simile al phishing, con lo scopo di carpire, con l'inganno, informazioni private. La truffa sfrutta ed automatizza la persuasione tipica delle tecniche di ingegneria sociale ed \u00e8 effettuata tramite servizi di telefonia. In particolare, sfruttando la tecnologia VoIP per esempio, gli aggressori effettuano delle telefonate simulando l'esistenza di un call center (di una banca ad esempio) e chiedendo alla vittima di fornire i propri dati ad un operatore. Per prevenire efficacemente il vishing, \u00e8 consigliabile interrompere immediatamente le telefonate che richiedono informazioni personali. Inoltre, \u00e8 necessario effettuare una chiamata alla societ\u00e0 interessata per verificare se esiste effettivamente una richiesta.\nDifferentemente dal phishing classico (via posta elettronica) il vishing fa leva sulla maggiore fiducia che l'essere umano tende a riporre in una persona che sembra essere autorizzata a richiedere tali informazioni.\nQuesta minaccia, iniziata nel corso del 2006 e diffusasi tra il 2009-2010, \u00e8 tipica soprattutto degli Stati Uniti d'America e del Regno Unito. Ultimamente \u00e8 sbarcata nel resto dell'Europa e anche in Italia.\nUn esempio di vishing \u00e8 il seguente: \"Salve signora, la chiamo dal suo ufficio bancario: un malintenzionato ha tentato di rubare i dati della sua carta di credito. Per maggior sicurezza, ci fornisca le sue informazioni originali, in modo da confermare che i suoi dati siano ancora protetti\"."}
{"id": "583287", "revid": "124123", "url": "https://it.wikipedia.org/wiki?curid=583287", "title": "Abelardo d'Altavilla", "text": "Considerato erede dei possedimenti paterni, fu privato della propria eredit\u00e0 dallo zio e tutore Roberto il Guiscardo, che, alla morte di Umfredo, fu eletto conte e ne confisc\u00f2 le terre.\nNell'aprile del 1064, Abelardo si un\u00ec a Goffredo di Conversano, Gioioso di Molfetta e Roberto di Montescaglioso, i quali, come lui, nutrivano un forte malcontento nei confronti dell'autorit\u00e0 del Guiscardo, da poco partito alla volta della Sicilia. I baroni ribelli ottennero l'aiuto finanziario e militare del duca bizantino di Durazzo e, pur mantenendo la loro posizione ostile, per diversi anni non vennero mai a scontrarsi direttamente con il loro rivale. Il 1\u00ba gennaio 1068, Romano Diogene fu acclamato imperatore a Costantinopoli e gli interessi militari dei Greci si spostarono verso est, in contrapposizione ai Selgiuchidi. La ribellione contro Roberto fin\u00ec con lo spegnersi nel giro di pochi mesi: Abelardo fu inizialmente esiliato e poi perdonato dal Guiscardo, che lo reintegr\u00f2 e gli fece dono di alcuni castelli.\nTuttavia, gi\u00e0 nel dicembre del 1071, Abelardo si pose a capo di una nuova rivolta, ottenendo stavolta non solo l'aiuto dei Bizantini ma anche di suo fratello Ermanno (anch'egli privato della propria parte di eredit\u00e0 dalle confische volute da Roberto) e dai signori di Giovinazzo e Trani. Alla ribellione presero parte anche Riccardo Drengot, principe di Capua, e Gisulfo II, principe di Salerno, entrambi spaventati dall'inarrestabile ascesa del Guiscardo. Piuttosto che abbandonare l'assedio di Palermo, Roberto prefer\u00ec ignorare l'insurrezione, che gi\u00e0 andava diffondendosi anche in Calabria, e cercare di concludere in breve tempo la sua conquista della Sicilia.\nPalermo cadde nel 1072 e Roberto fece ritorno nell'Italia continentale l'anno successivo, sconfiggendo molti dei nobili ribelli. Colto da malattia a Trani, fu condotto a Bari, dove sua moglie Sichelgaita aveva indotto i baroni a riconoscere suo figlio Ruggero Borsa quale legittimo erede del Guiscardo. Abelardo fu l'unico ad opporsi all'elezione di Ruggero, rivendicando i propri diritti ereditari sul ducato e dando vita, nel 1078, ad un'ennesima rivolta appoggiata da Goffredo e Pietro II di Trani, dal cognato Gradilone e dal principe di Capua Giordano, figlio di Riccardo. Questi concluse nel 1079 una pace separata, segnando cos\u00ec il fallimento di un'insurrezione che si era dimostrata inizialmente ben organizzata. Esiliato nel 1080, Abelardo part\u00ec con il fratello alla volta di Costantinopoli, dove fu accolto con cordialit\u00e0 dall'imperatore Alessio I Comneno.\nMor\u00ec nell'aprile del 1081, forse assassinato, in Illiria e fu sepolto in Grecia. I suoi resti non sono mai stati riportati a Venosa, dove \u00e8 sepolta gran parte della sua famiglia."}
{"id": "583288", "revid": "1123126", "url": "https://it.wikipedia.org/wiki?curid=583288", "title": "Musei del Friuli-Venezia Giulia", "text": "Elenco in ordine alfabetico per province dei musei della regione Friuli-Venezia Giulia:\nInserire nuovi musei sotto le relative province. In evidenza i comuni con almeno tre musei segnalati."}
{"id": "583290", "revid": "1272592", "url": "https://it.wikipedia.org/wiki?curid=583290", "title": "Musei del Lazio", "text": "Elenco in ordine alfabetico per province dei musei del Lazio:\nCitt\u00e0 metropolitana di Roma Capitale.\nArdea.\nArtena"}
{"id": "583291", "revid": "116868222", "url": "https://it.wikipedia.org/wiki?curid=583291", "title": "Musei della Liguria", "text": "Elenco in ordine alfabetico per province dei musei della regione Liguria:\nInserire nuovi musei sotto le relative province. In evidenza i comuni con almeno tre musei segnalati.\nCitt\u00e0 metropolitana di Genova.\nPolo museale di Nervi.\nLe seguenti strutture fanno parte del polo museale di Nervi:"}
{"id": "583292", "revid": "125979308", "url": "https://it.wikipedia.org/wiki?curid=583292", "title": "Germano De Biagi", "text": "Carriera.\n\u00c8 stato nominato per tre volte capitano reggente ed \u00e8 stato eletto nel Consiglio Grande e Generale per il Partito dei Socialisti e dei Democratici.\n\u00c8 anche un imprenditore, nel ramo dell'elettronica e ha fondato negli anni '80 il mega store Electronics a Dogana sul confine tra Italia e San Marino chiuso definitivamente il 9 giugno 2014. Ha partecipato ai Campionati Mondiali di pesca sportiva nel 1975, classificandosi terzo. In ambito sportivo, \u00e8 poi passato al calcio, diventando il \"patron\" del San Marino Calcio, conquistando 4 vittorie di campionato, 3 delle quali consecutive, che valsero alla Societ\u00e0 la Serie C1.\nNell'aprile del 2012 \u00e8 stato implicato in alcuni guai che ha avuto la Banca Commerciale Sammarinese, che \u00e8 stata commissariata in seguito anche alla sua firma in una delibera del 2010.\nL'11 luglio 2011 ha lasciato la presidenza del San Marino Calcio, diventando presidente onorario.\nIl 2 aprile 2012 ha deciso di lasciare la politica, dopo che era in Consiglio Grande e Generale dal 1978 e di non candidarsi alle elezioni politiche del 2012."}
{"id": "583293", "revid": "339392", "url": "https://it.wikipedia.org/wiki?curid=583293", "title": "Classe Charlie SSN", "text": ""}
{"id": "583295", "revid": "339392", "url": "https://it.wikipedia.org/wiki?curid=583295", "title": "Classe Charlie II (sottomarino)", "text": ""}
{"id": "583296", "revid": "339392", "url": "https://it.wikipedia.org/wiki?curid=583296", "title": "Classe Charlie I (sottomarino)", "text": ""}
{"id": "583297", "revid": "254059", "url": "https://it.wikipedia.org/wiki?curid=583297", "title": "Musei della Lombardia", "text": "I musei della Lombardia sono musei ed ecomusei che hanno sede nella Regione Lombardia. Il 60% dei musei sono civici; gli altri appartengono a enti privati o sono di propriet\u00e0 ecclesiastica; poche istituzioni sono nazionali.\nOrganizzazione dei musei e degli ecomusei.\nAll'interno della Regione Lombardia i musei sono organizzati in sistemi (sistemi museali locali, sistemi museali territoriali e sistemi tematici) e in reti regionali (Circuito Case Museo milanesi, I musei per la storia in Lombardia, Rete degli orti botanici della Lombardia, Rete dei musei archeologici delle province di Brescia, Cremona e Mantova, Rete dei musei e dei beni etnografici lombardi, Rete museale dell'Ottocento lombardo, Rete regionale Alto Medioevo, La rete dei musei lombardi per l'arte contemporanea). La Regione Lombardia applica inoltre una serie di criteri per offrire un riconoscimento regionale ai musei (museo riconosciuto e collezione riconosciuta). Gli ecomusei della Lombardia possono far parte della Rete degli ecomusei della Lombardia e \u2013 soddisfando una serie di criteri \u2013 possono ricevere il riconoscimento regionale..\nProvincia di Lecco.\nI musei della Provincia di Lecco sono organizzati in due sistemi: il Sistema museale della Provincia di Lecco (che comprende i musei del territorio della provincia, esclusa la citt\u00e0 di Lecco) e il Sistema Museale Urbano Lecchese - Si.M.U.L. (che comprende i musei della citt\u00e0 di Lecco).\nCitt\u00e0 metropolitana di Milano.\nMilano.\nCastello Sforzesco di Milano.\nLe seguenti strutture fanno parte del polo museale del Castello Sforzesco:\nProvincia di Pavia.\nPavia.\nI seguenti Musei fanno parte del Sistema museale dell'ateneo di Pavia:"}
{"id": "583301", "revid": "298055", "url": "https://it.wikipedia.org/wiki?curid=583301", "title": "Montales", "text": ""}
{"id": "583303", "revid": "266224", "url": "https://it.wikipedia.org/wiki?curid=583303", "title": "Riordino delle Circoscrizioni Provinciali", "text": ""}
{"id": "583304", "revid": "16066", "url": "https://it.wikipedia.org/wiki?curid=583304", "title": "Territori del Nord Ovest", "text": ""}
{"id": "583307", "revid": "486946", "url": "https://it.wikipedia.org/wiki?curid=583307", "title": "Classe Sierra SSN", "text": ""}
{"id": "583308", "revid": "729019", "url": "https://it.wikipedia.org/wiki?curid=583308", "title": "Pervez Musharraf", "text": "Biografia.\n\u00c8 nato a Daryaganj (hindi: \u0926\u0930\u093f\u092f\u093e\u0917\u0902\u091c, urdu: \u062f\u0631\u0650\u06cc\u0627\u06af\u06ba\u062c, punjabi: \u0a26\u0a30\u0a3f\u0a2f\u0a3e\u0a17\u0a02\u0a1c), un sobborgo/cittadina satellite di Delhi. Dopo la creazione del Pakistan vi si \u00e8 trasferito con la famiglia, composta da funzionari governativi. Anche la madre, Zarin, ha conseguito un master all'Universit\u00e0 di Lucknow (India) nel 1944.\nMusharraf ha studiato al Saint Patrick's School, Karachi, nel 1958, successivamente al Forman Christian College a Lahore.\nHa inoltre partecipato ad un master/corso di media management alla Universit\u00e0 di Delhi (India). Da maggio a luglio 1999, Pakistan e India sono stati coinvolti nel conflitto del Kargil, combattuto nel distretto di Kargil nel Kashmir, quando era capo di stato maggiore dell'esercito e primo ministro Sharif.\nHa preso il potere il 12 ottobre 1999 in seguito a un colpo di Stato che ha deposto il Primo ministro in carica Nawaz Sharif e ha assunto il titolo di presidente del Pakistan il 20 giugno 2001, per essere poi rieletto il 6 ottobre 2007; in conseguenza del golpe militare, nel 1999 il Pakistan \u00e8 stato sospeso dal Commonwealth. Il 3 dicembre 2007, dopo la convalida della sua elezione a presidente da parte della Corte Suprema, ha lasciato la carica di capo di stato maggiore dell'esercito.\nIl partito maggiore che lo sostiene in Parlamento \u00e8 la Lega Musulmana-Quaid.\nDopo la morte della rivale Benazir Bhutto, avvenuta il 27 dicembre 2007 in un attentato suicida, Musharraf \u00e8 stato accusato di essere il mandante dell'omicidio. Il 18 agosto 2008 ha annunciato le sue dimissioni alla tv nazionale e il 19 aprile 2013 \u00e8 stato arrestato con l'accusa di alto tradimento. Il 26 aprile 2013 una corte pakistana ha posto Musharraf agli arresti domiciliari in relazione alla morte di Benazir Bhutto.\nDopo che il 18 marzo 2016 gli era stato revocato il divieto di espatrio, consentendogli di raggiungere Dubai per cure mediche, il 31 agosto 2017, il tribunale antiterrorismo di Rawalpindi lo ha condannato in contumacia per l'omicidio di Benazir Bhutto. La corte ha anche ordinato di sequestrare i suoi beni in Pakistan.\nAttualmente Musharraf vive a Dubai dove non \u00e8 previsto che le autorit\u00e0 degli Emirati Arabi Uniti lo arrestino per far fronte alla condanna, poich\u00e9 non esiste alcun trattato di estradizione tra Emirati Arabi Uniti e Pakistan.\nIl 17 dicembre 2019, \u00e8 stata emessa una condanna a morte per il suo coinvolgimento nell'accusa di alto tradimento da parte del tribunale speciale. Il verdetto, che \u00e8 stato emesso da un gruppo di tre membri del tribunale speciale, guidato dal giudice supremo dell'Alta Corte di Peshawar, Waqar Ahmed Seth, \u00e8 stato poi annullato dall'Alta Corte di Lahore il 13 gennaio 2020."}
{"id": "583309", "revid": "486946", "url": "https://it.wikipedia.org/wiki?curid=583309", "title": "Classe Sierra II (sottomarino)", "text": ""}
{"id": "583310", "revid": "1543377", "url": "https://it.wikipedia.org/wiki?curid=583310", "title": "Musei del Molise", "text": "Elenco in ordine alfabetico per province dei musei della regione Molise:\nInserire nuovi musei sotto le relative province. In evidenza i comuni con almeno tre musei segnalati."}
{"id": "583311", "revid": "486946", "url": "https://it.wikipedia.org/wiki?curid=583311", "title": "Classe Sierra I (sottomarino)", "text": ""}
{"id": "583313", "revid": "125587914", "url": "https://it.wikipedia.org/wiki?curid=583313", "title": "Musei del Piemonte", "text": "Elenco in ordine alfabetico per citt\u00e0 metropolitana e province dei musei della regione Piemonte."}
{"id": "583314", "revid": "131358", "url": "https://it.wikipedia.org/wiki?curid=583314", "title": "Classi Delta I/V SSBN", "text": ""}
{"id": "583315", "revid": "6923", "url": "https://it.wikipedia.org/wiki?curid=583315", "title": "Isola di Salisbury (Canada)", "text": "Salisbury (Akulliq in lingua inuit) \u00e8 un'isola dell'artico canadese posta all'ingresso occidentale dello stretto di Hudson.\nL'isola ha una superficie di 1.269 km\u00b2 e fa parte della regione di \"Qikiqtaaluk\" nel territorio di Nunavut. Ha una lunghezza di circa 50 km e una larghezza di 19 km.\nSalisbury \u00e8 posta a nord-est dell'isola di Nottingham ed a sud della \"penisola di Foxe\" dell'isola di Baffin."}
{"id": "583316", "revid": "1906976", "url": "https://it.wikipedia.org/wiki?curid=583316", "title": "Musei della Puglia", "text": "Elenco in ordine alfabetico per province dei musei della Puglia:\nInserire nuovi musei sotto le relative province. In evidenza i comuni con almeno tre musei segnalati."}
{"id": "583317", "revid": "81195", "url": "https://it.wikipedia.org/wiki?curid=583317", "title": "Legami chimici", "text": ""}
{"id": "583318", "revid": "486946", "url": "https://it.wikipedia.org/wiki?curid=583318", "title": "SS-N-18", "text": ""}
{"id": "583319", "revid": "872573", "url": "https://it.wikipedia.org/wiki?curid=583319", "title": "Musei della Sardegna", "text": "Elenco in ordine alfabetico per province dei musei della regione Sardegna:\nProvincia di Cagliari.\nCagliari.\nI seguenti musei fanno parte della Cittadella dei musei:"}
{"id": "583320", "revid": "486946", "url": "https://it.wikipedia.org/wiki?curid=583320", "title": "SS-N-8", "text": ""}
{"id": "583322", "revid": "486946", "url": "https://it.wikipedia.org/wiki?curid=583322", "title": "SS-N-23", "text": ""}
{"id": "583323", "revid": "357738", "url": "https://it.wikipedia.org/wiki?curid=583323", "title": "Cancerogeni", "text": ""}
{"id": "583324", "revid": "1463849", "url": "https://it.wikipedia.org/wiki?curid=583324", "title": "Musei della Sicilia", "text": "Ecco l'elenco in \"ordine alfabetico\" per province dei Musei della Sicilia. () \nNel 1977 nella Regione Siciliana, in applicazione dello Statuto speciale, le competenze dei beni culturali sono passate dallo Stato alla regione. Cos\u00ec i tre musei nazionali di Palermo, Siracusa e Trapani sono divenuti regionali.\nL'assessorato regionale ai Beni culturali e all'identit\u00e0 siciliana ha disciplinato pi\u00f9 volte il settore. Nel 2016 ha istituito la rete dei Poli museali della Sicilia, gestiti dalla Regione.\nNell'elenco sono indicati anche i musei comunali e quelli privati. In evidenza i comuni con almeno due musei segnalati."}
{"id": "583327", "revid": "66387", "url": "https://it.wikipedia.org/wiki?curid=583327", "title": "Classe Delta I (sottomarino)", "text": ""}
{"id": "583328", "revid": "66387", "url": "https://it.wikipedia.org/wiki?curid=583328", "title": "Classe Delta IV (sottomarino)", "text": ""}
{"id": "583329", "revid": "66387", "url": "https://it.wikipedia.org/wiki?curid=583329", "title": "Classe Delta II (sottomarino)", "text": ""}
{"id": "583330", "revid": "66387", "url": "https://it.wikipedia.org/wiki?curid=583330", "title": "Classe Delta III (sottomarino)", "text": ""}
{"id": "583331", "revid": "827882", "url": "https://it.wikipedia.org/wiki?curid=583331", "title": "Musei della Toscana", "text": "Elenco in ordine alfabetico per province dei musei della regione Toscana:\nInserire nuovi musei sotto le relative Province. In evidenza i comuni con almeno tre musei segnalati.\nCitt\u00e0 metropolitana di Firenze.\nFirenze - altri musei.\nPer l'elenco completo e pi\u00f9 esaustivo dei musei presenti a Firenze consultare l'apposita voce: Musei di Firenze."}
{"id": "583332", "revid": "1543377", "url": "https://it.wikipedia.org/wiki?curid=583332", "title": "Musei del Trentino-Alto Adige", "text": "Elenco in ordine alfabetico per province dei musei della regione Trentino-Alto Adige.\nInserire nuovi musei sotto le relative Province. In evidenza i comuni con almeno tre musei segnalati."}
{"id": "583334", "revid": "121380263", "url": "https://it.wikipedia.org/wiki?curid=583334", "title": "Musei dell'Umbria", "text": "Elenco in ordine alfabetico per province dei musei della regione Umbria:\nInserire nuovi musei sotto le relative Province. In evidenza i comuni con almeno tre musei segnalati."}
{"id": "583339", "revid": "9153", "url": "https://it.wikipedia.org/wiki?curid=583339", "title": "Dreadnought SSN", "text": ""}
{"id": "583340", "revid": "171091", "url": "https://it.wikipedia.org/wiki?curid=583340", "title": "Musei della Valle d'Aosta", "text": "In Valle d'Aosta sono presenti numerosi musei, la maggior parte dei quali raccolgono la storia e le reliquie delle parrocchie o il patrimonio etnografico locale.\nNon mancano i musei di rilievo, tra quali figurano: il polo museale del Forte di Bard, con il Museo delle Alpi, il Museo dell'artigianato valdostano di tradizione, il Museo archeologico regionale, il Museo del Tesoro della Cattedrale di Aosta, la Maison de Mosse di Avise, la Maison-mus\u00e9e Jean-Paul II alle Combes d'Introd e il Museo alpino Duca degli Abruzzi di Courmayeur.\nSul territorio valdostano si possono anche trovare numerosi musei etnografici, quali la Maison Bruil a Introd, la \"Maison-mus\u00e9e Berton\" a La Thuile e la Maison des anciens rem\u00e8des a Joven\u00e7an.\nSegue l'elenco in ordine alfabetico delle localit\u00e0 in cui sono presenti i musei della regione Valle d'Aosta:"}
{"id": "583341", "revid": "466539", "url": "https://it.wikipedia.org/wiki?curid=583341", "title": "Musei del Veneto", "text": "Elenco dei musei del Veneto suddiviso per province e in ordine alfabetico. "}
{"id": "583342", "revid": "1632387", "url": "https://it.wikipedia.org/wiki?curid=583342", "title": "Capo di stato maggiore dell'Esercito Italiano", "text": "Il capo di stato maggiore dell'Esercito \u00e8 il massimo responsabile dell'approntamento, dell'addestramento e del mantenimento in efficienza dell'Esercito Italiano. Il distintivo di grado \u00e8 quello di generale di corpo d'armata con incarichi speciali, formato da quattro stellette argentate disposte a rombo, l'ultima delle quali \u00e8 bordata di rosso, e una greca.\nDal 26 febbraio 2021, il capo di stato maggiore dell'Esercito \u00e8 il generale di corpo d'armata Pietro Serino.\nAttribuzioni.\nIl capo di stato maggiore dell'Esercito (CSME) presiede lo stato maggiore dell'Esercito (SME), l'organismo di vertice deputato alla definizione delle politiche di forza armata. In questa sede il CSME dispone in via diretta di un ufficio generale (con annesso l'ufficio pubblica informazione e comunicazione) e, dal 2012, del Dipartimento impiego del personale, che ha cos\u00ec assunto la diretta responsabilit\u00e0 in materia di gestione e politica d'impiego del personale. Oltre a ci\u00f2 il CSME ha alle dirette dipendenze anche l'ufficio generale del comandante responsabile dell'amministrazione, a cui dal 10 gennaio 2013 \u00e8 stato aggregata la Direzione amministrazione dell'Esercito.\nIl CSME rappresenta l'Esercito presso il governo e i suoi ministeri, presso il Parlamento italiano e le organizzazioni internazionali, inoltre presiede le cerimonie solenni e pu\u00f2 partecipare al Consiglio supremo di difesa. Il capo di stato maggiore \u00e8 sempre proveniente dal Ruolo normale, avendo frequentato l'Accademia Militare, la Scuola di applicazione e i corsi ordinario e superiore di stato maggiore.\nCatena di comando.\nIl capo di Stato Maggiore si avvale dei seguenti Comandi di Vertice:\nDal 1\u00ba ottobre 2016 dipendono direttamente dal capo di SME:\nLo Stato maggiore.\nLo Stato maggiore dell'Esercito italiano \u00e8 lo staff di supporto al Capo di stato maggiore dell'Esercito.\nI capi di stato maggiore dell'Esercito.\nI dati che seguono, tutti tratti dal sito ufficiale dell'Esercito Italiano, includono anche i capi di stato maggiore del Regio Esercito, noto come \"Servizio di stato maggiore\" dal 1920 al 1923 e come \"Stato maggiore centrale\" dal 1923 al 1925."}
{"id": "583345", "revid": "729019", "url": "https://it.wikipedia.org/wiki?curid=583345", "title": "LZ 128", "text": "Lo zeppelin LZ 128 doveva essere il successore dell'aeronave LZ 127 \"Graf Zeppelin\", per il servizio di linea transatlantico, ma non fu mai realizzato.\nL'intera costruzione dell'LZ 128 doveva essere condotta sul modello di quella, ottimamente riuscita, dell'LZ 127 \"Graf Zeppelin\". Questo dirigibile avrebbe dovuto essere lungo 232\u00a0m, con un volume di gas di 150\u00a0000\u00a0m\u00b3. Il progetto prevedeva la capacit\u00e0 di ospitare da 30 a 34 passeggeri.\nIl progetto fu accantonato dopo la sciagura del dirigibile britannico R101, dove la maggior parte delle vittime non fu da addebitarsi all'impatto al suolo, bens\u00ec al successivo incendio dell'idrogeno.\nQuesto avvenimento apr\u00ec gli occhi ai progettisti della Luftschiffbau Zeppelin GmbH sui pericoli dell'utilizzo dell'idrogeno. Fu quindi deciso di accantonare il progetto dell'LZ 128, e di passare direttamente al progetto dell'LZ 129. Quest'ultimo, oltre a essere significativamente pi\u00f9 grande del precedente, avrebbe dovuto essere riempito con l'elio, un gas nobile ininfiammabile. Questo per\u00f2 non fu possibile, perch\u00e9 l'elio, all'epoca, era disponibile solo negli USA e in quantit\u00e0 limitate; l'LZ 129 Hindenburg fu perci\u00f2 riempito con l'idrogeno, che ebbe una parte rilevante nell'incidente del 1937."}
{"id": "583350", "revid": "1632387", "url": "https://it.wikipedia.org/wiki?curid=583350", "title": "Arbitro (pallavolo)", "text": "Il collegio arbitrale di una partita di pallavolo \u00e8 composto da: primo arbitro, secondo arbitro, terzo arbitro, segnapunti (addetto al referto ufficiale), addetto al VideoCheck, quattro (due) giudici di linea. \nL'intero collegio arbitrale \u00e8 presente solamente nelle competizioni di massimo livello, internazionali maschili e femminili (in serie A1 maschile e femminile e in serie A2 maschile \u00e8 stato introdotto il Video Check, pertanto non sono presenti i giudici di linea), a partire dai campionati di serie B1 la figura dei giudici di linea non \u00e8 pi\u00f9 presente, mentre in ambito regionale e provinciale (dalla serie C) le gare possono essere dirette da un solo ufficiale.\nA partire dalla stagione 2011/2012, il regolamento introduce la figura dell\"'arbitro associato\", funzione che pu\u00f2 essere svolta nell'ambito di determinati campionati giovanili (solitamente fino all'under 16) da un tesserato del sodalizio ospitante opportunamente formato.\nIl segnapunti addetto al referto ufficiale \u00e8 un tesserato, opportunamente formato, della societ\u00e0 ospitante dai campionati provinciali fino ai campionati nazionali serie B maschile e B1/B2 femminile. In alcune rare occasioni (finali, tornei, trofei...) il segnapunti \u00e8 un arbitro designato ufficialmente dalla commissione ufficiali di gara. In serie A il segnapunti \u00e8 un arbitro in quanto \u00e8 addetto al referto elettronico (\"e-scoresheet\") e deve sostenere un corso per l'abilitazione.\nPrimo arbitro.\nIl primo arbitro dirige la gara dall'inizio alla fine, in piedi, su un seggiolone posto ad un'estremit\u00e0 della rete (quella opposta al tavolo del segnapunti). Il regolamento gli conferisce un'autorit\u00e0 assoluta, sia sui componenti delle due squadre che su ogni membro del collegio arbitrale; ha quindi facolt\u00e0 di sanzionare qualsiasi fallo, di annullare le decisione degli altri componenti del collegio arbitrale e anche di sollevarli dal loro incarico e sostituirli, se lo ritiene necessario. Inoltre ha l'autorit\u00e0 di decidere su ogni questione relativa al gioco, anche quelle non specificate dalle regole.\nDurante la gara \u00e8 l'unico autorizzato a sanzionare le condotte scorrette dei componenti delle due squadre mediante avvertimenti ufficiali e sanzioni disciplinari.\nIn materia di falli egli ha competenza esclusiva su:\nEgli autorizza il servizio con un fischio ed interrompe le azioni di gioco con un altro fischio (tranne nel caso in cui le abbia gi\u00e0 interrotte il secondo arbitro).\nAl termine della gara controlla e firma il referto per ultimo.\nSecondo arbitro.\nIl secondo arbitro svolge le sue funzioni in piedi in prossimit\u00e0 del palo della rete pi\u00f9 vicino al tavolo del segnapunti, dal lato opposto rispetto al primo arbitro. Durante la gara si sposta da una parte all'altra del palo per riuscire a controllare meglio il corretto svolgimento dell'azione.\nAssiste il primo arbitro, mantenendo tuttavia la propria area di competenza; in particolare pu\u00f2 sanzionare:\nSuoi compiti sono inoltre quello di: controllare il comportamento dei componenti in panchina e dei giocatori nell'area di riscaldamento, segnalando al 1\u00ba arbitro ogni loro condotta scorretta per eventuali provvedimenti da adottare; controllare l'operato del segnapunti; autorizzare le interruzioni regolamentari controllandone la durata; respingere eventuali richieste improprie; autorizzare una sostituzione eccezionale o il tempo di recupero in caso di infortunio di un giocatore.\nDurante i tempi di riposo si posiziona dietro al palo rivolgendosi verso il tavolo del segnapunti.\nAll'inizio di ciascun set, al cambio di campo nel set decisivo ed ogni volta che \u00e8 necessario, verifica che le posizioni dei giocatori sul terreno di gioco corrispondano a quelle riportate sui tagliandi delle formazioni iniziali.\nA fine gara firma il referto, dopo averlo controllato, dopo il segnapunti e prima del primo arbitro.\nGiudici di linea e \"Video Check\".\nI giudici di linea sono ufficiali preposti al controllo dell'impatto della palla in relazione alle linee perimetrali del terreno di gioco, dell'impatto della palla con le antenne, del tocco della palla da parte dei giocatori della squadra in difesa e del tocco della linea di fondo da parte del giocatore al servizio, ecc.\nSe sono designati solo due giudici di linea, questi si dispongono agli angoli del campo alla destra di ognuno dei due arbitri, diagonalmente a circa 1-2 metri dall'angolo. Ciascuno di loro controlla la linea di fondo e quella laterale dalla propria parte. Se invece i giudici di linea sono quattro, si dispongono uno per angolo ed ognuno di loro controlla una determinata linea del campo: due le linee di fondo e due le linee laterali.\nI giudici di linea assolvono le loro funzioni segnalando con una bandierina (cm 40x40, in Italia di colore blu, in campo internazionale di colore giallo o rosso):\nNel campionato italiano di serie A1 e A2 maschile e A1 femminile i giudici di linea sono stati sostituiti dal sistema video-check.\nIl Video Check pu\u00f2 essere richiesto da uno dei due Allenatori in panchina entro 7 secondi dal termine dell'azione. La richiesta pu\u00f2 essere avanzata solo dalla squadra che ha perso l'azione a seguito della decisione arbitrale. Tranne il caso in cui venga evidenziato un fallo di servizio, qualora il controllo delle immagini porti ad una modifica della decisione arbitrale in favore della squadra che lo ha richiesto, l'altra squadra ha diritto, entro 7 secondi, di richiedere a sua volta il Video Check per un altro dei falli previsti. Nel caso in cui a seguito di una doppia richiesta di Video Check le immagini evidenzino due situazioni di gioco che attribuirebbero il servizio in modo opposto (ad esempio palla fuori e tocco falloso di rete), il 1\u00ba arbitro dovr\u00e0 valutare quale fallo si \u00e9 verificato temporalmente per primo. Nel caso in cui l'allenatore della squadra che ha perso l'azione sia stato espulso o squalificato o abbia momentaneamente abbandonato l'area di gioco, la richiesta dovr\u00e0 essere effettuata, se presente, dall'Assistente Allenatore che in possesso dei requisiti previsti dalle normative federali ne abbia, previa autorizzazione del 1\u00ba arbitro, assunto le funzioni. Solo nel caso in cui tale tecnico non sia presente in panchina, sar\u00e0 il capitano in gioco ad avanzare la richiesta.\nEntrambe le squadre hanno il diritto di richiedere il Video Check due volte per ogni set. Se il controllo delle immagini porta ad una modifica della decisione arbitrale in favore della squadra che lo ha richiesto, il numero delle \u201cchiamate\u201d a disposizione per la squadra richiedente rimarr\u00e0 inalterato per quel set; qualora invece, dopo il controllo delle immagini, venga confermata l'iniziale decisione arbitrale, il numero di chiamate a disposizione per la squadra richiedente verr\u00e0 ridotto di uno. Si precisa infine che eventuali richieste di Video Check non avanzate in un set non sono cumulabili nei set successivi.\nIn relazione all'azione di gioco appena terminata, ogni squadra pu\u00f2 richiedere la verifica tramite Video Check per uno solo dei falli di gioco di seguito riportati:\n- la posizione del pallone quando tocca il terreno (palla dentro o palla fuori). La richiesta viene effettuata formando una lettera \u201cC\u201d con il pollice e l'indice.\n- il fallo di servizio, che prevede: \u201cnel momento in cui colpisce la palla o dello slancio per un servizio al salto, il battitore non deve toccare il terreno di gioco (linea di fondo inclusa) o il suolo all'esterno della zona di servizio\u201d. La richiesta viene effettuata formando una lettera \u201cC\u201d con il pollice e l'indice accompagnata dal gesto della stessa mano che batte sull'altra a simulare l'impatto con la linea di fondo campo.\n- il tocco falloso fallo di rete da parte di un giocatore. In proposito pu\u00f2 essere richiesta la verifica della sola azione che \u201cchiude il punto\u201d con la conseguenza che una presunta \u201cinvasione a rete\u201d che avvenga nel corso di un'azione che non chiude il punto non potr\u00e0 essere oggetto di verifica. La richiesta viene effettuata formando una lettera \u201cC\u201d con il pollice e l'indice che toccano l'avambraccio opposto alzato a simulare il tocco di rete.\nIl 2\u00ba Arbitro analizzer\u00e0 il replay video sullo schermo della postazione di controllo. Nessun componente delle squadre \u00e8 autorizzato ad assistere o a influenzare la verifica delle immagini, pena l'immediata sanzione disciplinare dell'espulsione. Dopo la verifica del Video Check, il 2\u00ba Arbitro informa il 1\u00ba Arbitro, che \u00e8 responsabile della decisione finale, tramite la consueta gestualit\u00e0 o, se necessario, recandosi nei pressi del seggiolone. Qualora, dopo la verifica delle immagini, il 2\u00ba Arbitro constati l'impossibilit\u00e0 di valutare l'azione di gioco, oggetto della richiesta, verr\u00e0 confermata la decisione arbitrale iniziale e, per la squadra che ne ha fatto richiesta, il numero delle \u201cchiamate\u201d a disposizione per il set rimarr\u00e0 inalterato. Nel caso in cui la richiesta di verifica venga avanzata da entrambe le squadre, si applica il principio del primo fallo avvenuto temporalmente che, ove rilevato, concluder\u00e0 l'azione con conseguente assegnazione del punto; non verr\u00e0 pertanto esaminata l'azione successiva e la richiesta effettuata dall'altra squadra non verr\u00e0 decurtata dal numero di quelle a disposizione. Se dall'analisi delle immagini viene rilevato un fallo non previsto tra quelli per i quali \u00e8 consentita la richiesta di Video Check, lo stesso non potr\u00e0 essere preso in considerazione. Qualora le risultanze del Video Check abbiano conseguenze sul punteggio, il 2\u00ba Arbitro deve immediatamente verificare il referto e controllare che le squadre siano nella corretta posizione in campo.\n Le richieste di intervento per il Video Check debbono essere annotate sul referto, da parte del Segnapunti, nello spazio \"Osservazioni\" con le risultanze della verifica. A prescindere dall'eventuale richiesta di Video Check, durante lo svolgimento della gara, nessun tesserato iscritto a referto potr\u00e0 abbandonare la propria posizione per avvicinarsi alla postazione del Video Check; nel caso in cui tale norma non venga rispettata, il comportamento posto in essere verr\u00e0 considerato come Lieve Condotta Scorretta con la conseguente applicazione della relativa scala delle sanzioni.\nArbitro e Giudice di linea di riserva.\nNegli incontri internazionali \u00e8 designato un terzo arbitro internazionale (residente per\u00f2, di norma, nel Paese che ospita l'incontro) e un quinto giudice di linea. Questi membri del collegio arbitrale vengono utilizzati in caso di impossibilit\u00e0 per un altro ufficiale di continuare la gara (per malore o per sostituzione disposta dal primo arbitro).\nSegnalazioni da parte degli arbitri.\nNel caso in cui il primo arbitro sanzioni un fallo, egli fischier\u00e0 ed indicher\u00e0:\nIl secondo arbitro, secondo le norme 2014-2015, non dovr\u00e0 pi\u00f9 seguire i gesti del primo arbitro ma solamente disporsi dalla parte della squadra che ha commesso il fallo/perso il punto.\nSe \u00e8 il secondo arbitro a sanzionare un fallo, egli fischier\u00e0 ed indicher\u00e0:\n\u00c8 possibile che il secondo arbitro, in modo chiaro ma discreto, segnali al primo arbitro falli (\"quattro tocchi\", \"palla trattenuta\" etc.) oppure segnalazioni varie (palla toccata dal muro e/o giocatori) per aiutare quest'ultimo nell'assegnazione del punto. \nSanzioni disciplinari.\nLe sanzioni disciplinari possono essere comminate solamente dal primo arbitro durante la gara e, dopo di essa, in sede di omologa, dall'Organo Giurisdizionale Federale competente.\nDurante la gara.\nIl primo arbitro, e lui solamente, in base alla gravit\u00e0 della condotta scorretta di un componente delle due squadre, pu\u00f2 adottare una delle seguenti sanzioni:\nIl giocatore espulso o squalificato deve essere sostituito nei modi regolamentari; se questo non \u00e8 possibile la squadra perde il set e/o eventualmente la gara.\nIl ripetersi di una condotta scorretta da parte della stessa persona nella medesima gara \u00e8 sanzionato progressivamente, pertanto il componente sanzionato deve ricevere una pi\u00f9 pesante sanzione per ogni successiva condotta scorretta seguendo la \"scala delle sanzioni\".\nIl primo arbitro pu\u00f2 inoltre sanzionare con un \"ritardo di gioco\" (RG) la squadra che ritardi lo svolgimento dalla gara; la prima sanzione (definita \"avvertimento per ritardo di gioco\") non provoca conseguenze, la seconda e le successive provocano invece l'attribuzione di un punto alla squadra avversaria con conseguente diritto al servizio (\"penalizzazione per ritardo di gioco\"). Esse sono segnalate mostrando il cartellino corrispondente (giallo - avvertimento; rosso - penalizzazione) davanti al polso dell'arbitro.\nComportano l'assegnazione di un ritardo di gioco anche la seconda e le successive \"richieste improprie\", ovvero le richieste non regolamentari provenienti dai componenti di una squadra. La prima sanzione viene registrata sul referto senza conseguenze, la seconda e successive sono sanzionati come ritardi di gioco.\nQueste due sanzioni non sono personali ma si applicano all'intera squadra e restano valide per tutta la durata dell'incontro; inoltre, come l'avvertimento (cartellino giallo), seppur registrate a referto nel riquadro \"Sanzioni\", esse non comportano provvedimenti post-gara da parte degli Organi di Giustizia Sportiva.\nDopo la gara.\nIl Giudice Sportivo Territoriale (Provinciale Regionale o Nazionale, in base al campionato) letto il rapporto arbitrale, in sede di omologa della gara, infligger\u00e0 al reo altre sanzioni disciplinari sportive, che possono essere, per esempio, l'ammonizione con diffida, la squalifica per pi\u00f9 giornate, la sospensione a tempo determinato, ecc.\nIl sanzionato pu\u00f2 poi fare ricorso agli organi di Giustizia Sportiva superiori.\nTra le altre sanzioni, il capitano della squadra riceve una sanzione disciplinare sportiva, quantificata in \"punti di penalizzazione\", doppia (rispetto ai propri compagni) in causa del ruolo ricoperto durante la partita.\nLe sanzioni possono essere inflitte alle societ\u00e0, ai giocatori, agli allenatori e a tutti gli altri tesserati, con modalit\u00e0 che variano.\nVa ricordato che il \"referto della gara\" e il \"rapporto di gara\" redatto dal primo arbitro costituiscono documenti primari di prova in ambito di giustizia sportiva FIPAV, a meno che non ne venga dimostrata la falsit\u00e0.\nAvverso i procedimenti disciplinari, i tesserati possono ricorrere in appello alla Corte Sportiva di Appello ed alla Corte Federale di Appello .\nFormazione degli Arbitri federali FIPAV.\nLa Federazione Italiana Pallavolo, attraverso le sue strutture periferiche (Comitati Provinciali e Regionali) cura la formazione degli arbitri federali di pallavolo a livello provinciale e regionale. A livello nazionale questo compito \u00e8 svolto dal \"Settore Ufficiali di Gara\".\nPer diventare arbitro federale l'et\u00e0 minima richiesta \u00e8 16 anni, da quell'et\u00e0 ci si pu\u00f2 iscrivere ad un corso per aspiranti arbitri (questi corsi vengono organizzati ogni anno dai Comitati Provinciali). Terminato il corso e superati i relativi esami si viene inquadrati nel Ruolo Provinciale (Regionale per la Valle d'Aosta e le Province Autonome di Trento e Bolzano) degli arbitri federali e si iniziano a dirigere delle partite dei campionati provinciali (in genere le prime partite affiancati da arbitri pi\u00f9 esperti, con la funzione di tutor). Le partite dei campionati provinciali arrivano fino alla Prima Divisione. Appurate le capacit\u00e0 arbitrali dell'ufficiale di gara, potr\u00e0 essere promosso al Ruolo Regionale per dirigere partite dei campionati regionali (serie D e C). Un'ulteriore promozione porta l'arbitro federale ad essere inquadrato nei Ruoli Nazionali, dove potr\u00e0 dirigere, via via con il tempo, partite fino alla serie A1 (Superlega). Le partite dei campionati nazionali sono serie B2, B1, A2 e Superlega. L'ulteriore ed ultima promozione \u00e8 quella ad arbitro internazionale, qui per\u00f2 si viene valutati non pi\u00f9 dalla FIPAV, la Federazione Italiana, ma dalla FIVB, cio\u00e8 la Federazione Internazionale. Gli arbitri, sino alla loro immissione nel ruolo A, vengono costantemente valutati dagli osservatori, che hanno il compito di evidenziare i pregi e i \"punti deboli\" dell'arbitro, affinch\u00e9 egli possa migliorare ed affinch\u00e9 si possa fare una specie di \"selezione\" degli arbitri migliori, in vista di future promozioni. Una volta promossi in A sar\u00e0 cura del \"Delegato Tecnico\" (presente ad ogni incontro) valutare i direttori di gara e riportare il tutto al Commissario referente.\nEsistono delle altre associazioni sportive, come il CSI (Centro Sportivo Italiano) , la UISP (Unione Italiana Sport Per tutti) o la PGS (Polisportive Giovanili Salesiane), che organizzano campionati di pallavolo e hanno appositi corsi per arbitri. Queste associazioni hanno stipulato delle convenzioni con la Federazione, con le quali hanno stretto accordi riguardo a molte branche della pallavolo, non ultima la possibilit\u00e0 di tesserare nel CSI (o altro) alcuni arbitri federali (cio\u00e8 tesserati con la Federazione Italiana), senza che questi incorrano in sanzioni disciplinari. Lo scopo principale di queste associazioni \u00e8 quello di promuovere la pallavolo (ed anche altri sport, per ognuno dei quali sono state stipulate delle convenzioni con le rispettive Federazioni).\nArbitri di Beach Volley.\nLa FIPAV cura anche la formazione degli Arbitri di Beach Volley, attraverso il Settore Beach Volley della Commissione Arbitri Nazionale.\nGli arbitri di beach volley si distinguono in (ordine di importanza crescente): Arbitri di 3\u00ba Livello Provinciale/Regionale, Arbitri di 2\u00ba Livello Nazionale, Arbitri di 1\u00ba Livello Nazionale, Arbitri Internazionali.\nNote.\n\"Io prover\u00f2 sempre tenerezza per quei giovani che ancora oggi vanno ad arbitrare. Giovani che rinunciano alla gita fuoriporta o al cinema per dare inizio, in perfetto orario, a quel rito laico, che ci fa gioire o essere tristi. Senza arbitro non avrebbe senso la pallavolo: \u00e8 possibile giocare senza libero o senza un titolare, non senza quell'uomo sempre l\u00ec impalato senza mai poter toccare la palla, senza schiacciare e poter ricevere almeno una volta, un applauso sincero. Un applauso lungo. Un applauso da far venire i brividi.\"\n\u00c8 stata dedicata al collega Andrea Onori, arbitro nazionale di pallavolo scomparso nel 2003 dal docente Giampiero P. durante un Corso di Aggiornamento Regionale Lazio"}
{"id": "583357", "revid": "109701407", "url": "https://it.wikipedia.org/wiki?curid=583357", "title": "Matto affogato", "text": "Negli scacchi, il matto affogato \u00e8 uno scacco matto portato a termine da un cavallo e nel quale il re non pu\u00f2 muoversi poich\u00e9 \u00e8 circondato (e quindi \"soffocato\") dai propri pezzi. A volte \u00e8 chiamato anche matto di Lucena, da Luis Ram\u00edrez de Lucena, giocatore che per primo segnal\u00f2 questo tipo di posizione.\nEsempio.\nNella posizione illustrata nel diagramma in basso il Bianco sembra in netto svantaggio: ha la qualit\u00e0 in meno ed il Nero minaccia matto, per cui se non si prendono delle misure straordinarie la partita sar\u00e0 rapidamente decisa. Si nota subito la posizione della donna e del cavallo che prendono di mira il re Nero. Si vede subito che dopo 1.Dh4 h6 non c'\u00e8 alcun attacco e perci\u00f2 si pu\u00f2 prendere in considerazione il possibile scacco di cavallo, e scoprire che dopo 1.Cf7+ Rg8 2.Cg5+ (scacco di scoperta) il re non pu\u00f2 andare in f8 a causa di 3.Df7#. Pu\u00f2 per\u00f2 rifugiarsi in h8, ed eventualmente si \u00e8 gi\u00e0 conseguita la possibilit\u00e0 di dare scacco perpetuo rigiocando Cf7+.\nLa torre in a8 sembra proteggere il Nero da schemi di matto sull'ultima traversa, ma a questo punto viene alla memoria un altro schema di matto tipico quando il re Nero si trova nella casa d'angolo ed \u00e8 \"soffocato\" dai propri pedoni, quello con il re in h8 ed un pezzo, una torre o un cavallo nero in g8 ad ostacolare il loro stesso re e quindi un cavallo bianco in f7 che d\u00e0 matto.\nDopo 1.Cf7+! (adescamento) Rg8 (unica mossa possibile) il bianco risponder\u00e0 2.Ch6+! dando scacco doppio. Il nero non potr\u00e0 catturare il cavallo con il pedone g poich\u00e9 deve difendere il re. Se 2\u2026Rf8? il bianco dar\u00e0 matto immediatamente con 3.Df7#, se invece il nero si rifuger\u00e0 in h8 si avr\u00e0 il Matto di Lucena: : 3.Dg8+! Txg8 (il Nero \u00e8 costretto, a causa del fatto che la donna \u00e8 difesa dal cavallo, a catturare di torre) 4.Cf7#"}
{"id": "583358", "revid": "1782831", "url": "https://it.wikipedia.org/wiki?curid=583358", "title": "Renzo Garlaschelli", "text": "Carriera.\nLa carriera di Garlaschelli inizia nella stagione 1968-1969 con il Sant'Angelo, in Serie D. L'anno successivo viene acquistato dal . Nella squadra lombarda gioca tre anni, fino al 1972, quando con i lariani sfiora la promozione nella massima serie, arrivando quarto, dopo , Lazio e Palermo.\nIl suo debutto in Serie A avviene l'anno seguente, proprio con la neopromossa Lazio: da ala destra, vestir\u00e0 la maglia biancoceleste per 10 campionati di cui 8 in massima categoria. Con il club romano ha segnato 64 reti (49 in A) risultando il settimo miglior marcatore nella storia della societ\u00e0: vinse lo scudetto nel 1973-74, segnando 10 reti in quel torneo.\nNei suoi anni a Roma giocava come attaccante: aveva il compito di creare spazi per i suoi compagni, tra cui Giorgio Chinaglia. In Lazio- del 12 maggio 1974 si procur\u00f2 il calcio di rigore, poi trasformato da Chinaglia, che valse ai biancocelesti vittoria e matematica certezza del loro primo tricolore.\nChiuse la sua carriera nel nel 1984, contribuendo in quell'anno alla promozione della squadra in Serie C1. Non \u00e8 mai stato convocato dalla nazionale maggiore, ma vanta 4 presenze e una rete nell'Under-23 dove esord\u00ec il 14 gennaio 1973.\nDopo il ritiro.\nIn qualit\u00e0 di opinionista sportivo interviene nei programmi dell'emittente radiofonica Radiosei \"Non mollare mai\", condotto da Alessio Buzzanca e Stefano Pantano, e in \"9 gennaio 1900\", con Marco Anselmi, Daniele Baldini e Alessandro Zappulla."}
{"id": "583360", "revid": "1776051", "url": "https://it.wikipedia.org/wiki?curid=583360", "title": "Ravenheart (album)", "text": "Ravenheart \u00e8 il secondo album della band Xandria."}
{"id": "583363", "revid": "547034", "url": "https://it.wikipedia.org/wiki?curid=583363", "title": "Pratile", "text": "Il mese di pratile (in francese: \"prairial\") era il nono mese del calendario rivoluzionario francese e corrispondeva (a seconda dell'anno) al periodo compreso tra il 20/21 maggio e il 18/19 giugno nel calendario gregoriano. Era il terzo dei \"mois du printemps\" (mesi di primavera); seguiva fiorile e precedeva messidoro.\nIl mese di pratile deve la sua etimologia\nsecondo i termini del rapporto presentato alla Convenzione Nazionale il 3 brumaio anno II (24 ottobre 1793) da Fabre d'\u00c9glantine, in nome della \"commissione incaricata della stesura del calendario\".\nTabella dei nomi dei giorni.\nCome tutti i mesi del calendario repubblicano francese, il mese di pratile era composto da 30 giorni e suddiviso in tre decadi. Ogni giorno aveva un nome proprio, tratto dal nome di una pianta, tranne il quinto (quintid\u00ec) e decimo (decad\u00ec) giorno di ogni decade, che aveva rispettivamente il nome di un animale e quello di un oggetto per l'agricoltura."}
{"id": "583366", "revid": "834", "url": "https://it.wikipedia.org/wiki?curid=583366", "title": "H\u00f4tel", "text": ""}
{"id": "583367", "revid": "26150", "url": "https://it.wikipedia.org/wiki?curid=583367", "title": "Penisola del Labrador", "text": ""}
{"id": "583369", "revid": "580", "url": "https://it.wikipedia.org/wiki?curid=583369", "title": "Marin Sanudo il Giovane", "text": "Biografia.\nFormazione.\nNacque a Venezia nella parrocchia di San Giacomo da l'Orio dall'illustre casato dei Sanudo. I Sanudo erano una famiglia di origine longobarda, risalente al nono secolo come i Candiani, che secondo molti storici e come afferma lo stesso Marin nelle \"Vite dei Dogi\" erano la medesima famiglia, probabilmente rifugiatasi nella pianura veneta a seguito della conquista dei Franchi. La sua famiglia possedeva il palazzo Sanudo sul Canal grande, quello che poi diverr\u00e0 il fondaco dei Turchi e che oggi ospita il museo di storia naturale della citt\u00e0 lagunare.\nIl padre, senatore della repubblica di Venezia, era Leonardo Sanudo, e mor\u00ec nel 1476 mentre era a Roma quale oratore della Repubblica, lasciando il giovane Marin all'et\u00e0 di dieci anni. Il ragazzo venne cresciuto dalla madre, con l'aiuto degli zii.\nCompose il suo primo lavoro all'et\u00e0 di quindici anni nel 1481, il \"Memorabilia Deorum Dearumque opera\", in latino, dedicata allo zio, che conosciamo attraverso la stessa citazione dell'autore nella sua \"Storia sulla guerra di Ferrara\". Il giovane Marin nel 1483 accompagn\u00f2 il cugino Mario, nominato come uno dei tre \"sindici inquisitori\", in una spedizione nella terraferma veneziana da Bergamo ad Albona in Istria, dopo che la Repubblica aveva istituito questo ufficio nelle terre conquistate. Marin Sanudo colse l'occasione per documentare questo viaggio nel suo diario, dal quale poi produrr\u00e0 l'opera \"Itinerario per la terraferma veneziana\".\nIn questo viaggio, compiuto all'et\u00e0 di diciotto anni, il giovane Sanudo ebbe anche le sue prime esperienze amorose, lasciandone una delle opere pi\u00f9 alte dei suoi componimenti in campo amoroso.\nL'attivit\u00e0 politica.\nIl 23 ottobre 1484 ricevette la \"balla d'oro\", ossia l'autorizzazione a potere accedere al Maggior Consiglio.\nSpos\u00f2 il 15 febbraio 1505 Cecilia Priuli di Costantino, vedova di Girolamo Barbarigo di Francesco, che aveva gi\u00e0 una figlia, Elena, maritatasi nel 1510 a Vincenzo Malipiero di Andrea. Non ebbe figli legittimi, ma due figlie naturali, delle quali non \u00e8 mai stato possibile risalire alle madri.\nNegli anni tra il 1510 e il 1516 fu impegnato per la repubblica in varie missioni, recuperando tasse nella varie citt\u00e0 per finanziare le difese delle citt\u00e0 stesse. Lo troviamo a Mestre, Treviso, Chioggia, Legnaro, Padova. In quegli anni document\u00f2 la nascente corruzione che negli anni delle guerre contro i collegati della Lega di Cambrai (1509-1516) aveva cominciato a dilagare in seguito all'uso sempre pi\u00f9 diffuso da parte del Senato veneziano di concedere il titolo di senatore a chi avesse versato ingenti somme: contest\u00f2 duramente, e contribu\u00ec ad affossare, la proposta di legge di offrire le nomine al maggior offerente.\nDi s\u00e9 scrisse pi\u00f9 tardi circa la sua esperienza politica:\nI \"Diarii\".\nNel 1516 non riusc\u00ec a essere rieletto e il suo dispiacere copre un'intera pagina del suo diario il 23 aprile di quell'anno. Si dedic\u00f2 allora alla compilazione dei suoi diari e alla cura della sua biblioteca, dove egli stesso cita di avere volumi rari come le \"cronache di Altino\", una cronaca della storia di Venezia, alcune opere di Angelo Poliziano e Publio Ovidio Nasone, anche perch\u00e9 amico del curatore Aldo Manuzio. \u00c8 ritenuto il committente del celebre mazzo dei tarocchi Sola Busca, opera alchemico\u2013ermetica del pittore Nicola di Maestro Antonio d'Ancona, solo parzialmente interpretata.\nAltra delusione l'ebbe a causa di Andrea Navagero che, incaricato di redigere la storia di Venezia dal Senato, non lo interpell\u00f2: alla sua morte nel 1529 gli successe nell'opera Pietro Bembo. Solo nel 1531 il Senato riconobbe il lavoro di Sanudo, concedendogli un vitalizio di centocinquanta ducati d'oro all'anno. Interruppe la cronaca dei suoi diari nel settembre 1533, perch\u00e9 gravemente malato. Mor\u00ec nel 1536.\nPrincipali opere.\nL'inizio della sua attivit\u00e0 politica coincise con uno dei momenti pi\u00f9 produttivi del giovane autore, che compil\u00f2 componimenti e resoconti quali:\nCompose poi un'altra opera di rilevanza storica, \"La spedizione di Carlo VIII in Italia\", che Marin Sanudo sentiva come un evento contemporaneo molto importante.\nMa la sua pi\u00f9 grande fatica fu la composizione dei \"Diarii\", un'opera non ancora completamente studiata, composta di cinquantotto volumi. I \"Diarii\" sono una cronaca dettagliata dei fatti e degli avvenimenti susseguitisi nell'arco della sua vita, tra la fine del Quattrocento e i primi trent'anni del Cinquecento, redatta senza retorica, ma da attento cronista, descrivendo minuziosamente ci\u00f2 che accadeva e i personaggi coinvolti, sia per la storia di Venezia che per le altre citt\u00e0 di cui aveva notizia nel bacino del Mediterraneo."}
{"id": "583370", "revid": "1708406", "url": "https://it.wikipedia.org/wiki?curid=583370", "title": "Notazione multi-indice", "text": "La notazione multi-indice \u00e8 una notazione matematica che permette la notevole semplificazione di molte formule, mediante la generalizzazione del concetto di indice a quello di ennupla ordinata di indici.\nTrova applicazione, ad esempio, nel calcolo in pi\u00f9 variabili, nelle equazioni differenziali alle derivate parziali e nella teoria delle distribuzioni.\nUn multi-indice \"n\"-dimensionale \u00e8 una ennupla di numeri naturali, cio\u00e8 numeri interi, maggiori o uguali a zero, formula_1 .\nRegole.\nSi definiscono le seguenti regole, per formula_2:\nQuesta notazione permette di estendere molte formule del calcolo 1-variato ai casi \"n\"-variati. Alcuni esempi delle applicazioni pi\u00f9 comuni:\nSviluppo multinomiale.\nQuesta formula \u00e8 usata per le definizioni di distribuzione e di derivata debole.\nTeorema.\nSe supponiamo formula_16, formula_17, allora abbiamo che\nformula_18 formula_19 formula_20\nin quanto per ogni \"r=1..,n\" la funzione formula_21 dipende solo dall'r-esima coordinata. Dall'uguaglianza scritta sopra, si evince che ogni differenziazione parziale formula_22 si riduce alla derivazione ordinaria formula_23. Ma allora, dalla regola di derivazione scritta all'inizio, ne segue che formula_24 si annulla se formula_25 per qualche \"r=1..,n\". Se ci\u00f2 non accade mai, cio\u00e8 se, per definizione, formula_26 nel senso del multi-indice, allora per ogni \"r=1..,n\" viene formula_27 e dunque la tesi del teorema. formula_28"}
{"id": "583374", "revid": "327773", "url": "https://it.wikipedia.org/wiki?curid=583374", "title": "Osmanthus fragrans", "text": "L'Osmanto odoroso (\"Osmanthus fragrans\" ) \u00e8 un arbusto sempreverde della famiglia delle Oleaceae. La specie \u00e8 nativa dell'Asia, dove \u00e8 diffusa dall'Himalaya attraverso la Cina meridionale (Guizhou, Sichuan e Yunnan) fino a Taiwan, alla parte meridionale del Giappone e al sudest asiatico fino alla Cambogia e alla Thailandia.\nDescrizione.\n\u00c8 un arbusto sempreverde che pu\u00f2 raggiungere un'altezza di 3-12 metri, e quindi assimilabile a un piccolo albero.\nHa foglie di colore verde scuro dalla forma oblunga, lunghe da 7 a 15 cm e larghe da 2,5 a 5 cm, con bordo continuo o finemente seghettato.&lt;br&gt; \nI fiori sono piccoli, lunghi circa 1 cm e di colore che va dal bianco, al giallo pallido o arancio; sono di forma tubolare con corolla a quattro lobi di 5 mm di diametro, molto profumati, e sbocciano tra la fine dell'estate e l'inizio dell'autunno. Il loro profumo ricorda quello della Magnolia grandiflora, della gardenia, della fresia e del limone.\nIl frutto \u00e8 una drupa lunga 10-15 mm che contiene un singolo seme dal guscio duro; il colore \u00e8 da rosso purpureo fino al blu nerastro. I frutti maturano nella primavera successiva alla fioritura.\nDistribuzione e habitat.\nSpecie originaria della Cina e del Giappone.\nVive bene con temperature miti e non tollera il freddo intenso per periodi prolungati. Pur necessitando di una buona aerazione, teme i venti freddi.\n\u00c8 una pianta tipica nei giardini delle ville storiche dei laghi lombardi.\nVittorio Sereni, nato sul lago Maggiore, nella poesia \"Settembre\" cos\u00ec, sinteticamente, col sinonimo di \"Olea fragrans\", descrive il profumo di questa pianta e l'atmosfera che crea, fiorendo verso la fine dell'estate:\nColtivazione.\nViene coltivato come pianta ornamentale nei giardini dell'Asia orientale, Europa e Nord America soprattutto per la sua piacevole fragranza che ricorda il profumo pesca o albicocca matura.\nPredilige terreni acidi e un po' sabbiosi, mai impregnati di acqua, causa di umidit\u00e0 e marciume.\nDeve preferibilmente essere esposto in posizioni soleggiate, in quanto in zone d'ombra la fioritura ne pu\u00f2 risentire.\nDeve essere annaffiato regolarmente, ma con quantitativi non eccessivi."}
{"id": "583375", "revid": "114401014", "url": "https://it.wikipedia.org/wiki?curid=583375", "title": "Buffer gap", "text": "Un buffer gap, in informatica, rappresenta una struttura dati utilizzata per memorizzare lunghi vettori in modo compatto, mantenendo efficienti le operazioni di inserimento e rimozione, a condizione che queste siano eseguite intorno alla stessa posizione.\nUtilizzo.\nI buffer gap sono specialmente comuni negli editor di testo, dove vi sono molti cambiamenti al testo o vicino alla corrente posizione del cursore. Il testo viene memorizzato in un grande buffer in due segmenti contigui, con un gap tra loro per l'inserimento del nuovo testo. Lo spostamento del cursore produce una copia del testo da un lato del gap all'altro (qualche volta la copia rimane in attesa fino alla prossima operazione di modifica del testo). L'inserimento aggiunge il nuovo testo alla fine del primo segmento. L'eliminazione incrementa la dimensione del gap.\nIl vantaggio di usare un buffer gap rispetto alle pi\u00f9 sofisticate strutture dati (tipo le liste linkate) \u00e8 che il testo \u00e8 rappresentato semplicemente come due stringhe literali, quali prendono spazio extra molto piccolo e quali possono essere cercate e visualizzate molto velocemente.\nLo svantaggio \u00e8 che le operazioni in differenti locazioni del testo e quelle relative al riempimento del gap (richiedendo che un nuovo gap sia creato) richiedono un'ulteriore copia di molto testo, la quale \u00e8 particolarmente inefficiente per grandi file. L'uso dei buffer gap \u00e8 basato sulla supposizione che questo tipo di copia si verifichi abbastanza raramente e che il suo costo possa essere ammortizzato da operazioni pi\u00f9 comuni.\nIl buffer gap \u00e8 ampiamente usato nell'editor GNU Emacs.\nEsempi.\nSotto ci sono alcuni esempi di operazioni con i buffer gap. Il gap \u00e8 rappresentato in maniera \"pittoresca\" dallo spazio vuoto tra le parentesi quadre. Questa rappresentazione \u00e8 un po' confusionaria: in una tipica implementazione gli endpoint (punti finali) del gap sono tracciati usando dei puntatori, e il contenuto del gap viene ignorato; questo consente, per esempio, di effettuare un'eliminazione aggiustando un puntatore senza cambiare il testo nel buffer.\nStato iniziale:\n This is the way [ ]out.\nL'utente inserisce del nuovo testo:\n This is the way the world started [ ]out.\nL'utente sposta il cursore prime di \"started\"; il sistema sposta \"started \" dal primo buffer al secondo.\n This is the way the world [ ]started out.\nL'utente aggiunge del testo riempiendo il gap; il sistema crea un nuovo gap:\n This is the way the world as we know it [ ]started out."}
{"id": "583378", "revid": "52355", "url": "https://it.wikipedia.org/wiki?curid=583378", "title": "Conferenza internazionale sull'atomo di pace", "text": ""}
{"id": "583380", "revid": "1776051", "url": "https://it.wikipedia.org/wiki?curid=583380", "title": "India (album)", "text": " \nIndia \u00e8 il terzo album della band Xandria"}
{"id": "583381", "revid": "44627", "url": "https://it.wikipedia.org/wiki?curid=583381", "title": "Multi-indice", "text": ""}
{"id": "583389", "revid": "1305772", "url": "https://it.wikipedia.org/wiki?curid=583389", "title": "RSS (disambigua)", "text": ""}
{"id": "583391", "revid": "73560", "url": "https://it.wikipedia.org/wiki?curid=583391", "title": "Really Simple Syndication", "text": ""}
{"id": "583395", "revid": "78273", "url": "https://it.wikipedia.org/wiki?curid=583395", "title": "Grand'Ufficiale", "text": ""}
{"id": "583399", "revid": "287204", "url": "https://it.wikipedia.org/wiki?curid=583399", "title": "Chris Pitman", "text": "Eccentrico ed eclettico personaggio, Pitman si \u00e8 formato presso l'Istituto d'arte di Kansas City e la scuola di musica dell'Universit\u00e0 del Missouri-KC. Nel 1993 ha anche studiato con Les Levine.\nTrasferitosi a Los Angeles \u00e8 stato fra i fondatori del \"Priory of the North\", un gruppo di arte concettuale, e ha realizzato installazioni in varie parti del mondo fra cui Rio de Janeiro, il Regno Unito e gli Stati Uniti.\nPer quanto riguarda la sua carriera musicale Pitman, dopo aver militato in vari gruppi locali nel Missouri, si trasferisce a Los Angeles dove si afferma forte dell'amicizia con i membri dei Tool, gruppo con cui collabora in studio e come tecnico. Forma gli Zaum con Danny Carey e i Replicants e i Lusk con Paul D'Amour, pubblicando l'album Free Mars con quest'ultimo progetto.\nGrazie alla collaborazione con i Tool, Pitman viene notato da Axl Rose, che prima lo chiama a far parte dello staff di tecnici che ha curato la raccolta Live Era 87-93 dei Guns N' Roses, e poi lo coinvolge nel progetto Chinese Democracy, per il quale Pitman ha composto e registrato vario materiale insieme a Rose. Lo stesso Rose lo ha fortemente voluto come membro effettivo della band, e non solo come collaboratore, portandolo anche nei concerti durante i quali Pitman si occupa dei sintetizzatori, dell'orchestrazione, degli effetti e della programmazione.\nNell'Aprile del 2016 viene sostituito da Melissa Reese.\nNell'Agosto del 2016 Chris denuncia Axl Rose per stipendi non pagati. Nel Novembre dello stesso anno viene risarcito con $ 125.000 ."}
{"id": "583400", "revid": "116328488", "url": "https://it.wikipedia.org/wiki?curid=583400", "title": "Capo di stato maggiore", "text": "Il capo di stato maggiore \u00e8, in ambito militare, l'incarico riservato all'ufficiale posto a capo dello stato maggiore, organizzazione di vertice cui \u00e8 affidato il compito di tradurre in pratica le decisioni del Comandante, redigendo gli ordini e verificando che le operazioni si sviluppino come pianificato. Per svolgere tale compito si avvale dello Stato Maggiore, posto alle sue dipendenze gerarchiche, e consegue l'obiettivo attraverso la pianificazione, il coordinamento e il controllo delle azioni tattiche sviluppate dalle unit\u00e0 dipendenti. Lo Stato Maggiore \u00e8 previsto nell'ambito delle \"grandi unit\u00e0\", in genere dal livello di brigata in su. Il capo di SM affianca il comandante e, qualora non sia prevista la figura del vicecomandante, pu\u00f2 esercitarne la funzione. \nPer motivi tradizionali a capo dello Stato Maggiore di una forza armata \u00e8 posto un ufficiale diversamente denominato secondo i paesi, in Italia sottocapo di stato maggiore, mentre il comando vero e proprio \u00e8 assunto dal Capo di stato maggiore. Tale eccezione \u00e8 dovuta al fatto che in passato il comando effettivo degli eserciti era esercitato in prima persona dal sovrano. Questi, per\u00f2, non avendo spesso grande esperienza militare, si affidava frequentemente al capo di stato maggiore, che, di fatto, diventava il comandante vero e proprio.\nAl giorno d'oggi ai capi di Stato \u00e8 riservato solo il comando \"politico\" delle forze armate, che esercitano in base alle regole costituzionali di ciascun paese. Tuttavia nelle repubbliche presidenziali il potere esecutivo \u00e8 solitamente esercitato da capo di Stato e non collegialmente dal governo. Considerando che spetta al potere esecutivo la nomina e la destituzione dei capi di stato maggiore, nonch\u00e9 l'emanazione degli indirizzi generali ai quali questi devono attenersi nella condotta delle operazioni militari, in tali repubbliche il presidente tende ad assumere di fatto il ruolo di comandante effettivo.\nOrmai da tempo \u00e8 prevista in quasi tutti i paesi la figura del \"capo di stato maggiore della difesa\", dal quale dipendono gerarchicamente i singoli capi di stato maggiore."}
{"id": "583405", "revid": "47767", "url": "https://it.wikipedia.org/wiki?curid=583405", "title": "Querquobad", "text": ""}
{"id": "583408", "revid": "14806", "url": "https://it.wikipedia.org/wiki?curid=583408", "title": "Arabian Prince", "text": ""}
{"id": "583411", "revid": "804", "url": "https://it.wikipedia.org/wiki?curid=583411", "title": "Festa del mare", "text": "Per festa del mare si intendono diverse manifestazioni di tipo folkloristico tipiche di localit\u00e0 costiere italiane. Pur con varie differenze, quasi tutte hanno come punti in comune una processione religiosa in mare con seguito di barche, la commemorazione di coloro che hanno perso la vita in mare durante l'anno, la degustazione di specialit\u00e0 gastronomiche legate alla pesca, i fuochi d'artificio sul mare. \nStoria e caratteristiche delle feste del mare.\nLe feste del mare hanno da sempre un rapporto con la sosta annuale della pesca, finalizzata a tutelare il ripopolamento della fauna marina. Nell'Adriatico centro settentrionale il fermo pesca si attua durante i mesi di luglio ed agosto, mentre nell'Adriatico meridionale e nello Ionio la sosta interessa il mese di settembre.\nL'origine pi\u00f9 antica delle feste sul mare \u00e8 da ricercarsi nei riti propiziatori della cultura pagana, che chiedevano agli dei una protezione per il faticoso e rischioso lavoro del pescatore. Con l'avvento del Cristianesimo i riti propiziatori non sono stati aboliti, ma reinterpretati in chiave evangelica, invocando sui pescatori la protezione di Dio e dei vari santi delle tradizioni locali. A questo si associa la commemorazione religiosa di coloro che hanno perso la vita in mare nel corso dello svolgimento della propria attivit\u00e0 di pesca o comunque legata alla navigazione; il lancio di una corona in mare e la preghiera per i defunti costituisce spesso, infatti, il culmine della festa. La commemorazione dei caduti in mare attraverso il lancio di una corona non \u00e8 per\u00f2 una tradizione esclusivamente italiana; si ricorda al proposito la scena finale del film di Capitani coraggiosi, di Victor Fleming, in cui il giovane protagonista lancia una corona funebre per Manuel durante la commemorazione annuale in onore dei caduti del mare della citt\u00e0 di Gloucester (il film \u00e8 tratto dall'omonimo romanzo di Rudyard Kipling).\nAi riti religiosi si affiancano le degustazioni dei prodotti del mare, frutto della prima pescata dopo il fermo pesca, pescata perci\u00f2 molto abbondante; in questo modo, dopo aver ricordato l'aspetto terribile del mare, che ogni anno ancor oggi miete vittime, si celebrano invece le preziose risorse che il mare dona all'uomo. Durante i pasti, spesso distribuiti gratuitamente o a prezzi popolari, si pu\u00f2 leggere una esibizione di abbondanza che \u00e8 nello stesso tempo un ringraziamento per il passato e un augurio per il futuro.\nIn questi ultimi anni si assiste alla diffusione, durante le feste del mare, di un altro momento: quello della regata, specialmente in Adriatico, per mettere in risalto le tradizioni marinare della citt\u00e0. Ci\u00f2 tende nel tempo a divenire un forte richiamo turistico.\nFeste del mare in Italia.\nL'elenco sottostante \u00e8 relativo alle feste che hanno una tradizione, si tengono da almeno dieci anni e prevedono i tre momenti tipici: processione religiosa di barche, commemorazione dei caduti in mare, pesca e cena popolare a base di pesce, a volte seguita da fuochi d'artificio che si specchiano sul porto. Sono invece escluse le tante localit\u00e0 che hanno iniziato a celebrare la propria festa del mare in epoca pi\u00f9 recente, spesso pi\u00f9 per motivi turistici che per tradizione locale; queste feste, tra l'altro, spesso hanno in comune con quelle pi\u00f9 antiche solo il nome, prevedendo eventi che poco hanno in comune con quelli tradizionali."}
{"id": "583415", "revid": "123316969", "url": "https://it.wikipedia.org/wiki?curid=583415", "title": "Cairate", "text": "Cairate (\"Cair\u00e0a\" in dialetto varesotto) \u00e8 un comune italiano di abitanti della provincia di Varese in Lombardia.\nGeografia fisica.\nTerritorio.\nIl suo territorio comprende le frazioni di Bolladello e Peveranza ed \u00e8 bagnato dal fiume Olona e dal torrente Tenore. Il comune dista 10\u00a0km da Busto Arsizio e 9\u00a0km da Gallarate.\nStoria.\nL'epoca antica.\nIl toponimo \"Cairate\" \u00e8 di probabile derivazione longobarda, riconducibile ai significati geologici di \"altura\" e fitomorfi di \"noce\" o \"castagna\".\nBasso Medioevo.\nIl centro abitato fu fondato dai Longobardi , di cui sono state rinvenute due epigrafi: una murata nella chiesa di Chiesa di San Martino e l'altra sui gradini di una scala del monastero.\nIl paese, data la posizione strategica, accrebbe la sua importanza durante le invasione barbariche: i Longobardi vi insediarono infatti una fortezza militare, collegata al \"castrum\" Castel Seprio tramite una strada che costeggia la valle e di cui sono stati trovati i resti nel vicino Comune di Fagnano Olona. La fortezza fu un nodo nevralgico nello scacchiere militare del Nord Italia per buona parte del medioevo. Furono gli stessi Longobardi, in particolare la badessa Manigunda, che contribuirono in modo determinante allo sviluppo economico e politico del borgo.\nCairate fu parte del Contado del Seprio per tutto il basso medioevo fino al 1287, mentre ecclesiasticamente fu dipendenza extradiocesana del vescovo di Pavia dall'et\u00e0 longobarda fino al 1799.\nL'et\u00e0 Ducale.\nAlla fine del XIII secolo, con la conquista definitiva del Seprio da parte dei Milanesi, Cairate entra a far parte della Signoria dei Visconti e, dal 1395, del Ducato di Milano, di cui segue le sorti per i secoli successivi. \nNel XVII secolo, durante la dominazione spagnola del Ducato si registra che nel 1582 il papa Gregorio XIII concesse l'indulgenza plenaria per tutti coloro che si fossero recati a visitare la chiesa di S. Maria: le offerte dei pellegrini furono utilizzate per la costruzione delle altre chiese di Cairate: quella di San Rocco, piccola cappella all'angolo delle attuali vie Fornasari e Cairoli, San Pietro, ceduta in seguito dal monastero alla collettivit\u00e0 cittadina, e la chiesa di Sant'Ambrogio, parrocchiale.\nDurante il XVII secolo il Governo spagnolo infeud\u00f2 le terre del paese, eccezion fatta per quelle del monastero: Cairate divent\u00f2 propriet\u00e0 di Giacomo Legnani, cui il consesso dei capofamiglia si sottomise. La relazione allegata all'atto di sottomissione mostra un paese senza alcuna entrata economica, in forte decadenza rispetto al passato: l'economato ha accumulato un cospicuo debito, e non \u00e8 pi\u00f9 autosufficiente tanto che la carne deve essere importata da Gallarate, il frumento da Fagnano Olona. Legnani regn\u00f2 sul suo feudo sino al 1668 quando, morto senza prole, gli successe Ippolito Turconi, appartenente all'antica nobilt\u00e0 comasca.\nStando al catasto, iniziato gi\u00e0 dagli spagnoli, durante la dominazione di Maria Teresa d'Austria nel Ducato di Milano, i possedimenti del monastero ammontavano a 2.282.460 metri quadri di terreno sparsi tra Cairate, Bolladello, Peveranza, Abbiate Guazzone, Fagnano Olona, Castelseprio, Lonate Ceppino e Carnago. Ampie parti di terreno comunale erano possedute dall'abbazia della Cavedra di Varese, dai fratelli Ambrosoli, da tal Pietro Branzolfo, dal luogo Pio di Santa Valeria di Milano, da Carlo Castiglioni e dal conte Galeazzo Visconti. Il comune di Cairate possedeva 659 pertiche di terreno, ma di scarso valore, il pi\u00f9 delle volte abbandonato alla brughiera o destinato ai pascoli.\nLe famiglie pi\u00f9 importanti della zona erano i Castiglioni, i de Cairate e i Visconti.\nMaria Teresa d'Austria costrinse il comune ad alienare le propriet\u00e0 e i terreni dei possidenti per risanare i bilanci comunali e per trasformare aree di terra improduttive in aree coltivate, attraverso un'accorta politica di incentivi ai privati di cui approfitt\u00f2 anche il monastero. Nel 1786 un'altra riforma del governo austriaco obblig\u00f2 il monastero a trasformarsi in una scuola, per non rischiare la soppressione. Questa arriv\u00f2 tuttavia nel 1799 con la conquista dell'Italia da parte di Napoleone: nel 1801 i beni del monastero vennero ripartiti fra tre diversi privati che si divisero anche l'edificio, snaturandolo dal proprio contesto e apportando profonde modifiche per rendere autonome e abitabili le tre parti.\nDurante il Regno d'Italia.\nSuccessivamente al periodo napoleonico, Cairate fu integrato come tutta la regione nel Regno Lombardo-Veneto, e quindi conquistato dai piemontesi durante il Risorgimento. Nel XIX secolo si ebbe una crescita demografica consistente, con l'arrivo di nuove famiglie, che accrebbe l'importanza del paese. In questo contesto nel 1869 si decise l'aggregazione a Cairate di Peveranza e Bolladello che ne divennero frazioni.\nNel XX secolo le industrie localizzate nella Valle Olona ebbero nuova vita dalla realizzazione della linea ferroviaria che fu costruita attraverso la valle, passando da Castellanza a Lonate Ceppino.\nIl collegamento ferroviario con la Svizzera tuttavia rimase attivo solo dal 1926 al 1928 tarpando le ali all'industrializzazione della valle e di Cairate. Nel 1930 vennero costruite le scuole elementari.\nEt\u00e0 contemporanea.\nNel 1960 venne edificata la nuova chiesa parrocchiale e nel 1965 un viadotto per favorire le comunicazioni tra il gallaratese e il tradatese.\nMonumenti e luoghi d'interesse.\nArchitetture religiose.\nIl monastero di S.M. Assunta di Cairate.\nSecondo la tradizione il monastero venne fondato da una certa Manigunda (o per altre versioni Manigonda), una nobile longobarda della corte di Pavia cui dipendeva il feudo di Cairate: diventata monaca per sciogliere un voto in seguito ad una guarigione avvenuta grazie alla fonte miracolosa di Bergoro (oggi frazione di Fagnano Olona), fond\u00f2 nel 737 il monastero di Santa Maria Assunta. Dagli studi archeologici e dai ritrovamenti storici, per\u00f2 il monastero \u00e8 databile in epoca longobarda attorno al VII secolo. Il monastero seguiva la regola monastica di San Colombano fino alla riforma benedettina attuata verso il IX secolo.\nIl monastero divent\u00f2 col tempo fra i pi\u00f9 importanti del nord Italia, possessore dei tre quarti del territorio cairatese e di quattro mulini, vero centro economico e sociale di Cairate. Si trattava di un monastero fortificato, dotato di fossato. Anche l'intero villaggio era circondato da un fossato, sul cui percorso fino al XIX secolo era presente una \"via dei fossati\", corrispondente alle odierne vie Bologna-Cairoli-Alberti-Crosti. \nLeggenda vuole che nel monastero di Cairate dorm\u00ec Federico Barbarossa la notte prima della battaglia di Legnano. Fino al concilio di Trento infatti la vita claustrale non era d'obbligo per i monasteri e, all'interno di questi, spesso era presente lo xenodochio per ospitare i viandanti. Pare, tuttavia, che gli abitanti del borgo militassero nel partito avverso all'imperatore e che, per disturbare il suo sonno, abbiano aizzato i cani ad abbaiare tutta la notte.\nSi narra poi che lo stesso Barbarossa, prima di giungere a Cairate, avesse trafugato da Monza la chioccia dai pulcini d'oro (simbolo longobardo della vita), appartenuta alla regina longobarda Teodolinda: per sdebitarsi dell'ospitalit\u00e0 regal\u00f2 alle monache uno degli otto pulcini d'oro che, secondo la leggenda, \u00e8 ancora nascosto tra le mura del monastero.\nCentro del potere politico, il monastero nominava un pubblico ufficiale che guidava il piccolo parlamento dei capofamiglia di Cairate che nel medioevo si riunivano a intervalli regolari per decidere sulle questioni comuni come, ad esempio, l'uso delle terre incolte del territorio comunale nei pressi del fiume Olona. Il monastero ammetteva esclusivamente monache di famiglie benestanti e non dipendeva dalla diocesi di Milano ma dalla potente diocesi di Pavia, come Manigunda aveva stabilito al momento della fondazione. Il monastero aveva al suo interno una rigida gerarchia. La badessa era nominata dalle cosiddette \"monache velate\" e tale nomina doveva essere confermata formalmente da parte del vescovo di Pavia; seguono a queste le novizie e le converse. Tale ordine gerarchico rimase intatto fino alla soppressione del monastero.\nChiese.\nFino alla fine del XIV secolo erano presenti tre chiese sul territorio comunale: quella di San Martino (oggi nei pressi del cimitero), quella dei Santi Pietro e Stefano e quella di Santa Maria, adiacente al chiostro del monastero, in cui avvenivano le sepolture delle monache. In quest'ultima si trovava un prezioso ciclo di affreschi, di cui uno ancora visibile, raffigurante un vescovo sormontato dallo stemma dei Castiglioni, opera del pittore Aurelio Luini. In essa inoltre \u00e8 ancora possibile ammirare una delle opere pi\u00f9 antiche, che risalirebbe all'alto medioevo: un bassorilievo raffigurante due colombe che si abbeverano.\nIl chiostro del monastero \u00e8 stato modificato nelle sue forme attuali dalla badessa Antonia nel 1480, secondo i parametri del tardo gotico. Testi storici risalenti al XVI secolo ci informano che accanto al colombaio del monastero era presente l'osteria del paese: l'edificio che la ospitava si \u00e8 conservato tutt'oggi e la riprova \u00e8 stata la scoperta di un affresco votivo del 1548.\nSport.\nArrampicata.\nAll'interno del comune di Cairate si trova un muro di contenimento posto di fianco al fiume Olona e ai binari della Ferrovia di Valmorea chiamato \"Muro di Cairate\". Questo muro, realizzato con mattoni e pietre di porfido, \u00e8 stato attrezzato con spit e catene per poter essere utilizzato come palestra di arrampicata sportiva. La parete \u00e8 lunga circa ottanta metri, alta tra i 9 e 13 metri, le vie attrezzate sono circa una quarantina e vanno dal quarto al sesto grado.\nInfrastrutture e trasporti.\nLe stazioni di Cairate-Bergoro e Cairate-Lonate, attivate nel 1904, erano poste lungo la ferrovia di Valmorea; private del traffico passeggeri nel 1952, furono soppresse definitivamente nel 1977 assieme all'intera linea."}
{"id": "583423", "revid": "5695", "url": "https://it.wikipedia.org/wiki?curid=583423", "title": "Leicester", "text": "Leicester (IPA: ) \u00e8 una citt\u00e0 del Regno Unito e autorit\u00e0 unitaria dell'Inghilterra centrale, capoluogo cerimoniale del Leicestershire.\nSede di cattedrale e diocesi anglicana, vanta una popolazione stimata in abitanti ad aprile 2020.\nGeografia fisica.\nLa citt\u00e0 si distende sulle rive del fiume Soar ed \u00e8 posta ad un'altitudine di \nEtimologia.\nIl nome di Leicester \u00e8 menzionato per la prima volta nel IX secolo, nella Historia Brittonum come \"Cair Lerion\" (dal gallese Caerl\u0177r), e nella Cronaca anglosassone come \"Ligora-ceastre\". Nel Domesday Book del 1086, \u00e8 registrato come \"Ledecestre\". La prima parte del nome Ligora o Legora, proviene dall'antico del fiume Soar nelle Lingue brittoniche, come ritenuto da William Somner (1701), simile al fiume francese della Loira.\nLa seconda parte del nome proviene dal latino \"castrum\", che si rispecchia sia nel gallese \"cair\" che nell'anglosassone \"ceastre\".\nStoria.\nLe prime fonti parlano di un sito fortificato creato dai Britanni per vigilare sulla navigazione del fiume. Successivamente l'insediamento \u00e8 stato sostituito dalla citt\u00e0 romana di \"Ratae Coritanorum\". Tale citt\u00e0 ha avuto una grande importanza in tale epoca, come dimostrano le mura cittadine, in parte giunte fino ai giorni nostri, nonch\u00e9 i preziosi pavimenti a mosaico.\nDurante il periodo sassone, la citt\u00e0 ha come toponimo \"Legerceastre\" e viene elevata a sede vescovile, titolo che conserva sino all'874. Durante la conquista normanna \u00e8 una delle cinque province degli occupanti danesi. Successivamente al periodo normanno, la citt\u00e0 conta una popolazione di circa 2.000 abitanti e 6 chiese, secondo i dati raccolti nel Domesday Book.\nLeicester supporta i parlamentaristi (Roundhead), durante la guerra civile inglese. In epoca moderna, nel 1919 \u00e8 elevata a citt\u00e0, mentre la sede vescovile \u00e8 ripristinata sette anni dopo.\nNel settembre del 2012 un team di archeologi dell'ateneo locale scoprirono i resti di re Riccardo III d'Inghilterra sotto un parcheggio della citt\u00e0.\nEconomia.\nL'economia cittadina, seconda nella regione delle Midlands Orientali solo a Nottingham, ha registrato un sostanziale miglioramento nell'ultimo decennio, tanto da farla includere nelle prime dieci posizioni del \"Good Growth City Index\" redatto dalla societ\u00e0 PricewaterhouseCoopers per il 2018 e il 2019.. In passato il settore prevalente era quello tessile, ma nel corso del XX secolo la delocalizzazione caus\u00f2 il trasferimento di molti stabilimenti lasciando in loco solo la parte amministrativa e commerciale: permangono quindi le sedi di \"Dunelm Group\", \"Next\" e \"Shoe Zone\". Al contempo, si \u00e8 registrata la forte crescita dell'industria alimentare: oltre a marchi regionali come \"Everards\" (birreria), qui hanno sede gli impianti principali di produttori nazionali e internazionali come \"Walkers\" (patatine fritte) e \"Samworth Brothers\" (insaccati e cibo pronto). Il settore dell'ingegneria \u00e8 ugualmente ben presente con \"Jones &amp; Shipman\" (macchinari e sistemi di controllo), \"Richards Engineering\" (impianti per acciaierie), \"Transmon Engineering\" (macchinari per movimentazione merci) e \"Trelleborg\" (sospensioni e supporti) e beneficia di una forte connessione con il sistema universitario e scolastico. Leicester \u00e8 la sede della famosa industria di orologi da stazione e luoghi pubblici, nonch\u00e9 di sistemi di segnalazione e allarme, \"Gents' of Leicester\". Il commercio \u00e8 piuttosto sviluppato sia grazie a importanti centri, come \" Highcross Leicester\" e \"Haymarket Shopping Centre\", che a un vivace tessuto cittadino (la centrale \"Belgrave Road\" \u00e8 soprannominata \"The Golden Mile\").\nInfrastrutture e trasporti.\nLa citt\u00e0 \u00e8 servita dall'Aeroporto di East Midlands. La citt\u00e0 \u00e8 collegata, inoltre, al servizio ferroviario attraverso la stazione di Leicester.\nAmministrazione.\nGemellaggi.\nLa citt\u00e0 di Leicester \u00e8 gemellata con:\nSport.\nLa citt\u00e0 \u00e8 nota soprattutto per la sua squadra di rugby a 15, il Leicester Tigers, che \u00e8 la pi\u00f9 blasonata compagine d'Inghilterra e una delle pi\u00f9 premiate d'Europa, vantando nel proprio palmar\u00e8s, a tutto il 2019, dieci titoli di campione nazionale, 8 coppe Anglo-Gallesi e due titoli di campione d'Europa di club.\nNel calcio la citt\u00e0 figura in Premier League, la massima divisione nazionale, con il , club che nei suoi primi 132 anni di storia aveva vinto tre Coppe di Lega e che sotto la guida dell'italiano Claudio Ranieri vinse il campionato inglese 2015-16 contro un pronostico sfavorevole degli allibratori di 1 a .\nLa pallacanestro cittadina \u00e8 invece rappresentata dal Leicester Riders, il pi\u00f9 antico club cestistico del Regno Unito, militante nella prima divisione della British Basketball League, che ha vinto 4 volte.\nLa citt\u00e0 vanta anche un club di football americano, il Leicester Falcons, nato nel 2006 e militante in British American Football Associatio National Leagues, che al 2019 vanta la vittoria nel BritBowl di II livello del 2018.\nI due maggiori impianti sportivi all'aperto sono Welford Road, terreno interno del Leicester Tigers, e il Leicester City Stadium, usato altres\u00ec dalla squadra di calcio."}
{"id": "583425", "revid": "11977686", "url": "https://it.wikipedia.org/wiki?curid=583425", "title": "Eldo Napoli", "text": ""}
{"id": "583426", "revid": "123718168", "url": "https://it.wikipedia.org/wiki?curid=583426", "title": "Arpocrate", "text": "Arpocrate (, ) \u00e8 una divinit\u00e0 egizia appartenente alla religione dell'antico Egitto, corrispondente all'antichissimo dio \"Hor pa khred\", ossia Horo il fanciullo e che identificava il figlio di Iside ed Osiride. Era anche la forma sincretica del dio Horo, del quale incarnava l'aspetto di figlio di due divinit\u00e0. \nStoria e culto.\nCitato nei \"Testi delle piramidi\", svilupp\u00f2 il culto vero e proprio solo in Bassa Epoca e come erede terreno del padre divenne l'incarnazione della monarchia fin dal periodo predinastico.\nA partire dal Terzo periodo intermedio il suo culto divenne sempre pi\u00f9 popolare e l'iconografia pi\u00f9 diffusa lo rappresentava come un bambino stante o in braccio alla madre Iside, mentre si portava un dito alla bocca ad indicare che era il dio del silenzio. Jean-Pierre Corteggiani, nel suo libro \"L'\u00c9gypte ancienne et ses dieux\" dice che il dito sulla bocca non \u00e8 che un atteggiamento tipico dell'infanzia che gli autori classici hanno frainteso, pensando in un invito al silenzio. In realt\u00e0 il simbolo fatto con la mano altro non \u00e8 che la rappresentazione del geroglifico bambino. Arpocrate fu scambiato dai greci come dio del silenzio ma in realt\u00e0 \u00e8 la rappresentazione di Horus bambino. \nAltro elemento tipico di Arpocrate era la sua testa completamente rasata, ad eccezione di una treccia che gli ricadeva sul suo lato destro. La sua statua si trovava all'ingresso di quasi tutti i templi, per indicare che in quel luogo si onoravano gli Dei col silenzio, ovvero, secondo Plutarco, gli uomini che avevano una imperfetta cognizione della Divinit\u00e0 non dovevano parlarne che con rispetto. Gli antichi portavano spesso scolpita nei loro sigilli una figura d'Arpocrate, ad indicare che il segreto delle lettere andava conservato fedelmente.\nL'immagine di Iside che allattava il figlio ispir\u00f2, secondo alcuni, successivamente i Copti nell'iconografia della Vergine con il bambino.\nAnche se di origini egiziane, soprattutto dell'area del Basso Egitto, il suo culto venne presto adottato anche nell'area greca e romana, dove rappresent\u00f2 il dio del silenzio, con il dito alla bocca e cinto di un mantello cosparso di occhi e di orecchi.\nEt\u00e0 moderna.\nIn et\u00e0 moderna, soprattutto nel corso del Seicento, molti eruditi, come ad esempio Ralph Cudworth, ripresero la figura di Arpocrate come esempio e metafora della discrezione in ambito politico e dell'approccio esoterico alla conoscenza.\nMito.\nNarra la mitologia, che il fanciullo fu punto da uno scorpione, guar\u00ec grazie alla magia della madre, divenendo cos\u00ec il simbolo delle guarigioni. L'amuleto che lo raffigurava in piedi, su un coccodrillo, mentre tiene in mano dei serpenti, era considerato di buon auspicio in caso di malattia.\nIl mito lo volle anche vendicatore del padre nei confronti di Seth.\nNella cultura di massa.\nArpocrate compare come uno degli dei ostaggio del trumvirato composto da Nerone, Commodo e Caligola nella collana dei libri Le sfide di Apollo(La tomba del tiranno) di Rick Riordan."}
{"id": "583427", "revid": "124154405", "url": "https://it.wikipedia.org/wiki?curid=583427", "title": "La nuova Atlantide", "text": "La nuova Atlantide (in inglese \"New Atlantis\") \u00e8 un racconto utopico incompiuto, scritto da Francesco Bacone nel 1624 e pubblicato postumo nel 1627.\nTrama.\nBacone narra di un gruppo di 51 viaggiatori che, partiti dal Per\u00f9 per andare in Asia, naufragano nell'isola di Bensalem, nei mari del Sud.\nIl nome stesso dell'isola deriva dalla conflazione dei nomi di Betlemme e Gerusalemme.\nAttraverso il racconto in prima persona di uno dei naufraghi, si conosce la cultura e la vita del popolo dell'isola. Cristianizzati grazie ad un'arca contenente una Bibbia inviata direttamente da san Bartolomeo, i bensalemiti vivono in pace fra loro, coltivando la sapienza attraverso i viaggi che alcuni di loro compiono nel mondo civilizzato per carpirne le invenzioni pi\u00f9 utili. Sono in grado di parlare pi\u00f9 lingue: l'ebraico, il greco, il latino classico, lo spagnolo ma non sembra l'inglese. La famiglia e il matrimonio sono le basi della societ\u00e0 di Bensalem.\nL'istituzione pi\u00f9 importante dell'isola \u00e8 la \"Casa di Salomone\" o \"Collegio delle Opere dei Sei Giorni\", istituita dal re Atlantideo Solamone, il quale diede il nome del re Salomone alla sua fondazione. In un lontano passato l'isola non era isolata come nel momento dell'arrivo dei naufraghi (1612 circa) e ci\u00f2 caratterizza il mistero attorno a questa popolazione, la quale \"conosce molte cose delle nazioni del mondo ma nessuno conosce loro\". Nella \"Salomon's House\" i bensalemiti si dedicano ad esperimenti scientifici realizzati con il metodo baconiano, per controllare la natura e applicare la conoscenza per migliorare la societ\u00e0.\nInfluenza culturale.\n\"La nuova Atlantide\" ha sicuramente influenzato il romanzo \"Walden Two\" dello psicologo Burrhus Skinner, il quale era un grande ammiratore del metodo baconiano."}
{"id": "583428", "revid": "77594", "url": "https://it.wikipedia.org/wiki?curid=583428", "title": "Solsbury Hill", "text": "La collina di Solsbury (anche Piccola collina di Solsbury) \u00e8 una piccola collinetta sovrastante il villaggio di Batheaston (Somerset, Inghilterra), nei pressi della citt\u00e0 di Bath.\nSulla cima i resti di un'antica fortezza. \nPer alcuni sarebbe qui che ebbe luogo la battaglia del Monte Badon, in cui, attorno al 496, i britanni guidati da re Art\u00f9 affrontarono e sconfissero i sassoni.\nRiferimenti musicali.\nSolsbury Hill \u00e8 anche il titolo di una famosa canzone di Peter Gabriel (il suo primo singolo pubblicato da solista, nel 1977) che dalla collina ha tratto appunto ispirazione."}
{"id": "583429", "revid": "44638", "url": "https://it.wikipedia.org/wiki?curid=583429", "title": "Nuova atlantide", "text": ""}
{"id": "583430", "revid": "770813", "url": "https://it.wikipedia.org/wiki?curid=583430", "title": "McDonnell Douglas F-15E Strike Eagle", "text": "Il McDonnell Douglas F-15E Strike Eagle (\"aquila d'attacco\" in inglese) \u00e8 un cacciabombardiere biposto sviluppato a partire dall'F-15 Eagle e prodotto, sul finire degli anni ottanta, dall'azienda statunitense McDonnell Douglas.\nProgettato per svolgere compiti d'interdizione aerea ed attacco al suolo, ha effettuato il suo primo volo l'11 dicembre 1986 entrando in servizio nell'USAF nel 1989. Utilizzato in tutti i conflitti a partire dalla prima Guerra del Golfo nel 1990, \u00e8 in grado di operare autonomamente in territorio ostile; sostituisce, nelle file dell'United States Air Force, l'F-111 Aardvark.\nStoria del progetto.\nNel marzo 1981, la United States Air Force diram\u00f2 il bando di concorso per il programma ETF (\"Enhanced Tactical Fighter\") in cui si richiedeva la realizzazione di un nuovo velivolo volto a sostituire le prime batch dell\"Aardvark\"; il requisito iniziale reso noto dalle autorit\u00e0, fu di 392 esemplari. Secondo quanto redatto nel bando, il velivolo doveva essere in grado di compiere missioni di lunga durata su territorio ostile, senza che si rendesse necessaria, in sua protezione, la presenza di altri aeromobili di scorta o da guerra elettronica.\nLa General Dynamics propose quindi l'F-16XL, velivolo derivato dal \"Fighting Falcon\", mentre la McDonnell Douglas sottopose alla giuria una versione da attacco al suolo del caccia da superiorit\u00e0 aerea \"F-15 Eagle\", frutto della proficua collaborazione con la Hughes Aircraft.\n Il 24 febbraio 1984, grazie ai minori costi di progettazione ed ai maggiori margini di sviluppo dovuti all'utilizzo di una cellula di nuova concezione, l'USAF annunci\u00f2 la vittoria dell\"'F-15E Strike Eagle\".\nIl primo volo avvenne l'11 dicembre 1986; il primo esemplare di serie venne consegnato al 405th AEW, di base in Arizona sulla Luke Air Force Base, nell'aprile 1988.\n LF-15E\", ricevette infine lo standard IOC\"' (\"Initial Operational Capability\") il 30 settembre 1989 sulla Seymour Johnson AFB, nella Carolina del Nord, con le insegne del 4th TFW e del 336th TSF.\nIn seguito agli importanti aggiornamenti avionici introdotti dallF-15E Radar Modernization Program\", riguardanti l'imminente installazione del radar AN/APG-82 AESA\"' (\"Active Electronically Scanned Array\") prodotto dalla Raytheon, il limite della vita operativa degli \"Strike Eagle\" \u00e8 stato incrementato fino al 2025.\nAttualmente, non essendo stato ancora designato il successore di questo velivolo, l'USAF ha indetto un concorso per lo sviluppo di un cacciabombardiere medio-pesante.\n Infatti al contrario dei \"Raptor\", che rimpiazzeranno i rimanenti \"F-15C/D\", i \"Lightning II\" non andranno a prendere il posto dello \"Strike Eagle\" poich\u00e9 pi\u00f9 adatti a svolgere missioni affidate ad altre tipologie di velivoli quali gli F-16 Fighting Falcon e gli A-10 Thunderbolt II.\nRipresa della produzione.\nNel bilancio del 2019, con il crescente costo dei caccia di ultima generazione, ci fu un dietrofront nei confronti dei caccia di Lockheed Martin a favore della rivale Boeing, con l'USAF che decise di ordinare la nuova versione del velivolo, ridesignata F-15EX. Questo risparmio spiegato in termini di risparmio economico piuttosto che di potenzialit\u00e0 tecniche del velivolo, fu \nriconducibile ai funzionari del Pentagono, che decisero di acquistare l\u2019F-15X in parte perch\u00e9 era \u201cleggermente meno costoso rispetto all\u2019F-35\u201d ma soprattutto perch\u00e9 \u201cera pi\u00f9 economico del 50% operativamente e aveva il doppio delle ore in termini di durata\u201d.\nA luglio 2020, infatti, ci fu il primo ordine per i nuovi Eagle.\nIl 2 febbraio 2021, ha volato la nuova versione per l'USAF, denominata F-15EX. Questa versione sar\u00e0 dotata di comandi fly-by-wire di nuova generazione, radar AESA Raytheon APG-82, calcolatore di missione ADCP-II (considerato il pi\u00f9 potente al mondo), sistema di autoprotezione Eagle P/AWSS (Active/Passive Warning and Survivability System), carico bellico massimo di 13.400 kg ed autonomia di 4.815 km. Questo nuovo Eagle sar\u00e0 il primo di 76 nuovi aerei (con approvvigionamento fino a 144 aerei), ordinati a luglio 2020 con un contratto del valore di 1,1 miliardi di dollari.\nIl primo esemplare di F-15EX \u00e8 stato preso in consegna dall'USAF il 10 marzo 2021.\nIl 7 aprile 2021 l'USAF ha comunicato che l'F-15EX \u00e8 stato nominato \"Eagle II\".\nTecnica.\nLo \"Strike Eagle\" \u00e8 un velivolo bimotore ad ala media dalla cui fusoliera spiccano le due inconfondibili derive di coda parallele. Nel corso della sua carriera, ha confermato la reputazione di aereo particolarmente versatile riuscendo ad ereditare le qualit\u00e0 aria aria e di autodifesa del suo predecessore. Ci\u00f2 \u00e8 un fatto non da poco, considerando che i particolari compiti di bombardamento (in gergo aeronautico \"deep strike\"), a cui era chiamato il nuovo \"F-15E\", erano ben diversi da quelli di superiorit\u00e0 aerea originariamente richiesti all\"'Eagle\".\nCaratteristica del velivolo \u00e8 la configurazione biposto in tandem, presente su ogni esemplare; la postazione posteriore ospita il WSO (\"Weapon Systems Officer\") il quale, ricoprendo anche il ruolo di navigatore, ha il compito di gestire le apparecchiature durante le operazioni aria suolo. Il \"wizzo\" inoltre, ha a disposizione vari display multifunzione sui quali vengono visualizzate le informazioni provenienti dal radar, dalle ECM (\"Electronic Counter Measures\"), dai pod di navigazione infrarossa, e dal \"Global Positioning System\".\nSfruttando le capacit\u00e0 del radar AN/APG-70, oggi in fase di sostituzione con il pi\u00f9 moderno AN/APG-82 AESA, il sistema di puntamento permette all'equipaggio di ingaggiare simultaneamente pi\u00f9 bersagli sia a terra che in aria: ci\u00f2 \u00e8 possibile grazie alla memorizzazione dell'area bersaglio che, pur rimanendo sotto la supervisione del \"WSO\", permette al pilota di commutare il sistema in modalit\u00e0 aria-aria rilevando ed ingaggiando le eventuali minacce aeree.\nLa dotazione avionica base, inoltre, prevede l'utilizzo di due pod LANTIRN (\"Low Altitude Navigation and Targeting Infra-Red for Night\"), montati esternamente al velivolo; questi permettono di volare a basse altitudini, in ogni condizione climatica e di luce, facilitando la localizzazione e la successiva neutralizzazione dei bersagli, fino a circa 15\u00a0km di distanza, usufruendo di numerose tipologie di armi guidate e non.\n Utilizzato in modalit\u00e0 notturna, il sistema proietta sull\"'Head-Up Display\" le immagini riprese dai pod ovviando allo scarso visus del pilota in condizioni di volo simili.\n Un INS (\"Inertial Navigation System\"), infine, si appoggia ad un giroscopio laser per monitorare costantemente la posizione del velivolo aggiornando strumentazione e la mappa digitale sui display multifunzione; altre funzioni del software di bordo, permettono anche la diagnostica del velivolo e l'operativit\u00e0 delle armi imbarcate. La suite avionica si completa attorno al TEWS (\"Tactical Electronic Warfare System\") pacchetto che integra tutti gli apparati di difesa, attivi e passivi, dell'aereo: RWR (\"Radar Warning Receiver\"); ALQ-131 ECM (\"Radar jamming\"); Chaff e Flare.\nA differenza dei precedenti aerei da combattimento, come l'F-14 Tomcat e l'F-4 Phantom II, l'abitacolo posteriore dello \"Strike Eagle\" \u00e8 dotato di stick, controlli motore e strumentazione di volo completa, rendendo possibile anche al \"WSO\" di prendere il controllo del velivolo in qualsiasi evenienza.\nPer quanto riguarda la fusoliera, ha un serbatoio interno dalla capacit\u00e0 di circa 7\u00a0600 litri. La McDonnell Douglas ha aumentato l'autonomia installando due serbatoi esterni rimovibili, da 2\u00a0800 litri ciascuno, posti ai lati della fusoliera.Vi \u00e8 tuttavia la possibilit\u00e0 di imbarcare ancor pi\u00f9 combustibile montando anche 3 serbatoi ausiliari da 2\u00a0300 litri, facendo lievitare la quantit\u00e0 di carburante disponibile a circa 20\u00a0200 litri durante i voli di trasferimento.\nA differenza dei serbatoi esterni convenzionali, questi non possono essere espulsi in caso di necessit\u00e0, decretando un declino delle prestazioni dovute al peso ed al \"Cx\" maggiori.\nGli \"Strike Eagle\", comunque, sono dotati di una bocchetta, a sinistra del canopy, per effettuare rifornimenti in volo tramite sonda rigida (\"Boom\").\nIn grado di trasportare un vastissimo arsenale di armi, ingranditosi ulteriormente con lo sviluppo delle versioni da esportazione, questo velivolo pu\u00f2 portare a termine una enorme tipologia di missioni rispondendo pienamente ai requisiti necessari.\nOltre al carico bellico elencato per la versione originale dello \"Strike Eagle\", corrispondente alla sigla \"F-15E\", grazie ad ulteriori aggiornamenti, l'armamento attualmente imbarcabile \u00e8 composto da:\n\"Missili aria-superficie\": SLAM-ER, AGM-154 JSOW, AGM-158 JASSM;\n\"Bombe a grappolo\": CBU-89 Gator, CBU-97, CBU-103 CEM, CBU-104 Gator, CBU-105, CBU-107;\n\"Bombe guidate\": GBU-15, GBU-27 Paveway III, GBU-31 JDAM, GBU-38 JDAM, GBU-51 Paveway II, GBU-54 Laser JDAM.\nLa propulsione del velivolo \u00e8 garantita dai Pratt &amp; Whitney \"F-100-PW-220\" o \"F-100-PW-229\", alloggiati in un vano motore universale in grado di ospitare qualsiasi versione del P&amp;W F100 o del GE F110.\nImpiego operativo.\nStati Uniti.\nOperazione Desert Shield/Desert Storm.\nL\"'F-15E\" fu uno dei velivoli allertati dall'USAF, ed inclusi nella forza aerea di intervento immediato denominata \"Desert Shield\", nell'agosto del 1990, per far fronte all'invasione irachena del Kuwait. In dotazione al \"335th TFS Chiefs\" ed al \"366th TFS Rocketeers\", ricevettero ordine di prepararsi al rischieramento nel nuovo teatro operativo appena una settimana dopo l'invasione capeggiata dal leader iracheno Saddam Hussein. Il \"336th\" incominci\u00f2 le proprie missioni dalla base aerea omanita di Seeb, a 15 ore di volo dagli obbiettivi; nel corso delle esercitazioni svoltesi nei pressi della base, per\u00f2, uno di questi velivoli precipit\u00f2 assieme all'equipaggio durante un finto dogfight intrapreso assieme ad un Jaguar GR.1 della RAF; nel mese di dicembre i due \"Squadron\" furono trasferiti alla base aerea di Al Kharj in Arabia Saudita, avvicinandosi ulteriormente alle aree di conflitto.\nNel primo giorno di guerra, una formazione di \"Strike Eagle\", venne individuata ed attaccata, al crepuscolo, da tre MiG-23 e due MiG-29 della forza aerea irachena.\nGli equipaggi degli \"F-15\" a causa della scarsa traccia termica dei \"MiG\" lanciarono alcuni Sidewinder, senza successo, e rinunciarono al tiro non riuscendo a rilevare con precisione la posizione dei loro gregari. Tuttavia un missile di origini sconosciute, abbatt\u00e9 uno dei \"MiG-23\" il quale precipit\u00f2 impattando al suolo. Venne abbattuto anche un \"MiG-29\" ed il pilota iracheno del secondo velivolo, marcato da vicino da un \"F-15E\", decise di eiettarsi per non ingaggiare un combattimento anche con gli F-14 Tomcat della US Navy presenti nell'area.\nIl 17 gennaio 1991, 24 \"Strike Eagle\" attaccarono cinque siti di lancio SCUD nell'Iraq orientale perseverando nell'offensiva, durante la notte, anche con una seconda formazione composta da 21 velivoli. Nel corso della guerra l\"'F-15E\" comp\u00ec svariate missioni notturne con l'obbiettivo di localizzare e neutralizzare le postazioni dei missili SAM dell'esercito iracheno, in grado di minacciare le nazioni vicine.\nTuttavia, le postazioni mobili degli SCUD erano di difficile localizzazione: una volta rilevate dai JSTARS in volo, all'arrivo degli \"Strike Eagle\", erano gi\u00e0 state fatte evacuare. Per questo motivo, gli equipaggi degli \"F-15E\", furono chiamati a compiere bombardamenti sistematici e costanti nelle zone ad alto rischio scoraggiando le truppe nemiche a schierare i lanciatori a disposizione.\nNella notte del 18 gennaio, nel corso del bombardamento di una raffineria vicino Bassora, un \"F-15E\" venne abbattuto assieme all'equipaggio. I piloti che presero parte all'azione, affermarono che quella fu la missione aerea pi\u00f9 difficile dell'intera guerra poich\u00e9 l'impianto petrolifero era difeso da un consistente numero di postazioni missilistiche SA-3, SA-6, SA-8 e dalla contraerea.\nDue giorni pi\u00f9 tardi un secondo ed ultimo \"Strike Eagle\" venne abbattuto da un missile iracheno SA-2; l'equipaggio del velivolo sopravvisse all'attacco e per svariati giorni sfugg\u00ec alla cattura nemica. Tuttavia, nonostante fossero riusciti a prendere contatto con due velivoli della coalizione, non poterono essere soccorsi dagli uomini del Combat SAR poich\u00e9 uno di loro non si era identificato correttamente con il codice fornitogli prima della missione. L'equipaggio, infine, venne fatto prigioniero.\nQuarantadue giorni pi\u00f9 tardi, il 1\u00ba marzo 1991, venne diramato l'ordine del cessate il fuoco e furono istituite le No-fly zone nell'Iraq meridionale e settentrionale. Nonostante ci\u00f2, gli elicotteri iracheni attaccarono gli insediamenti dei rifugiati Curdi mentre gli \"F-15E\", impiegati nelle zone vietate al traffico aereo, assistettero impotenti al massacro di 600 civili nel villaggio di Chamchamal. Gli \"Strike Eagle\" non poterono intervenire perch\u00e9 non autorizzati ad aprire il fuoco ed imbrigliati dalle rigide regole d'ingaggio; in tutta risposta compirono numerosi passaggi radenti nella speranza di provocare, con la turbolenza generata, la rottura dei rotori. Gran parte di questi tentativi non resero i frutti sperati riportando solo l'abbattimento di un \"Hind\" schiantatosi al suolo. Quando l'USAF venne a conoscenza di queste attivit\u00e0, pose una quota limite di 3000 metri ai voli degli \"Strike Eagle\" nella regione.\nQuesti ultimi presero parte anche alle operazioni Provide Comfort e Provide Comfort II.\nOperazione Northern Watch/Southern Watch.\nAl termine di \"Desert Storm\", vennero istituite due aree, controllate direttamente da velivoli USAF e RAF, in cui il traffico aereo civile e militare era espressamente vietato. L\"'F-15E\" costituiva la base della forza aerea istituita per far rispettare queste restrizioni, rischierandosi in Turchia, sotto le insegne di vari \"Squadron\", dal 1993 al 1998: \"494th Fighter Squadron Black Panthers\", \"492nd Fighter Squadron Madhatters\", \"391st Expeditionary Fighter Squadron\". Nel gennaio del 1993, una piccola formazione di \"Strike Eagle\" in pattugliamento distrusse una postazione missilistica SA-3 irachena, poich\u00e9 trasgrediva il trattato del cessate il fuoco al di sotto del 32\u00ba parallelo nord. Largamente impiegato a supporto di entrambe le operazioni nei cieli mediorientali, si contraddistinse per la sua flessibilit\u00e0 grazie alle capacit\u00e0 di carico elevate ed alla gran variet\u00e0 di armamenti utilizzabili.\nNel dicembre 1998, prese parte all'Operazione Desert Fox resasi necessaria a seguito del categorico rifiuto, inoltrato da Baghdad, di acconsentire le ispezioni dell'UNSCOM.\nIl 28 dicembre, tre \"F-15E\" sganciarono due GBU-12 ciascuno su postazioni missilistiche di terra ed al termine dell'Operazione Desert Fox, non avendo fine le violazioni irachene, gli \"Strike Eagle\" compirono diversi strike su obbiettivi sensibili: il 24 ed il 26 gennaio 1999, vennero impiegati in azione anche gli AGM-130 nei pressi di Mosul.\nOperazione Deny Flight/Allied Force.\nL'Operazione Deny Flight, attuata per volere dell'ONU nel 1993, consisteva nel delimitare, al di sopra della Bosnia ed Erzegovina, uno spazio aereo interdetto al volo sia civile che militare per porre un freno alla rapida escalation politico-militare avvenuta nei Balcani. Nell'agosto del 1993, entr\u00f2 in vigore la risoluzione delle Nazioni Unite che vietava il sorvolo dell'area a qualsiasi aeromobile ad ala fissa o rotante non in possesso dell'autorizzazione delle forze della coalizione; gli \"F-15E\" del \"492nd\" e \"494th\" Fighter Squadrons, facenti parte del pacchetto d'intervento, furono dispiegati sulla base USAFE di Aviano. Dal tardo 1993, la NATO ordin\u00f2 agli \"Strike Eagle\" di bombardare vari obiettivi serbi in Croazia:\nnel dicembre dello stesso anno, questi velivoli furono mandati a neutralizzare due siti di lancio di missili SA-2 che avevano aperto il fuoco contro due \"Sea Harrier FRS 1\" appartenenti alla Royal Navy. Il \"492nd\" ed il \"494th\" compirono pi\u00f9 di 2\u00a0500 sortite dall'inizio dell'operazione: il 30 ed il 31 agosto, vari bombardamenti furono effettuati nei dintorni di Sarajevo mentre il 9 settembre venne sganciata la prima GBU-15 imbarcata sugli \"Strike Eagle\".\nNel marzo 1999, prese il via l'Operazione Allied Force istituita per far fronte ai gravi disordini e soprusi in cui versava la popolazione kosovara. Rifiutato l'ultimatum della NATO, 26 \"F-15E\" del \"492nd\" e \"494th\" effettuarono la prima sortita contro stazioni radar, contraerea e postazioni missilistiche delle forze armate serbe. I velivoli partecipanti al conflitto, erano basati, come in \"Deny Flight\", ad Aviano o sulla base aerea di Lakenheath RAF in Gran Bretagna. Da quest'ultima, per i lunghi voli di trasferimento, molte delle missioni durarono circa 7 ore e 30 minuti con inclusi due rifornimenti in volo prima di giungere sull'obbiettivo.\nSlobodan Milo\u0161evi\u0107, presidente della Repubblica Federale della Jugoslavia, ordin\u00f2 il ritiro delle truppe dal Kosovo nel giugno dello stesso anno.\nOperazione Enduring Freedom.\nUn mese dopo l'attentato terroristico al World Trade Center l'11 settembre 2001, il \"391st Fighter Squadron The Bold Tigers\", su \"Strike Eagle\", lasci\u00f2 la base aerea kuwaitiana di Ahmed Al Jaber per prendere parte alla neonata Operazione Enduring Freedom volta ad eliminare le sacche terroristiche talebane in Afghanistan.\nGli obbiettivi principali dei primi giorni di missione furono campi d'addestramento, bunker, costruzioni militari e depositi, distrutti da un vasto arsenale di Paveway ed AGM-130, sganciati da formazioni composte da coppie di \"F-15E\" ed \"F-16C\". Una settimana pi\u00f9 tardi, tutti i target prefissati erano stati neutralizzati e perci\u00f2 divenne pi\u00f9 difficoltoso decidere le nuove linee di condotta. Nonostante i talebani avessero accesso alle postazioni di SA-7 e utilizzassero degli FIM-92 Stinger, questi risultarono inutili finch\u00e9 gli aerei USAF operarono a pi\u00f9 di 2\u00a0000 m d'altitudine. I siti SAM pi\u00f9 importanti, posti presso le cittadine di Mazar-I-Sharif e di Bagram, erano stati gi\u00e0 messi a tacere nei primi giorni della campagna.\nI velivoli, per le successive tre settimane, volarono esclusivamente in missioni di supporto alle forze alleate a terra impiegando in particolare le Mk 82 e le GBU-12 contro veicoli, convogli e milizie ribelli. Spesso si rese necessario l'uso del cannone interno alla fusoliera. Il 7 gennaio 2002 il \"391st FS\" torn\u00f2 in patria lasciando spazio al \"335th FS\".\nMissione particolarmente rischiosa fu quella intrapresa il 4 marzo in soccorso alle forze di terra in quella che sar\u00e0 in seguito ricordata anche come la Battaglia di Punta Roberts, svoltasi durante l'Operazione Anaconda. Inizialmente, gli \"Strike Eagle\" decollarono su richiesta di CAS, col nominativo di \"Texas 14\", per distruggere postazioni d'osservazione talebane. Sedici minuti pi\u00f9 tardi, alle 01:41, \"Mako 30\", la pattuglia che aveva inoltrato la richiesta d'aiuto, cominci\u00f2 ad essere bersagliata da vari colpi di mortaio; presto si scopr\u00ec che il soldato in contatto con i velivoli non era un normale Forward Air Controller dell'US Army bens\u00ec un Navy SEAL, in cerca, con il suo team, del luogo previsto per l'esfiltrazione su di un MH-47E Chinook, perch\u00e9 caduti in un'imboscata vicino alla Shah-i-Kot Valley. Gli \"F-15E\" sganciarono, a copertura, una GBU-12, ma la squadra SEAL era ancora sotto il fuoco nemico cercando di spostarsi verso est con due feriti ed un caduto (Petty Officer 1st class Neil C. Roberts, in memoria del quale \u00e8 cos\u00ec chiamato lo scontro). Nel tentativo d'esfiltrazione, l\"'MH-47\" con a bordo una squadra di soccorso fu abbattuto da un RPG.\nAltri \"F-15E\", che avevano appena terminato le operazioni di rifornimento, furono dirottati a supporto di \"Texas 14\" con il quale sganciarono altre GBU-12 fra le 02:52 e le 03:03. Ben presto per\u00f2, dovettero fornire fuoco di copertura anche ai sopravvissuti dell\"'MH-47\" che erano minacciati da elementi nemici a circa 100 metri dalla loro posizione. Usando il relitto dell'elicottero come riferimento, effettuarono alcuni low pass avvalendosi dei cannoni. Giunta la richiesta di uno \"Strike Eagle\" di ritornare all'aerocisterna, un secondo velivolo comunic\u00f2 ad un AWACS in ascolto di dirottare altri velivoli in loro soccorso. Una formazione di \"F-16\" del 18th Fighter Squadron giunse sul luogo; per le scarse munizioni ed i problemi occorsi alle radio ed ai computer di tiro, infatti, gli \"F-15E\" dovettero fare ritorno ad Al Jaber in Kuwait lasciando il completamento della missione ai soli \"Falcon\".\nIl 23 agosto 2007, un \"F-15E\", su richiesta immediata di appoggio aereo a nord di Kajaki, sganci\u00f2 erroneamente una bomba da 500 libbre su truppe di terra britanniche uccidendo tre soldati.\nIl 13 settembre 2009, invece, uno \"Strike Eagle\" ha lanciato un AIM-9 Sidewinder abbattendo un MQ-9 Reaper senza controllo, in volo sull'Afghanistan settentrionale. L'intervento del velivolo ha scongiurato la possibilit\u00e0 che il drone lasciasse lo spazio aereo afghano provocando danni ad infrastrutture ed abitanti dei paesi vicini.\nOperazione Iraqi Freedom.\nPer le crescenti tensioni dovute al sospetto possesso dell'Iraq di armi di distruzione di massa, nel 2002 fu ordinato al 4th Fighter Wing della Seymour Johnson Air Force Base, situato in Carolina del Nord, l'immediato trasferimento sulla base di Al Udeid in Qatar.\nIl \"336th\", scelto ad operare per primo nella zona, tra l'11 ed il 17 gennaio 2003, disloc\u00f2 24 \"Strike Eagle\" sulla base mentre i preparativi all'ormai certa operazione videro coinvolto anche il Combined Air Operations Center della Prince Sultan Air Base in Arabia Saudita. Una volta risolti i problemi diplomatici per sfruttare lo spazio aereo del Qatar gli \"F-15E\" incominciarono a familiarizzare con le regole d'ingaggio e la conformazione del suolo iracheno aggregandosi alla gi\u00e0 attiva Operazione Southern Watch.\nVerso la fine di febbraio, al \"366th\" vennero assegnati pi\u00f9 equipaggi, circa 150 tra piloti e \"WSO\" aggiuntivi, molti dei quali provenivano dagli \"Squadron\" della Seymour AFB i cui aerei non potevano essere rischierati. Per ogni \"F-15E\", infine, erano disponibili anche 4 equipaggi contemporaneamente. In marzo al \"336th\" venne aggiunto anche il personale e le unit\u00e0 appartenenti al \"335th Fighter Squadron\" raggiungendolo ad Al Udeid. Obiettivo principale, era quello di ridurre al minimo le difese aeree irachene colpendo inizialmente i radar difensivi rischierati sul confine con la Giordania; durante le operazioni, per\u00f2, molti degli \"Strike Eagle\" dovettero misurarsi con la forte resistenza fornita dalla contraerea.\nIl 3 aprile 2003 l'equipaggio di un \"F-15E\" scambi\u00f2 un MLRS statunitense per un lanciatore SAM iracheno sganciando una bomba su di esso. Quest'episodio di blue on blue (fuoco amico) fu uno dei pi\u00f9 eclatanti di tutto il conflitto. In esso rimasero uccisi il Sgt. Donald Oaks, il Sgt. Todd J. Robbins, ed il Sgt. First Class Randall S. Rehn; altri cinque soldati rimasero feriti.\nIl 6 aprile 2003 lo \"Strike Eagle\" con matricola \"88-1694\", pilotato dal Cpt. Eric \"Boot\" Das e dal Maj. William \"Salty\" Watkins, svolse una missione ad alto rischio in supporto alle forze speciali impegnate sul campo. Il giorno seguente, Das e Watkins stavano bombardando degli obbiettivi attorno alla cittadina di Tikrit quando vennero abbattuti. Per i servigi offerti agli Stati Uniti d'America venne loro consegnata la Distinguished Flying Cross oltre alla Purple Heart alla memoria.\nDurante la guerra, ai soli \"F-15E\" fu accreditata la neutralizzazione del 60% delle forze totali componenti la Iraqi Medina Republican Guard. Inoltre, raggiunsero quota 65 MiG distrutti a terra, a cui si devono aggiungere i numerosi edifici chiave e comandi bombardati durante i raid a bassa quota effettuati sulla capitale Baghdad. Gli \"F-15E\" lavorarono a stretto contatto con gli altri velivoli impiegati nel teatro iracheno, tra cui gli F/A-18 della RAAF, gli F-16 e gli F-117 dell'USAF, i Panavia Tornado appartenenti alla RAF ed ai distaccamenti aerei della US Navy la cui partecipazione era garantita dagli F-14 del VF-154. Molti altri velivoli quali i B-1B ed i B-52, sfruttarono le doti di targeting degli \"Strike Eagle\" per la consegna del carico bellico sugli obbiettivi concordati.\nRitornati a casa a met\u00e0 del 2003, il \"335th\" ed il \"336th\" lasciarono il solo \"494th Fighter Squadron\" ad assicurare la presenza degli \"Strike Eagle\" sul Golfo Persico.\nIsraele.\nGli \"F-15I Ra'am\" israeliani compirono la loro prima missione nei cieli del Libano, l'11 gennaio 1999. Utilizzati dal \"No.69 \"Hammers\" Squadron\", non hanno mai partecipato ad un vero conflitto, svolgendo per lo pi\u00f9 compiti di sorveglianza a difesa dello spazio aereo.\nArabia Saudita.\nA partire dalla prima settimana di novembre 2009, la Royal Saudi Air Force ha usufruito degli \"F-15E\" per compiere raid aerei oltre confine contro i ribelli della regione yemenita di Sa'dah.\nVersioni.\nF-15E.\nVelivolo d'attacco al suolo ognitempo ed a lungo raggio dell'USAF, prodotto in 237 unit\u00e0 dal 1985 al 2001 nella sola configurazione biposto in tandem.\nNel 2011, l'USAF ha comunicato che il velivolo sarebbe rimasto in servizio per almeno altri quattro anni, in assenza di fondi e di un piano di sostituzione approvato, per il quale era stata avanzata l'ipotesi di produrre una variante dell'F35.\nIl 9 dicembre 2017, il Dipartimento dell'Energia e della Sicurezza Nucleare Nazionale degli Stati Uniti ha annunciato il completamento delle qualificazioni di volo per la bomba B61-12, eseguite con due arei da combattimento Boeing F-15E Strike Eagle. Diversamente dall'F-15S e dall'F-15K Slam Eagle.\nF-15G.\nUtilizzata come semplice dimostratore tecnologico, era una versione dellF-15E\" espressamente dedicata per svolgere missioni Wild Weasel rimpiazzando, in questo ruolo, gli F-4G Phantom II \"Wild Weasel IV\". Dotato di localizzatore radar e missili AGM-88 HARM non ha avuto seguito poich\u00e9 scartata dall'USAF al posto della quale prefer\u00ec l'F-16 Falcon \"Block 50/52\" SEAD\"' (\"Suppression of Enemy Air Defences\").\nF-15H.\nL'F-15H \"Strike Eagle\" era una versione da esportazione per l'aeronautica greca, introdotta negli anni novanta. Tuttavia il Ministero della Difesa ellenico opt\u00f2 per l'acquisto di 50 esemplari \"Block 52+\" dell'F-16 e 15 Mirage 2000-5.\nF-15I Ra'am.\nCon la designazione F-15I si identifica la versione da esportazione dello Strike Eagle per l'aeronautica israeliana. Soprannominato Ra'am (\"Tuono\" - \u05e8\u05e2\u05dd in ebraico), \u00e8 stato ordinato il 12 maggio 1994 con l'autorizzazione statunitense ad acquisirne un massimo di 25 esemplari.\nNel novembre 1995, Israele esercit\u00f2 l'opzione per l'acquisto di 4 ulteriori F-15I, raggiungendo la quota limite imposta dagli Stati Uniti. La necessit\u00e0, da parte del governo israeliano, di dotarsi di un velivolo rispondente alle caratteristiche dello Strike Eagle, si manifest\u00f2 durante la Guerra del Golfo nel corso della quale le citt\u00e0 israeliane vennero attaccate da missili Scud delle forze armate irachene; nel 1993 venne formulata una \"Request for Information\" in cui si richiedeva alle ditte aerospaziali di presentare un aereo dotato di buone capacit\u00e0 sia nell'aria-suolo che nella difesa aerea.\nIn risposta al bando, la Lockheed Martin offr\u00ec una variante dell'F-16 Fighting Falcon e la McDonnell Douglas propose sia l'F/A-18 Hornet che l'F-15E.\nIl 27 gennaio 1994 il governo israeliano annunci\u00f2 la volont\u00e0 di dotare la propria aeronautica con 25 F-15E, che vennero successivamente rinominati in F-15I per via delle consistenti modifiche apportate al progetto originale: furono introdotti i pod per operazioni notturne Sharpshooter, in seguito sostituiti dai pi\u00f9 performanti LANTIRN, la gestione dell'elettronica di bordo fu affidata e completata (gli \"F-15I\" furono consegnati senza Radar Warning Receiver) dall'Elisra SPS-2110 IEWS (\"Integrated Electronic Warfare System\") mentre fu introdotto il DASH (Display And Sight Helmet) per semplificare la lettura delle informazioni in volo.\nIn questa specifica versione l'F-15 pu\u00f2 imbarcare, oltre all'armamento standard dell'F-15E, anche i missili Python 4 e Python 5 prodotti dalla ditta israeliana Rafael.\nF-15K Slam Eagle.\nL'F-15K \u00e8 la variante pi\u00f9 avanzata dello \"Strike Eagle\" e, dal 2005, \u00e8 in forza all'aeronautica sudcoreana.\nLo \"Slam Eagle\" (\uc2ac\ub7a8\uc774\uae00 in coreano), \u00e8 il vincitore del concorso \"F-X fighter\", svoltosi nel 2002, nel quale s'impose su concorrenti del calibro di Dassault Rafale, Eurofighter Typhoon e Su-35; venne ordinato inizialmente in 40 esemplari ma sono state richieste ulteriori 20 unit\u00e0 il 25 aprile 2008.Il costo unitario si aggira attorno ai 100 milioni di dollari.\nLa maggior parte delle componenti principali della struttura, cos\u00ec come dell'avionica del velivolo, sono prodotte ed assemblate nella stessa Corea del Sud a seguito di un contratto fra le industrie aerospaziali locali e la Boeing per permettere loro l'acquisizione del know-how riguardante le pi\u00f9 moderne tecnologie aeronautiche:\nF-15S.\nL'F-15S \u00e8 la variante proposta per l'esportazione in Arabia Saudita verso la fine degli anni novanta. I sauditi avevano gi\u00e0 richiesto in precedenza l'F-15F, una variante monoposto dello \"Strike Eagle\", in 24 esemplari; ordine per\u00f2 bloccato dallo stesso Congresso statunitense. Costruito in 72 esemplari dal 1996 al 1998, l\"'F-15S\" si differenzia principalmente dallo \"Strike Eagle\" originale per la modalit\u00e0 dell'apertura sintetica del radar.\nNell'ottobre 2007, la General Electric ha annunciato la stipulazione d'un contratto con la RSAF per la fornitura di 65 propulsori F110-GE-129C; il valore dell'ordine \u00e8 stimato attorno ai 300 milioni di dollari.\nIl 29 dicembre 2011 l'Arabia Saudita ha ordinato altri 158 F-15, in una nuova versione rinominata F-15SA, salvando la produzione che senza questo ordine era destinata a chiudere in favore del F/A-18 Super Hornet, che sarebbe rimasto l'unico aereo da combattimento in produzione della Boeing. Il 2014, con l'ultima consegna dell'F-15SA, chiude definitivamente la catena di montaggio aperta nel 1972, 42 anni dopo il primo aereo costruito. 68 dei 72 F-15S saranno aggiornati allo standard F-15SA, portando il totale di F-15 in tutte le sue versioni operativi nel paese a 309.\nF-15SG.\nVersione per l'aeronautica della Repubblica di Singapore, vincitrice, nel settembre 2005, del \"New Fighter Replacement\", bando di gara indetto dal MINDEF (\"Singapore Ministry of Defence\") per la valutazione di un nuovo velivolo per la difesa aerea. Dell'F-15SG sono stati consegnati 32 caccia con la possibilit\u00e0 di arrivare a 40, in base al programma Peace Carvin V.\nF-15QA.\nVersione per l'aeronautica del Qatar, direttamente derivata dall'F-15SG, dotata di radar AESA, pod di navigazione, pod di targeting, capacit\u00e0 di trasportare armi guidate a guida laser e satellitare, missili standoff e, presumibilmente, anche un IRST per la ricerca ed il tracciamento in modalit\u00e0 passiva dei bersagli aria-aria.\nF-15EX Eagle II.\nVersione per l'USAF che ha volato il 2 febbraio 2021, dotata di comandi fly-by-wire di nuova generazione, radar AESA, calcolatore di missione ADCP-II (considerato il pi\u00f9 potente al mondo), sistema di autoprotezione Eagle P/AWSS (Active/Passive Warning and Survivability System), carico bellico massimo di 13.400 kg ed autonomia di 4.815 km."}
{"id": "583433", "revid": "44638", "url": "https://it.wikipedia.org/wiki?curid=583433", "title": "La nuova atlantide", "text": ""}
{"id": "583434", "revid": "125703196", "url": "https://it.wikipedia.org/wiki?curid=583434", "title": "Montemonaco", "text": "Montemonaco (\"Mond\u00ebm\u00f2n\u00ebcu\" nel dialetto locale) \u00e8 un comune italiano di abitanti della provincia di Ascoli Piceno nelle Marche.\nGeografia fisica.\nTerritorio.\nMontemonaco sorge nell'alta valle dell'Aso, su un leggero pianoro di cresta prospiciente Monte Zampa e Monte Sibilla ad una quota di 988 m s.l.m. \u00c8 per altezza il secondo comune delle Marche.\nIl territorio comunale ricade per la maggior parte all'interno del Parco Nazionale dei Monti Sibillini e spazia dalle vette del Massiccio del Vettore, nel cui alveo morenico \u00e8 ospitato il Lago di Pilato, a quelle dell'Argentella, Pizzo del Diavolo, Palazzo Borghese, Monte Porche che segnano il confine amministrativo con Norcia e l'Umbria, fino alle creste di Monte Sibilla e il Comune di Montefortino verso nordest. Dai morbidi pendii erbosi di Monte Sibilla e Monte Zampa fino al degradare del paesaggio collinare verso Comunanza. Dalle colline sul lato sud dell'alta valle dell'Aso e Monte Altino si estende agli altopiani prossimi alla chiesa di Santa Maria in Pantano nel Comune di Montegallo.\nLa strutturazione orografica prevalente \u00e8 quella tipica del paesaggio agrario della media e alta montagna appenninica, caratterizzata da una successione di creste aeree, di gole incassate e profonde, ripidi pendii pietrosi che s'innalzano da lievi declivi coperti di boschi. Le ristrette valli sono innervate da torrenti a volte impetuosi, che discendono in direzione del Mare Adriatico insieme alla rete viaria di crinale e fondovalle.\nQueste le caratteristiche geomorfologiche di un \"espressivo ed inalterato scenario naturale di notevole valore ambientale\" ancora poco antropizzato e per lo pi\u00f9 ricompreso nel \"Versante della Magia\" del Parco nazionale dei Monti Sibillini.\nMontemonaco dista 35\u00a0km da Ascoli Piceno, 67\u00a0km da Fermo e 211 da Roma.\nStoria.\nLe prime indagini storiche su Montemonaco condotte nella prima met\u00e0 del Novecento da Augusto Vittori fanno risalire l'origine del toponimo ad un nucleo di monaci benedettini stabilitosi in questo piccolo altopiano sin dall'VIII secolo. L'incastellamento e la costituzione in libero comune avvenne nel XIII secolo dopo che si era notevolmente indebolita l'autorit\u00e0 dei Nobili di Monte Passillo e degli altri signorotti locali. Fu allora che i montemonachesi costruirono le alte mura in pietra intervallate da torrioni, che sin da allora resero Montemonaco indipendente e fiera nel respingere gli attacchi dei vicini Comuni di Norcia, Montefortino, Amandola, Arquata del Tronto e persino di Francesco Sforza e di Niccol\u00f2 Piccinino ai quali, a dispetto di Amandola e Montefortino che nelle diverse occasioni erano state sempre conquistate, riuscirono ad imporre patti di reciproca convenienza.\n\u00c8 con il 1545 che si ha finalmente la codifica degli statuti comunali sulla scorta delle antiche usanze e riadattando i precetti di San Benedetto, su cui si era probabilmente formata la \"civitas\" medievale.\nTalmente orgogliosa delle proprie tradizioni, che la vedevano sin dal X secolo aggregata alla diocesi di Fermo e al Presidiato Farfense, recalcitr\u00f2 non poco nel piegarsi, \"obtorto collo\", al potente Papa montaltese Sisto V che l'aggreg\u00f2, \"in spiritualibus\" alla diocesi di Montalto, da lui appena creata, nel 1586.\nNei secoli successivi il territorio di Montemonaco perse via via la sua importanza strategica che l'aveva qualificato, sin dal Medioevo, un particolare snodo viario al centro degli intensi traffici lungo la viabilit\u00e0 nord/sud del versante adriatico della penisola.\nLa storia di Montemonaco tuttavia, al di l\u00e0 dei poteri costituiti che nel tempo ne hanno segnato le vicende civili \u00e8 stata influenzata, fin dall'epoca pagana, dalla presenza dell'icona della Sibilla Appenninica e della sua mitica Grotta. Una presenza dai molteplici riflessi e con la quale la piccola comunit\u00e0, amministrata dal potere centrale della Chiesa, nel corso della sua storia ha vissuto momenti di non sempre facile convivenza.\nFra storia e leggenda.\nTerra di antiche frequentazioni, accoglieva stabilmente sin dal tardo Medioevo genti provenienti da terre lontane. Attratte dalla liberalit\u00e0 e dall'insofferenza ai poteri costituiti dei montemonachesi alcune frange ereticali come i Fraticelli Michelisti, i Clareni, i Sacconi, i seguaci dei Cavalieri templari ed altri eretici scappati da stati o citt\u00e0 meno tolleranti, si riversarono sin dal XIV secolo nelle pi\u00f9 sicure terre montane del territorio di Montemonaco e dei comuni limitrofi. Altri decisero di attraversare il Mare Adriatico e si stabilirono in Dalmazia o in Grecia.\nFra gli accadimenti del XV secolo, che contribuiranno ulteriormente, nei secoli successivi, a far conoscere Montemonaco ben oltre il suo naturale ambito geografico, ve ne sono di significativi almeno due: da una parte la venuta in queste terre dello scudiero francese Antoine de La Sale al servizio della Duca Luigi III d'Angi\u00f2 nel maggio 1420 dall'altra la pubblicazione nel 1473 del Romanzo di Andrea da Barberino, \"Guerrino detto meschino\". Entrambi gli avvenimenti si muovono sullo sfondo della leggenda della Sibilla Appenninica e il complesso ipogeo della sua Grotta, ricompreso sin dall'antico nel territorio montemonachese. \nMa mentre nel romanzo di Andrea da Berberino, Montemonaco \u00e8 citata marginalmente in una trama letteraria tutta incentrata sulla leggenda della Sibilla Appenninica e della sua mitica grotta, il diario autoptico di Antoine de La Sale (quel che dir\u00e0 di vedere o di ascoltare dalla viva voce dei Montemonachesi, lo annoter\u00e0 riportandolo nel racconto intitolato \"Le Paradis de la Reine Sibylle\", la cui prima versione manoscritta \u00e8 conservata alla biblioteca del museo Cond\u00e9, castello di Chantilly, poi inserito nella sua summa pedagogica, \"La Salade\", destinata all'istruzione di Jean d'Anjou, figlio del re Renato (Ren\u00e9 d'Anjou) \u00e8 storicamente interessante come primo indiretto tentativo di cui si abbia notizia volto a laicizzare la leggenda della Sibilla all'inizio della Rinascenza.\nLa fama della Sibilla Appenninica doveva aver raggiunto la Borgogna se la Duchessa Agnese, sorella di Filippo Il Buono, pare avesse un arazzo nel suo castello con la rappresentazione della grotta della Sibilla. La Sale vide l'arazzo proprio nel castello di Angers, nel 1437, in occasione della festa di nozze della figlia di lei, Maria di Borbone, col figlio di Renato d'Angi\u00f2, e, constatando che la raffigurazione dei luoghi non corrispondeva al vero, decise di narrarle il viaggio, compiuto 17 anni prima, e tutto ci\u00f2 che aveva visto e udito. Fra le motivazioni che avrebbero spinto La Sale ad intraprendere il viaggio Detlev Kraack individua quello dell'onore: tuttavia, non fu inviato dalla dama stessa sui monti della Sibilla. La Sale viaggiava gi\u00e0 da tempo in Italia, al seguito dei duchi d'Angi\u00f2, Luigi II e Luigi III, prima, il re Renato poi.. Gli Angi\u00f2 speravano di recuperare il regno di Napoli, ma tale speranza fu infranta nel 1442, quando quella citt\u00e0 venne strappata dagli Aragonesi.\nLa Sale part\u00ec quindi dalla Borgogna e arriv\u00f2 in Umbria, fece tappa ad Assisi e Spoleto, dove lasci\u00f2 incise le sue insegne nella Basilica di San Francesco e nel Duomo spoletino. Quindi attraverso il passo di Sasso Borghese il 28 maggio 1420 giunse a Montemonaco. L\u00ec ascolta dalla voce dei Montemonachesi fra cui Antonio Fumato i racconti sulla Regina Sibilla, cerca di capire se esistono veramente Fate e Sibille, e inizia ad incamminarsi verso la Grotta. Seguir\u00e0 tutto il racconto sul Regno della Sibilla e le sue Ancelle velato di paura e scettiscismi \"ad arte\" per salvarsi dall'Inquisizione. De La Sale torner\u00e0 a Montemonaco una seconda volta nel 1440.\nMontemonaco scomunicata... e assolta.\nIn una pergamena del 1452, ad appena dodici anni dall'ultima visita di Antoine de La Sale, viene trascritta la sentenza di assoluzione da scomunica dei Priori e di tutta la comunit\u00e0 montemonachese per aver ospitato Cavalieri provenienti dalla Spagna e dal Regno di Napoli, dediti da mesi all'arte dell'alchimia in una casa del paese (casa di Ser Catarino). \nI principali capi d'accusa sono quelli di aver (i montemonachesi) aiutato e accompagnato i Cavalieri fino al lago della Sibilla (Lago di Pilato) per consacrarvi i libri diabolici e, una volta messi in carcere per ordine dell'inquisizione, di averli fatti scappare! La Santa Inquisizione dichiara nel documento di essere venuta \"casualmente\" a conoscenza degli antefatti, da cui era scattato l'arresto dei Cavalieri, e in un secondo momento della loro fuga. L'inquisitore della Marca anconitana De Guardarjis traduce allora i Priori e tutta la comunit\u00e0 in tribunale a Tolentino per giudicarli.\nMa stranamente, alla fine di un lungo dibattimento processuale tutti vengono assolti e liberati dalla scomunica, grazie all'atteggiamento liberale che dominava nella Marca anconitana, al contrario dell'Italia Settentrionale e del resto d'Europa dove una simile circostanza avrebbe provocato l'accensione di una notevole quantit\u00e0 di roghi.\nQuesto documento, scrive Paolo Aldo Rossi, fa emergere l'Italia Centrale al di fuori di quell\"'orror et amor diabolicus\" che a soli due anni dalla pubblicazione del noto trattato dell'Inquisitore generale di Carcassonne Jean Vineti, dichiara la Stregoneria una nuova forma di eresia, e dar\u00e0 il via nell'Italia del nord e in tutt'Europa alla caccia alle Streghe. Per Rossi le valenze psicoantropologiche sottese alla decisione del De Guardarjis nei confronti della comunit\u00e0 montemonachese, andrebbero ricercate, attraverso un'indagine interdisciplinare, nell'esame di millenni di sedimentazione collettiva, quando manifesta quando segreta di questo come di altri territori, che in senso generale nemmeno il trionfo del razionalismo scientifico ha ancora risolto.\nTerra di alchimisti.\nLe terre sibilline, come confermano gli studi del Parco Nazionale, sono ancor oggi ricche di specie officinali. Unitamente alla disseminata presenza di fonti sorgive e acque minerali erano le due condizioni necessarie perch\u00e9 si potessero approntare i laboratori alchemici fra i quali, ad esempio, quello citato nella sentenza di assoluzione da scomunica. \nIda Li Vigni e Paolo Aldo Rossi ritengono che fossero le anziane donne, chiamate nel Piceno \"Vergare\" e nei secoli passati tacciate di far uso di arti magiche e stregoneria, le depositarie delle ricette di medicina popolare, tramandate di generazione in generazione, per far fronte con decotti, infusi e pomate alle malattie semplici. Si dedicavano per questo alla raccolta delle radici, dei fiori ed erbe fiorili, anche per gli alchimisti speziali; questi ultimi preparavano la distillazione delle quintessenze vegetali e minerali, gli olii essenziali e quant'altro utile a loro e ai cerusici per far fronte alle malattie. Antoine De La Sale in capo al disegno che descrive Montemonaco sullo sfondo della Grotta della Sibilla e di Monte Vettore, riporta due piante a grandezza naturale, il \"pollibastro\" e la \"centofoglie\", di cui ancor oggi e ignota l'identificazione.\nLa diffusione dell'alchimia, fra il XV e il XVI secolo, dovette essere tale che nel vicino Santuario della Madonna dell'Ambro il pittore Martino Bonfini da Patrignone, intorno al 1610, ispirandosi ad un libretto di disegni per la preparazione dei quadri ad iconografia sibillina di Nicola Filotesio, dipinse, unitamente ai Profeti e alle Sibille classiche, una rara \"Sibilla Chimica\" (o alchemica).\nMa, secondo Joyce Lussu, la libert\u00e0 di pensiero e di azione che per secoli avevano consentito al territorio sibillino di mantenersi aperto alle nuove idee e di preservare le antiche tradizioni, di cui le donne erano principalmente portatrici, dovette subire un deterioramento improvviso quando furono inviati, nel secondo quarto del XVII secolo sulle montagne del Piceno, gruppi di monaci inquisitori per bonificarle dalla presenza del Maligno. Da allora e per tutto il seicento, scrive la Lussu, la Compagnia di Ges\u00f9 tent\u00f2 di operare una \"damnatio memori\u00e6\" che tuttavia non sort\u00ec il risultato sperato se ancora nel Settecento operavano a Montemonaco speziali alchimisti.\nA conferma di ci\u00f2 nel 1998 Anna Maria Piscitelli ha rinvenuto in un'abitazione di Montemonaco gli appunti alchemici di due speziali a cavallo fra seicento e settecento. Solo un libretto di appunti risulta firmato da tale Giacomo Sinibaldi di Spoleto giunto a Montemonaco, nella met\u00e0 del XVIII secolo, per curare la comunit\u00e0. La fama dello speziale montemonachese dov\u00e9 varcare presto i confini del comune se nei suoi appunti si trovano pazienti di molte comunit\u00e0 picene fino a sconfinare nel fermano e nel teramano. Le tecniche alchemiche utilizzate dal Sinibaldi sono quelle di alchimia minerale con l'antimonio, e tutte quelle di spagiria vegetale. Il suo motto: \"da ogni lezzo carnale, o mio Signore, salvami sempre immacolato il core\".\nMonumenti e luoghi d'interesse.\nAll'interno della cinta muraria, nella parte alta del paese, limitrofa alla porta San Biagio e addossata alle antiche mura, fu edificata nel XVI secolo la chiesa parrocchiale di San Benedetto. Contigua alla pi\u00f9 antica San Biagio intra m\u0153nia del XV secolo, che fu eretta ampliando un piccolo oratorio del XIII secolo, la chiesa di San Benedetto conserva all'interno di una lunetta, un affresco con una crocifissione attribuita alla scuola del Crivelli, un braccio d'argento, contenente la reliquia di San Benedetto da Norcia, opera del maestro orafo Cristoforo da Norcia e un crocifisso ligneo di arte marchigiana del XV secolo.\nScendendo lungo viale Italia s'incontra sulla destra la chiesa di san Giovanni Battista del XV secolo ad un'unica navata. Di pregevole conserva una Vergine del soccorso opera del pittore Vitruccio Vergari databile al 1520. Nell'abside, semicircolare, si trova una nicchia, incorniciata da due bastoni fioriti con finale a testa di serpente di ambito neoplatonico e che doveva accogliere probabilmente una statua in epoca quattrocentesca.\nProseguendo ancora lungo la via, si innalza il cinquecentesco palazzo dei Priori (oggi sede del comune). Il palazzo \u00e8 il frutto di un rimaneggiamento della fine del XVI secolo della pi\u00f9 antica struttura degli inizi del XV secolo di cui si conserva traccia nei quattrocenteschi ricommessi lapidei delle finestre con iscrizioni tronche, prive di sequenza.\nDell'antico castello in cima al paese non v'\u00e8 pi\u00f9 traccia se non nel toponimo di via di Castello. Al termine della via, nella parte pi\u00f9 alta di Montemonaco, sorge un grande belvedere, oggi Parco Montiguarnieri, delimitato a settentrione da un tratto delle antiche mura, e da cui l'ampia vista panoramica domina verso est il degradare delle colline fino al Mare Adriatico e ad ovest la catena dei Monti Sibillini che, da Monte Sibilla a Monte Vettore, raccoglie il declinare dell'altopiano dove sorse il Borgo fortificato.\nAree naturali.\nLago di Pilato.\n \n\u00c8 situato all'interno del territorio comunale, a meno di un chilometro dal confine umbro, \u00e8 l'unico lago naturale delle Marche e uno dei pochissimi laghi glaciali di tipo alpino presenti sull'Appennino. Particolare e suggestiva la sua ubicazione tra pareti impervie e verticali immediatamente sotto la cima del Monte Vettore.\nLe dimensioni e la portata d'acqua dipendono principalmente dalla distribuzione delle precipitazioni: \u00e8 infatti alimentato, oltre che dalle piogge, soprattutto dallo scioglimento delle nevi, che ricoprono per buona parte dell'anno la superficie dello specchio d'acqua fino all'inizio dell'estate.\nIl lago ospita un particolare endemismo, il Chirocefalo del Marchesoni: \u00e8 un piccolo crostaceo di colore rosso che misura 9-12 millimetri e nuota col ventre rivolto verso l'alto.\nNella tradizione popolare prende il suo nome dalla leggenda secondo la quale nelle sue acque sarebbe finito il corpo di Ponzio Pilato condannato a morte da Tiberio. Il corpo, chiuso in un sacco, venne affidato ad un carro di bufali lasciati liberi di peregrinare senza meta e sarebbe precipitato nel lago dall'affilata cresta della Cima del Redentore.\nNel XIV secolo ricadeva sotto il dominio di Norcia ed era considerato luogo di streghe e negromanti. Nelle prime opere letterarie si racconta che le autorit\u00e0 religiose furono costrette a proibirne l'accesso dal versante nursino e a far porre una forca come monito, all'inizio del sentiero che conduceva al lago. Sempre nella letteratura si narra che per questo motivo intorno al suo bacino furono alzati muri a secco al fine di evitare il raggiungimento delle sue acque.\nAltro nome usato nell'antichit\u00e0 era quello di Lago della Sibilla (\"Lacum Sibill\u00e6\"), come si evince da una sentenza di assoluzione emessa a favore della comunit\u00e0 montemonachese dal Giudice della Marca Anconitana De Guardaris nel 1452.\nSecondo altre leggende questo sarebbe un Lago d'Averno da cui si entra nel mondo degli Inferi.\nSociet\u00e0.\nEtnie e minoranze straniere.\nSecondo i dati ISTAT al 31 dicembre 2015 la popolazione straniera residente era di persone (7,45%). Le nazionalit\u00e0 maggiormente rappresentate in base alla loro percentuale sul totale della popolazione residente erano:\nGeografia antropica.\nFrazioni.\nAltino di Montemonaco.\nLa piccola frazione di Altino \u00e8 situata a 1045 m s.l.m., al limitare dei secolari boschi di castagno e della fascia delle faggete, sovrastata dal verde manto dell'omonimo monte (Monte Altino o Cima delle Prata). \nAddossato al degradare delle creste del massiccio del Vettore, sul versante sud del fiume Aso, \u00e8 l'abitato di antico insediamento pi\u00f9 elevato di tutto il versante adriatico dei Sibillini. \nDal belvedere di Altino si gode un panorama a 360 gradi: dagli Appennini al mare, al monte Conero e alle montagne dell'Abruzzo; si possono facilmente individuare Ascoli, Fermo e Macerata, oltre a varie cittadine in cima alle ridenti colline marchigiane. \nIl borgo sorge lungo il Grande Anello dei Sibillini ed \u00e8 costituito da un grazioso agglomerato di case dall'impianto cinque-seicentesco con al centro una piccola chiesa circondata dal verde degli abeti. Dall'abitato partono numerosi sentieri verso i vicini boschi e le montagne soprastanti fino al Vettore e al lago di Pilato, oltre ad antiche strade comunali di collegamento con le vicine frazioni di Rocca e Vallegrascia e la chiesa di Santa Maria in Pantano, percorribili anche con le biciclette.\nNel secondo dopoguerra, Altino \u00e8 andato inesorabilmente spopolandosi in seguito alla crisi dell'economia agricola montana, ma \u00e8 tornato a nuova vita, grazie ad una spiccata vocazione turistica. Le strutture ricettive sono costituite da un bar ristorante, da vari appartamenti e monolocali con pi\u00f9 di 50 posti letto, da una casa in autogestione per gruppi numerosi e comunit\u00e0, e, nei pressi dell'abitato, da spazi adibiti a campeggi scout. \nPurtroppo, i recenti eventi sismici hanno reso inagibili buona parte degli edifici, tuttavia hanno continuato a funzionare i campeggi, la casa per gruppi e il bar ristorante, delocalizzato temporaneamente nei pressi del vecchio, che continua ad essere un punto di riferimento importante per gli escursionisti del Grande Anello, gli amanti della montagna e quanti apprezzano la genuinit\u00e0 della cucina tipica. Di recente \u00e8 stata avviata la riqualificazione e la ricostruzione degli edifici danneggiati che, specie per quanto riguarda quelli destinati alla ricettivit\u00e0, \u00e8 gi\u00e0 a buon punto.\nGrazie alla sua posizione privilegiata ed a quanto pu\u00f2 offrire, Altino si presta ad essere un altro centro di attrazione e di sviluppo per tutto il Comune di Montemonaco.\nCollina.\nIn epoca medievale il piccolo agglomerato di case di Collina, era probabilmente situato ad una quota leggermente pi\u00f9 alta verso ovest lungo il tratturo che da Montemonaco sin dall'antico conduceva a Monte Zampa e la Sibilla e forse a causa dei terremoti fu ricostruito nel Cinquecento dov'\u00e8 ora.\nIl sentiero per la Sibilla l\u00ec s'incrociava con l'antica via Francesca proveniente da Garulla, Sarnano, San Ginesio (Saint Denis dei francesi) e il nord Italia, prima di arrivare a Montemonaco. La frazione \u00e8 andata via via depauperandosi della qualit\u00e0 architettonica degli edifici e conserva la chiesa di San Donato, oggetto a Montemonaco di particolare venerazione con la celebrazione della ricorrenza del Santo a cui partecipa la comunit\u00e0.\nFerr\u00e0.\nPiccola frazione situata vicino alla strada che da Montemonaco conduce attraverso le creste collinari a Comunanza. Gli abitanti dividono la frazione in due parti (basandosi sulla ramificazione che si incontra ad un tratto della strada) \u201cFerr\u00e0 di sotto\u201d e \u201cFerr\u00e0 di sopra\u201d. Quest\u2019ultima venne scelta dal sacerdote Don Settimio Vallorani, come zona-vacanze per turisti durante i mesi estivi e invernali. Purtroppo, a seguito della morte del suo successore, Don Rino Vallorani, le case costruite per la villeggiatura sono state abbandonate a se stesse e a seguito degli eventi sismici che hanno coinvolto anche queste zone Marchigiane, la situazione \u00e8 di gran lunga peggiorata.\nFoce.\nChiamata agli inizi del Novecento la piccola svizzera picena, per il laghetto naturale che la bagnava e i ridenti e scoscesi boschetti che la raccoglievano, Foce si trova a 945 m s.l.m. di quota, all'interno del Parco nazionale dei Monti Sibillini, dove la valle del fiume Aso \u00e8 stretta tra le vette pi\u00f9 alte del gruppo montuoso. Nonostante la sua posizione apparentemente isolata e il rigido clima invernale \u00e8 stata tappa fondamentale, sin dall'epoca tardo imperiale (VI-VII secolo), per coloro che attraverso il passo di Sasso Borghese nei mesi estivi provenivano dall'altopiano di Castelluccio per scendere nella valle dell'Aso e le comunit\u00e0 picene.\nDelle due antiche chiese di Foce resta l'attuale San Bartolomeo e si \u00e8 perduta, probabilmente a causa dei terremoti, quella di Santa Maria di Foce del XV secolo descritta nel disegno di Antoine de La Sale come \"SantMa de Fogia\", che doveva trovarsi in posizione rialzata rispetto al livello attuale del borgo e spostata verso il Monte Sibilla.\n\u00c8 meta di turisti e viaggiatori che vogliono trascorrere giornate all'aria aperta o campeggiare sui prati del Piano della Gardosa, punto di partenza per risalire attraverso il ripido sentiero delle \"Svolte\" fino al Lago di Pilato a 1949 m s.l.m. ed eventualmente procedere fino alle vette del Massiccio del Vettore.\nL'originale laghetto di Foce alimentato dalla Fonte della Cerasa si \u00e8 notevolmente ridotto a causa della captazione delle acque della sorgente dell'Aso e in estate il pi\u00f9 delle volte si prosciuga.\nFoce dista 10\u00a0km da Montemonaco.\nUna descrizione delle caratteristiche storico-geografiche di Foce si trova in C. Censori, Foce e il lago di Pilato, Ascoli Piceno 2014, nel quale si trovano anche leggende e racconti popolari legati al luogo e si accompagna il lettore, passo dopo passo, verso una meta suggestiva, il Lago di Pilato,\nIsola San Biagio.\nPercorrendo la SP 148 verso Colleregnone, dista 4\u00a0km da Montemonaco.\nRivo Rosso.\nPercorrendo 8\u00a0km in direzione Vallegrascia s'incontra la frazione.\nRocca.\nGemella di Vallegrascia nel testimoniare la ricchezza raggiunta dalla gente del luogo nel XVI secolo con i suoi edifici cinquecenteschi, dai paramenti ben profilati in pietra a vista e ricchi di decori, il territorio di Rocca racconta una lunga storia vissuta tra epoca tardo imperiale e XVII secolo fino ad oggi.\nInfatti oltre il fiume, sui piccoli altopiani, ad una quota di cento metri superiore all'attuale insediamento, restano le fondamenta di quello che fu probabilmente un \"pagus\" romano prima e fino alla met\u00e0 del XIII secolo un castello nursino, poi passato sotto il controllo montemonachese e via via abbandonato per riutilizzarne nel XV secolo il materiale lapideo nella ricostruzione del Borgo lungo il fiume.\nEstremamente ricca di acque, anche minerali, aveva nel suo seno un vasto complesso di edifici cinquecenteschi, fra cui probabilmente un ospitale per i viandanti che vi si ristoravano e di cui rimangono significativi resti architettonici nei suoi edifici. \nEdifici costruiti con materiale in pietra serena e pietra tufacea tipica del luogo arricchita da un interessante motivo decorativo. Infatti pi\u00f9 che ricalcare gli stilemi decorativi del XV-XVI secolo risulta coerente con un florilegio simbolico riprodotto, quasi per gemmazione spontanea, in alcuni borghi del territorio Montemonachese.\nBen inserita nella viabilit\u00e0 medievale lungo l'Aso, (partendo da Foce e seguendo la via tardo imperiale \u00e8 il primo nucleo abitativo che s'incontra) qui incrociava anche il tratturo proveniente da Altino per Montemonaco. Inoltre da Rocca partiva uno dei sentieri principali che collegava il fondovalle alla Grotta della Sibilla, per coloro che non volevano risalire fino al capoluogo e giungere direttamente cos\u00ec alle \"Grotte Nere\" e su fino alla vetta di Monte Sibilla.\nAd un Km sulla strada per Foce di Montemonaco s'incontrano le fonti delle \"Pisciarelle\" che con il notevole gettito d'acqua, da molti ritenuta \"minerale\", accolgono file di persone provenienti dal Piceno, intente a rifornirsi di acqua. Gli anni '80 hanno visto la ricostruzione e il restauro di molti edifici della frazione ed il rivitalizzarsi della sua economia con l'apertura di ristoranti ed alberghi. Rocca dista 6\u00a0km da Montemonaco.\nRopaga.\nPiccola frazione, si trova a met\u00e0 strada tra Montemonaco e San Giorgio all'Isola, a 3\u00a0km di distanza da Montemonaco.\nSan Giorgio all'Isola.\n\u00c8 un piccolo agglomerato di case poco distante dall'antica chiesa di San Giorgio edificata nel X secolo sulle rive del fiume Aso. Come altre chiese del territorio \u00e8 stata fino al XVI secolo sotto la giurisdizione dell'Abbazia di Farfa attraverso la vicaria del monastero di Santa Vittoria in Matenano. All'interno conserva interessanti affreschi del XVI secolo raffiguranti Sant'Antonio, San Sebastiano, San Bartolomeo una Crocifissione e una Madonna con bambino. Nell'abside ritroviamo resti di affreschi di scuola bizantina del XII secolo.\nDalla frazione di San Giorgio all'Isola inizia il lago artificiale di Gerosa meta sui prati e i fitti boschetti delle sue sponde di turisti ed escursionisti durante l'estate.\nTofe.\nVicino alla piccola frazione di Tofe lungo l'antica via tardo Imperiale e prospiciente la riva del fiume s'innalza la chiesa di Santa Maria in Casalicchio del XIV secolo. Dell'impianto di questa antica chiesa romanica rimane la sacrestia, che probabilmente risale al XIII secolo, ma che per alcuni studiosi locali venne edificata sulle rovine o in prossimit\u00e0 di un antico tempio pagano.\nCerto \u00e8 che sin dal Quattrocento aveva assunto un'importanza notevole se le comunit\u00e0 picene in lite tra loro la sceglievano per giurarvi i patti o la pace raggiunta. Interessanti gli affreschi, attribuiti a Vitruccio Vergari, raffiguranti una Madonna con bambino del XVI secolo (Madonna delle rose) e una Crocifissione. All'esterno, come unico decoro, la presenza di due stelle scolpite, una a cinque punte ed una a sei, ai lati della monofora prospiciente l'antica via.\nPer un voto fatto dalla Comunit\u00e0 montemonachese all'indomani della grande peste del Seicento, si svolge da allora, il 20 gennaio di ogni anno, la festa di San Sebastiano, con una processione (anche con bufera e neve) che da Montemonaco scende fino alla chiesa.\n\u00c8 tradizione che dopo la funzione, il Comune offra a tutti i partecipanti provenienti dal Piceno, pane, vino cotto e salsicce. Negli ultimi decenni si sono aggiunti in processione i Vigili Urbani che hanno come protettore San Sebastiano.\nVallegrascia.\n Il Toponimo deriva dalla Grascia, il frumento (farro in prevalenza), trasportato nel Medioevo in copiosa messe lungo la valle. \nLa Frazione si colloca infatti lungo l'antico Sentiero dei mietitori che dalle terre nursine, il passo del Galluccio e l'altopiano di Santa Maria in Pantano scendeva a valle attraversando Vallegrascia; da l\u00ec i mietitori con i loro carichi di merce, si dirigevano verso nord/sud o confluivano nella viabilit\u00e0 lungo il fiume Aso fino ai porti Piceni dell'Adriatico.\nL'impianto del piccolo borgo, a lato dal Fosso della Rota, risale al XV secolo e a conferma sono le costruzioni in pietra tufacea a faccia vista di notevole qualit\u00e0 architettonica a testimonianza della ricchezza goduta in quel tempo dai suoi abitanti.\n\u00c8 interessante notare come la dimora con qualit\u00e0 architettonica maggiore sia stata quella della famiglia Scardazza, oggi in deprecabile stato di abbandono, scacciata dalla Spagna e giunta a Montemonaco agli inizi del XVI secolo.\nScendendo da Vallegrascia s'incontra la chiesa romanica di San Lorenzo \"ad tre rivos\" del XII secolo. Sembra che la sua fondazione, ritenuta presumibile per gli inizi del 1100, sia legata ad un lascito che donava all'Abbazia di Farfa il territorio di Rascio in cui era ricompresa Vallegrascia. Ma da un documento del 1301 risulta suffraganea della Pieve di Sant'Angelo in Montespino.\nLa struttura della chiesa, con campanile addossato al lato tergale \u00e8 in pietra arenaria con un'abside semicircolare scandita dal ritmo di esili colonne coronate da archivolti pensili che rievocano i modelli sia del repertorio lombardo sia delle regioni meridionali.\nUna cripta \u00e8 conservata sotto il presbiterio, da cui si accede. Particolari le colonne con capitelli scolpiti, a motivi floreali di foglie d'acanto e zoomorfi. Durante il restauro della chiesa sono state ritrovate due lastre scolpite con storie della Genesi firmate dagli artisti Guitonio e Atto, risalenti probabilmente al X secolo.\nVallegrascia dista 8\u00a0km da Montemonaco.\nSport.\nCalcio.\nLa squadra di calcio a 11 del paese, il Montemonaco calcio, disputa i campionati UISP."}
{"id": "583440", "revid": "18323", "url": "https://it.wikipedia.org/wiki?curid=583440", "title": "Giovanni Bianchi (politico)", "text": "Biografia.\nNato a Sesto San Giovanni il 19 agosto 1939, Bianchi si \u00e8 laureato alla facolt\u00e0 di scienze politiche presso l'Universit\u00e0 Cattolica del Sacro Cuore di Milano, per poi svolge l'attivit\u00e0 di insegnante di filosofia e storia nei licei.\nDemocratico d'ispirazione cristiana, si impegna sia nella politica che nel sindacato. Viene eletto consigliere comunale per la Democrazia Cristiana a Sesto San Giovanni, dove si occupa dei problemi relativi alla scuola. Si impegna anche nell'Associazioni Cristiane Lavoratori Italiani (ACLI), dove diviene dirigente del movimento prima a livello regionale poi a livello nazionale. \u00c8 eletto presidente delle ACLI nel 1987 e mantiene la carica fino al 1994.\nPartito Popolare Italiano.\nDopo la crisi del sistema dei partiti usciti dal dopoguerra, a causa dei contraccolpi subiti per effetto dell'inchiesta e dei processi di Mani pulite, oltre che del dirompente processo per mafia a carico di Giulio Andreotti, crisi che determin\u00f2 anche la fine della storia della Democrazia Cristiana e il suo scioglimento, nel 1994 aderisce all'invito di Mino Martinazzoli di contribuire come esponente della societ\u00e0 civile al rinnovamento della cultura democratico-cristiana nel nuovo Partito Popolare Italiano.\nIn vista delle elezioni politiche del 1994, si dimette dalla presidenza delle ACLI e si candida alla Camera dei deputati, per la coalizione Patto per l'Italia tra le liste proporzionali del PPI.\nEletto deputato, viene messo in campo dalla sinistra del PPI come candidato alla segreteria del partito in occasione del I congresso del luglio 1994 in alternativa alla candidatura di Rocco Buttiglione. Al congresso presenta un programma di forte connotazione riformista indicando per il PPI la strada dell'alternativa a Silvio Berlusconi con la possibilit\u00e0 di alleanze di centro-sinistra. Tuttavia nel corso dell'ultimo giorno di congresso, verificato che la sua candidatura non raccoglieva sufficienti consensi, viene sostituito da Nicola Mancino che comunque non riesce ad imporsi.\nIl neosegretario del PPI Rocco Buttiglione lo propone come presidente del partito, carica che egli accetta e che svolge dall'estate 1994.\nScontro con Buttiglione: la scelta del centro-sinistra.\nNella primavera del 1995 \u00e8 stato in prima linea, in qualit\u00e0 di presidente del partito (PPI), nella disputa contro Buttiglione che schiera il PPI nel centro-destra con Silvio Berlusconi, senza consultare il Consiglio Nazionale. Allora Bianchi guida la protesta interna insieme con Gerardo Bianco. La disputa porter\u00e0 alla divisione del partito: la maggioranza di Bianchi e Bianco sceglie l'alleanza di centro-sinistra e mantiene il nome di PPI, la minoranza mantiene il simbolo dello scudo crociato, va col centro-destra e acquisisce il nome di Cristiani Democratici Uniti.\nNel 1995-1996 guida il partito con Gerardo Bianco, conducendolo nell'alleanza dell'Ulivo col centro-sinistra. Alle elezioni politiche del 1996 viene rieletto deputato alla Camera, candidato nel collegio uninominale di Sesto San Giovanni contro Alberto Clivati del Polo per le Libert\u00e0. \u00c8 relatore della legge per la cancellazione del debito estero dei paesi del Terzo Mondo.\nAlle elezioni politiche del 2001 viene ancora una volta eletto alla Camera, per la terza volta, sempre nel collegio di Sesto, risultando uno dei pochissimi (4 in tutto) vincitori del centro-sinistra nei collegi uninominali in Lombardia. Nella successiva XIV legislature \u00e8 stato segretario della Camera dei deputati.\nLa Margherita e PD.\nSegretario regionale del PPI in Lombardia, nel 2002 aderisce al partito La Margherita di Francesco Rutelli.\nIn vista delle elezioni politiche del 2006, non viene pi\u00f9 ricandidato poich\u00e9 supera il limite di 3 legislature in parlamento. Resta comunque esponente del partito di Rutelli.\n\u00c8 anche tra i fondatori e animatori dei \"Circoli Dossetti\".\n\u00c8 stato commissario reggente del coordinamento cittadino di Sesto San Giovanni della Margherita.\nDal 24 novembre 2007 \u00e8 stato il primo segretario provinciale di Milano del Partito Democratico.\n\u00c8 deceduto la mattina del 24 luglio 2017 nella sua citt\u00e0 natale."}
{"id": "583441", "revid": "123430586", "url": "https://it.wikipedia.org/wiki?curid=583441", "title": "Capo di stato maggiore dell'Esercito degli Stati Uniti", "text": "Il capo di stato maggiore dell'Esercito degli Stati Uniti (inglese: Chief of Staff of United States Army, CSA) \u00e8 l'ufficiale generale dell'Esercito degli Stati Uniti che ha la responsabilit\u00e0 di garantire la preparazione e la prontezza dell'esercito. Come gli altri Service Chiefs delle Forze armate americane, non ha autorit\u00e0 di comando operativo. \nEgli risponde quindi solamente al Segretario all'Esercito degli Stati Uniti d'America ed al Congresso. Nelle sue mansioni rientrano il compito di elaborare i budget, di promuovere inchieste qualora fosse necessario o gli venisse chiesto e di presiedere l'Army Staff.\nIl capo di stato maggiore dell'Esercito degli Stati Uniti deve essere quindi nominato dal presidente degli Stati Uniti e deve essere successivamente confermato dalla maggioranza del Senato.\nStoria.\nPrima del 1903, l'ufficiale militare anziano dell'esercito era il comandante generale dell'esercito degli Stati Uniti, che riferiva al segretario. Dal 1864 al 1865, il maggiore generale Henry Halleck (che in precedenza era stato comandante generale) prest\u00f2 servizio come \"capo di stato maggiore dell'esercito\" sotto il comandante generale, il tenente generale Ulysses S. Grant, servendo cos\u00ec in un ufficio diverso e non come anziano ufficiale dell'esercito.\nIl primo capo di stato maggiore trasfer\u00ec il suo quartier generale a Fort Myer nel 1908.\nResponsabilit\u00e0.\nL'alta dirigenza del Dipartimento dell'Esercito \u00e8 composta da due civili, il Segretario dell'Esercito (Capo del Dipartimento e subordinato al Segretario della Difesa) e il Sottosegretario dell'Esercito, e due ufficiali militari, il Capo di Stato Maggiore e il vice capo di stato maggiore dell'esercito.\nIl capo riferisce direttamente al segretario dell'esercito per le questioni relative all'esercito e assiste nelle funzioni degli affari esterni del segretario, inclusa la presentazione e l'applicazione delle politiche, dei piani e delle proiezioni dell'esercito. Il capo ordina inoltre all'ispettore generale di eseguire ispezioni e indagini secondo necessit\u00e0. Inoltre, il capo presiede lo stato maggiore dell'esercito rappresenta le capacit\u00e0, i requisiti, la politica, i piani e i programmi dell'esercito nei forum congiunti. Sotto delega di autorit\u00e0 fatta dal segretario dell'esercito, il capo designa il personale dell'esercito e le risorse dell'esercito ai comandanti dei comandi unificati combattenti. Il capo svolge l'autorit\u00e0, la direzione e il controllo del Segretario dell'Esercito, o delega tali compiti e responsabilit\u00e0 ad altri ufficiali della sua amministrazione in suo nome. Come le altre controparti di servizio, il capo non ha autorit\u00e0 di comando operativo sulle forze dell'esercito, che risale al passaggio del Department of Defense Reorganization Act del 1958. Il capo \u00e8 servito da un certo numero di vice capi di stato maggiore dell'esercito, come G-1. La paga base del capo \u00e8 di $21.147,30 al mese e ha anche ricevuto un'indennit\u00e0 di denaro personale (importo mensile) di $333,33, un'indennit\u00e0 di base di sussistenza di $253,38 e un'indennit\u00e0 di base per l'alloggio da $50,70 a $1923,30.\nIl capo di stato maggiore dell'esercito \u00e8 nominato dal presidente e deve essere confermato dal Senato. Per statuto, il capo \u00e8 nominato generale a quattro stelle. \nIl capo ha una residenza ufficiale, presso la Joint Base Myer-Henderson Hall, Virginia."}
{"id": "583442", "revid": "2171196", "url": "https://it.wikipedia.org/wiki?curid=583442", "title": "Blart", "text": "Blart. Romanzo di genere fantasy comico, uscito nel 2006 dello scrittore inglese, Dominic Barker. Ha avuto inoltre due seguiti: \"Blart II\" e \"Blart III\".\nTrama.\nIl romanzo narra le vicende di un ragazzo quattordicenne di nome Blart che ha sempre vissuto in una fattoria con suo nonno e con alcuni maiali, tra i quali i suoi prediletti, Crosta e Cotenna. Ci\u00f2 che Blart ama di pi\u00f9 al mondo, e l'unica cosa di cui si preoccupa, sono i maiali, ed il ragazzo non conosce cosa sia l'eroismo: non gli sono mai state raccontate storie di questo genere e non ha mai voluto diventare un eroe. \nUn giorno arriva al villaggio un anziano mago di nome Capablanca, che porta con se una infausta notizia: il mondo \u00e8 minacciato dal malefico Zoltab e dai suoi malvagi sacerdoti. Capablanca racconta che all'alba dei tempi il Creatore, dopo aver originato la Terra, cre\u00f2 anche sette guardiani per controllarne lo sviluppo, di nome Andromeda, Baikal, Centauro, Dub, Efcheresto, Fluther e Zoltab. Il Creatore li istru\u00ec e li addestr\u00f2, dividendo il mondo in sette zone, nelle quali ogni signore avrebbe dovuto amministrare il proprio potere. Alla fine fece giurare a tutti e sette di fare solo del bene e part\u00ec, lasciando il mondo in mano loro. Zoltab, per\u00f2, non tenne fede alla promessa data perch\u00e9 fu tentato dal male: ci fu una terribile guerra, e solo alla fine di questa il malvagio guardiano venne sconfitto e imprigionato. Capablanca spiega con enfasi che ora Zoltab sta per venire liberato dal Gran Tunnel del Disastro dai suoi sgherri, ma non essendoci pi\u00f9 gli altri guardiani, presto conquister\u00e0 il mondo. L'unico in grado di sconfiggerlo \u00e8 Blart, visto che \u00e8 il figlio primogenito di un figlio primogenito, e cos\u00ec fin dall'alba dei tempi.\nBlart logicamente si rifiuta di partire, e cos\u00ec per il bene del mondo Capablanca lo rapisce. Il ragazzo, tentando di scappare, scopre che il mago ha lanciato su di lui un sortilegio: pi\u00f9 si allontana dallo stregone, pi\u00f9 inciampa e cade. Blart \u00e8 costretto a seguirlo e da quel momento inzia la sua avventura. Una notte i due si fermano in un locale, dove Capablanca incontra un guerriero di nome Beowulf, che si unisce al gruppo. Subito dopo per\u00f2 vengono assaliti dagli oscuri servitori di Zoltab, anche se fortunatamente i tre riescono a scappare giungendo a Noved, dove prendono un cavallo velocissimo e gigantesco, chiamano Maiale. \nDopo diverse peripezie, giungono alla citt\u00e0 costiera di Clergan dove Capablanca consulta l'ex mago Nimzovitsch. Con il loro cavallo volante sorvolano il mare atterrando presso la citt\u00e0 di Hillyria. Qui vengono accolti calorosamente dagli abitanti e, su consiglio di Capablanca, i tre si recano al palazzo del re, trovando tuttavia una lunghissima coda di gente speranzosa di ottenere un'udienza presso i reali. Essendo gli Hilliry un popolo estremamente gentile, i nostri eroi riescono ad avanzare velocemente. Riescono cos\u00ec a spiegare al re la difficile situazione, chiedendo un fondamentale strumento per la riuscita della missione: una mappa che servir\u00e0 a trovare il Gran Tunnel del Disastro. Anche se all'inizio il re e la regina non vogliono dare a Capablanca la mappa, pensando che la guerra non sia l'unica soluzione possibile, dopo aver scoperto che il loro cancelliere \u00e8 in realt\u00e0 uno sgherro di Zoltab, decidono di cedergli la chiave per trovare la mappa, ma solo in cambio di un favore: dovranno portare la principessa Lois con loro. \nCos\u00ec, dopo che il nuovo membro si \u00e8 unito al gruppo, i tre oramai quattro ripartono. Quella notte per\u00f2 si addormentano, dopo aver volato a lungo, in un'oasi segnata sulla mappa con una \"s\". Mentre dormono vengono assaliti da dei serpenti, e l'unico metodo per salvarsi \u00e8 che ognuno, copiando Capablanca, pronunci un potente incantesimo. Anche se Blart lo sbaglia due volte, alla terza lo pronuncia nel modo corretto,riuscendo finalmente a liberarsi dai serpenti, ma avendoci messo troppo tempo, per Lois, Beo e Maiale non c'\u00e8 pi\u00f9 nulla da fare. Capablanca e Blart quindi si rincamminano, sfortunatamente questa volta a piedi.\nRipartono, recandosi nel sotterraneo regno dei nani: solo con la collaborazione di un nano l'impresa si potr\u00e0 compiere; cos\u00ec Tungsteno si aggiunse alla combriccola. Partono dunque per il mondo di sotto, ma finiscono per cadere in una trappola dei Goblin, i peggiori nemici dei nani, riuscendo comunque a sfuggire. Una volta usciti dal covo dei Goblin il gruppo viene per\u00f2 sommerso da una frana, e si accprgono di essere arrivati finalmente nel Gran Tunnel del Disastro. Per non farsi scoprire si fingono degli sgherri, lavorando anche loro per la liberazione del guardiano. \nCapablanca rivela a Blart che pu\u00f2 sconfiggere Zoltab solo versando del sangue del suo cuore addosso a quest'ultimo. Tempo di dire queste parole che Zoltab viene liberato, e tutti gli sgherri gioiscono. In mezzo al casino, i tre notano a fianco di Zoltab la principessa Lois, appena declamata la futura moglie del guardiano. Nella folla per\u00f2 ci si accprge dei tre impostori e Capablanca, Blart e Tungsteno vengono imprigionati in una cella, caso vuole la stessa nella quale \u00e8 stato imprigionato Beo.\nPer divertirsi Zoltab decide che i quattro dovranno combattere contro quattro fortissimi cavalieri: Carestia, Malattia, Pestilenza e Morte. Lo scontro sembra imparziale e troppo estenuante perch\u00e9 i nostri possano vincere, tanto che Tungsteno muore per mano di Malattia. Ma grazie a un grande sforzo di Blart e giocando di astuzia riescono a vincere, ed ad uccidere tutti i cavalieri. Zoltab \u00e8 furioso, e chi non lo sarebbe? L'ex-guardiano decide di ucciderli lui stesso definitivamente, e gli sgherri portano i nostri eroi al suo cospetto. Capablanca, rapido, pugnala Blart, che muore immediatamente, e il suo sangue cade su Zoltab. Ma non vi \u00e8 alcun cambiamento. Zoltab sembra essere uguale a prima, pi\u00f9 in forma anzi, e pi\u00f9 arrabbiato. Dopo essere scoppiato a ridere spiega all'incredulo mago che in verit\u00e0 Blart ha un fratello maggiore di cui nessuno era mai venuto a conoscenza dell'esistenza, nascosto dai seguaci di Zoltab, l\u00ec presente.\nIl mago non capisce come possa aver fatto un errore cos\u00ec grande, e si biasima per la morte del ragazzo, quando Zoltab, con una magia potente, lo resuscita: lui aveva deciso di uccidere Blart, e solo lui lo uccider\u00e0. Sembra tutto perduto quando uno sgherro si trasforma magicamente in un drago ed uccide il fratello maggiore. Il suo sangue schizza dappertutto, e in questo dappertuto \u00e8 compreso anche Zoltab stesso. Immediatamente il guardiano si restringe e perde i suoi poteri, e prima che gli sgherri li possano catturare, Blart, Beo, Lois e Capablanca lo afferrano e saltano su Maiale, venuto eroicamente a salvarli. "}
{"id": "583452", "revid": "1904508", "url": "https://it.wikipedia.org/wiki?curid=583452", "title": "Girolamo Priuli", "text": "Biografia.\nGiovinezza.\nEra figlio di Alvise di Nicol\u00f2 Priuli, del ramo \"di San Stae\", e di Chiara di Giacomo Lion. Durante la giovinezza fu impegnato nei commerci, tant'\u00e8 che tra il 1514 e il 1518 \u00e8 attestata la sua presenza in Siria e in Egitto; questa attivit\u00e0 lo rese particolarmente ricco, come dimostra l'incremento tra le dichiarazioni di decima del 1537 (781 ducati di rendite) e del 1566 (1263,13 ducati).\nMatrimonio.\nIl 30 aprile 1520 era tornato a Venezia, infatti in quella data, mediante l'esborso di 500 ducati, era riuscito ad entrare in Senato. Nel gennaio 1525 si un\u00ec in matrimonio con Elena di Antonio Diedo che gli diede un solo figlio, Ludovico (ovvero Alvise), morto privo di discendenza.\nCarriera politica.\nInizialmente non fu molto interessato alla vita pubblica, preferendo lasciare al fratello Lorenzo le incombenze della politica. Seppe comunque distinguersi come benemerito della patria offrendo al governo prestiti di denaro (per esempio negli anni 1520, durante la guerra della Lega di Cognac), cosa che gli permise di entrare nuovamente in Senato nel 1529.\nQuesto evento segn\u00f2 l'inizio della sua carriera politica, in realt\u00e0 piuttosto discontinua, disorganica e priva di obiettivi precisi. Fu provveditore alle Pompe (1531), componente della giunta del Senato (1532), provveditore alle Biave (1535), ufficiale sopra gli Atti del sopragastaldo (1539), savio alla Mercanzia (1540); grazie all'esperienza nei commerci, quest'ultimo ruolo gli fu riconfermato nel 1542, nel 1548 e nel 1550. Fece anche parte del Consiglio dei dieci (1543, 1545, 1547, 1549, 1551, 1552, 1554), forse su pressione del fratello Lorenzo. Divenne inoltre uno dei venticinque savi incaricati di rivedere l'estimo cittadino (1548), quindi fu consigliere ducale per Dorsoduro (1551, si era infatti trasferito a San Barnaba) e savio sopra le Lagune (1552), ruolo subito abbandonato per diventare governatore delle Entrate. Nel medesimo anno fu nominato provveditore all'Arsenale, poi provveditore all'Armamento (1553), conservatore delle Leggi (1556) e provveditore sopra Beni inculti (1556).\nNel luglio 1556 Lorenzo fu eletto doge, portando prestigio a tutta la sua famiglia; cos\u00ec il 30 maggio 1557 Girolamo veniva nominato procuratore di San Marco \"de ultra\". La sua carriera prosegu\u00ec di nuovo come provveditore all'Arsenale (1557) e conservatore delle Leggi (1558).\nDogato.\nIl 29 agosto 1559 Lorenzo mor\u00ec, dopo un dogato di appena due anni. Per questa ragione la scelta del successore cadde su Girolamo, sebbene fossero stati necessari trentasei scrutini prima che fosse eletto, il 1\u00ba settembre successivo.\nLe questioni belliche erano concluse gi\u00e0 da qualche mese con la pace di Cateau-Cambr\u00e9sis e anche il Concilio di Trento volgeva al termine. Il suo governo si svolse quindi in un periodo piuttosto sereno, sia sul piano interno che su quello internazionale.\nDi presenza maestosa e grave, descritto impietosamente da un fiorentino come \u00abun uomo grosso che non pu\u00f2 quasi parlare per aver impedimento nella lingua\u00bb, fu indubbiamente una persona generosa e pia, sostenitore ai Gesuiti e sensibile alle esigenze del popolo. Durante i festeggiamenti per la sua elezione, fece distribuire denaro e viveri ai pi\u00f9 bisognosi. Durante la carestia del 1560, su suggerimento del gesuita Benedetto Palmio, istitu\u00ec dei centri di assistenza per i poveri in ciascuna delle parrocchie della citt\u00e0; nel Natale 1563 chiamo un altro gesuita, Alfonso Salmer\u00f2n, di ritorno dal Concilio, a predicare a Venezia.\nMor\u00ec il 4 novembre 1567 e fu sepolto nella chiesa di San Domenico, accanto al fratello, che nel 1536 aveva provveduto a restaurare con il convento annesso (i loro resti furono dispersi durante la demolizione del complesso, ai primi dell'Ottocento). Il figlio Ludovico, in aggiunta, costru\u00ec ai due dogi un altro monumento funebre nella pi\u00f9 centrale chiesa di San Salvador."}
{"id": "583454", "revid": "287204", "url": "https://it.wikipedia.org/wiki?curid=583454", "title": "Ziegfeld Follies", "text": "Le Ziegfeld Follies furono una serie di spettacoli teatrali prodotti a Broadway dal 1907 al 1931. Ispirato alle Folies Berg\u00e8re di Parigi, gli spettacoli comprendevano numeri musicali e \"sketch\" comici.\nStoria.\nIl tutto comincia grazie all'impresario teatrale Florenz Ziegfeld il quale, spinto dalla moglie dell'epoca, l'attrice Anna Held, prende sotto la sua ala musicisti come Victor Herbert, Irving Berlin, Jimmy Monaco ed artisti come Eddie Cantor, Fanny Brice, Bert Williams, Will Rogers, Beatrice Lillie, W. C. Fields e Ruth Etting, per dare vita ad una serie di spettacoli in grado di lanciare canzoni e numeri teatrali di grande successo, amati dal pubblico e dalla critica.\nIl genere di base \u00e8 semplice, tipico del vaudeville, ma l'alchimia tra il fasto opulento delle scene, la \"verve\" delle musiche, l'audacia dei costumi femminili e il talento degli artisti \u00e8 esplosivo. \nNegli anni dieci e anni venti le \"Ziegfeld Follies\" infiammarono le scene di Broadway, ma nel 1932, dopo la morte di Ziegfeld la magia ebbe fine malgrado la moglie, l'attrice Billie Burke, ne avesse autorizzato in seguito diverse riprese.\nL'edizione del 1914 al New Amsterdam Theatre con Leon Errol, Annette Kellerman, Ann Pennington, Bert Williams, Ed Wynn e Bessie Love (una delle Ziegfeld Girls) raggiunge 112 recite.\nL'edizione del 1922 al New Amsterdam Theatre con Mary Eaton, Gilda Gray, Will Rogers e Barbara Stanwyck (una delle Ziegfeld Girls) arriva a 333 recite.\nNel 2010, \u00e8 morta a 106 anni Doris Eaton, l'ultima delle \"Ziegfeld girl\".\nI nomi famosi delle Follies.\nLo spettacolo ha lanciato grandi nomi del teatro e del cinema, che lavorarono tanto a Broadway quanto a Hollywood, tra cui:\nJean Ackerman, Eve Arden, Jos\u00e9phine Baker, Lina Basquette, Joan Blondell, Fanny Brice, Louise Brooks, Billie Burke, Eddie Cantor, Ina Claire, Dolores Costello, Marion Davies, Dolly Sisters, Billie Dove, Doris Eaton, Mary Eaton, Ruth Etting, W.C. Fields, Jane Froman, Paulette Goddard, Gilda Gray, Bob Hope, Annette Kellerman, Lupino Lane, Kay Laurell, Beatrice Lillie, Lillian Lorraine, Claire Luce, Dorothy Mackaill, Ilona Massey, Marilyn Miller, Helen Morgan, Mae Murray, Nita Naldi, Ann Pennington, Will Rogers, Barbara Stanwyck, Lilyan Tashman, Olive Thomas, Bert Williams, Charles Winninger, Jane Winton, Ed Wynn.\nLe Follies sullo schermo.\n\"Il paradiso delle fanciulle\".\nWilliam Powell, nel 1936, interpreta Florenz Ziegfeld nel film \"Il paradiso delle fanciulle\" (\"The Great Ziegfeld\") diretto da Robert Z. Leonard, biografia romanzata della vita del grande impresario. Oltre a Powell, il cast del film \u00e8 formato da alcuni dei grandi nomi dello schermo. A una famosa attrice tedesca, Luise Rainer, venne affidata la parte della polacca Anna Held, la prima moglie di Ziegfeld, cantante e attrice oltremodo celebre nella Broadway del primo Novecento, famosa per il suo sguardo malizioso che incantava il pubblico. L'interpretazione di Anna Held fece vincere l'Oscar a Luise Rainer come migliore attrice.\nIl ruolo di Billie Burke, una nota attrice che diventa la seconda moglie di Ziegfeld (e che poi sarebbe diventata la sua vedova), venne dato a Myrna Loy, al tempo gi\u00e0 famosa in ruoli di conturbante maliarda. La Loy interpreta una Billie Burke graziosa, piena di verve, ma si propone anche come una moglie pi\u00f9 tradizionale di quella che era stata Anna Held. Il film fa sfoggio di magnifiche scenografie che ricreano, esaltata dall'uso della fotografia in bianco e nero, l'atmosfera che si respirava agli spettacoli delle Follies. Il momento clou del film \u00e8 quello dove la m.d.p. scivola in salita lungo una monumentale scalinata tutta bianca che si avvolge a spirale, con ogni gradino occupato da un ballerino (maschio o femmina) vestito rigorosamente di nero. L'effetto finale \u00e8 quello di farci scoprire su quella che pare in effetti una gigantesca torta di panna bianca incrostata di decorazioni nere, una sorta di ciliegina posata sulla sua cima: una bellissima Virginia Bruce che celebra con la sua bellezza quella, gloriosa, della ragazza americana.\n\"Le fanciulle delle follie\".\nNel 1941, usc\u00ec, diretto da Robert Z. Leonard, \"Le fanciulle delle follie\" (\"Ziegfeld Girl\") interpretato da Judy Garland, Hedy Lamarr e Lana Turner. Il film, attraverso la storia di tre ragazze, ognuna diversa una dall'altra, ricrea il mondo delle Follies come il raggiungimento di un'aspirazione artistica, la realizzazione di un sogno. Le due bellissime, una bionda e l'altra bruna, sono rispettivamente interpretate da Lana Turner e Hedy Lamarr: la bionda, una ragazza della working class, bella spigliata e arrivista, finir\u00e0 male, come tutte le \"gold diggers\", le cercatrici d'oro di cui Hollywood amava raccontare le storie ma alle quali poi, inevitabilmente (e moralisticamente), faceva fare una brutta fine. La bruna, meravigliosa e sofisticata bellezza europea (come in effetti era la vera Hedy Lamarr), non deve fare alcuno sforzo per apparire: basta che si presenti e il mondo si ferma ad ammirarla. Ma, sposata a un violinista, abbandona il palcoscenico per seguire la carriera artistica del marito. La terza, Judy Garland, non \u00e8 particolarmente bella. \u00c8, invece, particolarmente brava. Cantante e ballerina, si \u00e8 fatta le ossa fin da piccola, nata e cresciuta in una famiglia che lavorava nel vaudeville. Il teatro di rivista le scorre nel sangue come il talento: \u00e8 lei la vera \"ragazza di Ziegfeld\". Le altre due sono bellissime e intercambiabili, come qualsiasi bella ragazza che offre la sua bellezza per qualche anno o, forse, solo per qualche mese. E che ha frotte di sostitute dietro di lei pronte a prendere il suo posto.\nA parte la morale del racconto, il film \u00e8 uno straordinario album di scene che fa rivivere i quadri delle Follies, con i costumi di Adrian uno pi\u00f9 fantastico dell'altro, trame delicate di ragnatele che avvolgono le pi\u00f9 belle ragazze del mondo.\n\"Ziegfeld Follies\".\nDalla rivista per il teatro \u00e8 stato tratto nel 1945 l'omonimo film \"Ziegfeld Follies\" interpretato da grandi nomi dello spettacolo, come Fred Astaire, Judy Garland, Gene Kelly, Fanny Brice, Red Skelton, Esther Williams, Cyd Charisse e Lucille Ball, con William Powell ancora una volta nel ruolo di Ziegfeld, dopo averlo gi\u00e0 interpretato nel 1936.\nGalleria d'immagini.\nL'immagine del celebre teatro dove si svolgevano gli spettacoli di Ziegfeld compare al centro in basso nella storica foto del 1932 dei famosi operai che mangiano in cima al grattacielo (lunchtime atop a skyscraper)."}
{"id": "583456", "revid": "1558798", "url": "https://it.wikipedia.org/wiki?curid=583456", "title": "Gormiti", "text": "I Gormiti sono una linea di giocattoli costituita da una serie di piccole staction figure formata da un gruppo di personaggi immaginari, ideati da Leandro Consumi e Gianfranco Enrietto per la Linea GIG di Firenze all'epoca gi\u00e0 controllata da Giochi Preziosi di Milano.\nStoria.\nTrovato il nome direttamente in Linea GIG, la creazione grafica e artistica dei personaggi venne affidata a una agenzia pubblicitaria che gi\u00e0 serviva l'azienda, la Media Studio di Firenze, che con un proprio collaboratore, Vanni Milli, diede origine a una serie di personaggi.\nI Gormiti furono distribuiti nei negozi in Italia da Linea GIG dal 2005 e per l'edicola dalla Grani &amp; Partners, societ\u00e0 del Gruppo Preziosi.\nPrecedentemente, negli anni ottanta e novanta, la GiG distribu\u00ec delle figure statiche di plastica in bustina con finalit\u00e0 simili, denominate Exogini, che parimenti furono un grande successo. In quel caso si trattava per\u00f2 di una italianizzazione di figure statiche preesistenti; erano ispirate al manga Kinnikuman, un fumetto (e poi cartone animato) dedicato al tema dei wrestler spaziali. Tali figurine erano in tutto e per tutto identiche a quelle prodotte in USA e Giappone, eccettuata la differenza dei nomi dei personaggi, e la plastica usata, pi\u00f9 dura, e simile a quella usata odiernamente per i Gormiti.\nCaratterizzazione.\nPer Gormiti generalmente si intendono dei mostriciattoli di plastica, alti circa 3-5 centimetri, venduti in bustine chiuse, insieme con una carta contenente una descrizione del personaggio in questione. Bench\u00e9 le modalit\u00e0 di gioco possibili siano diverse, sono generalmente utilizzati dai bambini nella fascia di et\u00e0 4-8 anni come pupazzetti da battaglia per il gioco libero e dagli adulti come esemplari da collezione.\nI Gormiti sono i guerrieri dell'isola di Gorm, suddivisi in due grandi eserciti - del bene e del male - secondo una mitologia creata per l'occasione. I due eserciti sono a loro volta suddivisi in vari popoli, usualmente legati a un elemento naturale (Popolo della Terra, Popolo del Mare, Popolo dell'Aria, Popolo della Foresta, Popolo del Vulcano, Popolo della Luce, Popolo delle Tenebre), che ne caratterizza aspetto e poteri.\nLa meccanica di vendita \u00e8 analoga a quella delle figurine: la vendita in bustine chiuse non ne permette la scelta, e comporta l'acquisto di doppioni che a loro volta alimentano un fenomeno di scambio. Il notevole successo ottenuto ha portato alla diffusione di un grande mercato derivato: figurine, altri giochi e prodotti per bambini marchiati \"Gormiti\", giornalini dedicati, DVD e persino uno spettacolo teatrale.Si fecero anche playset, isole,trappole,antichi guardiani.\nTrama.\nMoltissimi anni or sono, il pianeta Terra conobbe un'energia tale che non si sarebbe mai pi\u00f9 manifestata. Questa energia fece nascere i Gormiti, potenti creature legate agli elementi naturali, divisi in trib\u00f9: la Trib\u00f9 della Roccia, la Trib\u00f9 dell'Acqua, la Trib\u00f9 del Bosco e la Trib\u00f9 del Vento. Per\u00f2, i poteri dei Gormiti, andavano diminuendo via via che essi si allontanavano dal loro elemento.\nPer contrastare tale debolezza le quattro trib\u00f9 invocarono Leander, una misteriosa entit\u00e0 legata all'essenza stessa della Natura. Leander don\u00f2 loro la Globosfera di Potenziamento, che permetteva loro di divenire pi\u00f9 forti se vi fossero entrati. Purtroppo, per\u00f2, invocando Leander, le quattro trib\u00f9 avevano anche risvegliato l'incarnazione del Male, ossia Drakonius. Questi, desiderando ardentemente la Globosfera di Potenziamento per s\u00e9, evoc\u00f2 la perfida Trib\u00f9 del Male, capeggiata da Cerbante.\nStoricamente, per\u00f2, lo scenario si sposta, poi sulla misteriosa isola di Gorm.\nL'isola di Gorm era popolata da creature pacifiche chiamate Gormiti. Un giorno, il Signore del Male, Magor, si risvegli\u00f2 dal suo sonno all'interno del Monte Vulcano (o Monte di Fuoco) e, per cibarsi, stermin\u00f2 l'intera popolazione dell'isola (i primordiali guerrieri Luxion) con i suoi Guerrieri del Magma e della Lava, capitanati da Magmion e Lavion, prendendo i loro Respiri Vitali (la loro fonte di nutrimento). Il Custode della Magia di Gorm, il Vecchio Saggio, riusc\u00ec a salvarsi e si rifugi\u00f2 lontano dall'isola, piangendo. Le sue lacrime si plasmarono in una nuova fonte di potere, l'Occhio della Vita. Nel frattempo, avendo ucciso, le forze di Magor rimasero senza nutrimento e furono costrette a ritirarsi nel Monte di Fuoco, ripromettendosi di ridurre, da allora, tutti in schiavit\u00f9, senza sterminare. Allora il Vecchio Saggio, spinto dall'ideale della pace su Gorm, gener\u00f2 dei nuovi Gormiti grazie al potere dell'Occhio della Vita. Diede vita cos\u00ec ai nuovi Popoli della Natura, che sconfissero e cacciarono l'esercito di Magmion e Lavion. Poi, per\u00f2, ci fu il ritorno di Magor, che lanci\u00f2 una maledizione sui Popoli di Gorm: da allora si sarebbero combattuti per il potere. Per Gorm era finita la pace.\nDopo alcune generazioni arriv\u00f2 il Giorno della Profezia in cui i guerrieri di Gorm dovevano scegliere il loro Campione attraverso un torneo tra i Popoli dell'isola, che nel frattempo si erano evoluti. Quello della Terra scelse il suo Signore, Kolossus, cos\u00ec come fecero gli altri, che elessero Barbataus (Foresta), Carrapax (Mare) ed Elios (Aria). Il vincitore sembr\u00f2 essere Carrapax, ma all'improvviso arriv\u00f2 Orrore Profondo, il nuovo signore del Popolo del Vulcano, nato dalla fusione dei Popoli della Magma (di Magmion) e della Lava (di Lavion), che stava per sconfiggere il nobile Signore del Mare, finch\u00e9 gli altri Signori di Gorm non accorsero in suo aiuto e lo salvarono, rendendo l'isola una democrazia. L'aiuto degli altri Signori sancisce la veridicit\u00e0 della profezia: \"Quando ogni speranza perduta sembrer\u00e0, volgi lo sguardo all'orizzonte; una luce briller\u00e0, il vero Principe di Gorm arriver\u00e0, e con lui l'alba di una nuova pace inizier\u00e0\".\nNon troppo tempo dopo, per\u00f2, Magor torn\u00f2 in vita fondendosi con il Monte Vulcano e don\u00f2 nuovi poteri ad Orrore Profondo, potenziandolo con la Combustione Atomica. Il Popolo del Vulcano riusc\u00ec anche a portare dalla sua parte, con l'inganno, il Popolo dell'Aria di Elios (divenuto il Grande Traditore), ai quali Magor fece dono della Magica Leggerezza, ossia il potere di divenire tutt'uno con l'aria stessa. A quel punto il Vecchio Saggio invi\u00f2 il Popolo della Terra alla ricerca della Caverna di Roscamar (per ricevere il potere delle Gemme di Muscor), il Popolo del Mare nella Fossa degli Antichi Spiriti ed il Popolo della Foresta nella Foresta Silente, dove ottennero la mutazione che li rese Atomic. Tutti i Popoli rinacquero: Kolossus ricevette il Vigore Muscoriano, Barbataus apprese l'Antico Mimetismo e Carrapax acquis\u00ec la Profonda Bioluminescenza.\nGli scontri divennero sempre pi\u00f9 violenti fino a quando i tre Signori di Gorm e il Vecchio Saggio non si incontrarono nella Foresta Silente dove, grazie alle loro lacrime, invocarono involontariamente su Gorm il Popolo della Luce, comandato dal Sommo Luminescente, che accorse con la promessa di aiutarli. Anche Magor, dopo aver dato vita ad Armageddon, il nuovo Signore del Vulcano e a Devilfenix, il nuovo Signore dell'Aria, richiam\u00f2 sull'isola Obscurio, il terribile Signore delle Tenebre, che accorse solo per vendicarsi del Sommo Luminescente, suo acerrimo nemico dalla notte dei tempi. Magor affida poi a Devilfenix il compito di trovare il Vecchio Saggio (il nuovo Popolo dell'Aria non ha nobilt\u00e0 rispetto a quelli precedenti). \nNel frattempo arrivano nuovi Signori in aiuto di Gorm: il Popolo della Terra \u00e8 ora capitanato dall'Antico Thorg, quello del Mare da Nobilmantis, quello della Foresta da Grandalbero.\nDopo un po' di tempo i Gormiti si riuniscono nella Valle del Destino per quella che sembra essere la Battaglia Finale. L'esercito del Bene \u00e8 capitanato da Sommo Luminescente, mentre quello del Male da Obscurio. Intanto nella Caverna di Roscamar il Vecchio Saggio raccoglie le forze per effettuare il Rituale dell'Eterno Risveglio. Il Sommo Luminescente raccoglie cos\u00ec tutte le sue forze e scarica la nuova energia sui Popoli alleati: l'esercito del Bene si evolse. Tutti i Popoli erano diventati pi\u00f9 potenti e tutti avevano tratti simbolici del Popolo della Luce: il Popolo della Terra aveva ritrovato il Vigore Muscoriano, quello del Mare la Profonda Bioluminescenza, quello della Foresta l'Antico Mimetismo.\nAnche Magor infuse energia Mythos a Obscurio, che la pass\u00f2 ad Armageddon e Devilfenix; questi ultimi ottennero rispettivamente la Combustione Atomica e la Magica Leggerezza.\nDopo essere stato lanciato nello spazio dal Sommo Luminescente per evitare che esso finisse in mani sbagliate, l'Occhio della Vita si schiant\u00f2 nuovamente su Gorm potenziato dai poteri del Sole e della Luna ed evolse i Gormiti: L'Antico Thorg divent\u00f2 Signore del Diamante, Grandalbero della Foresta Infuocata, Nobilmantis del Ghiaccio, Devilfenix dei Fossili, Armageddon del Metallo, il Sommo Luminescente del Sole e Obscurio della Luna. Anche i Popoli Energheia si trasformarono grazie ai 5 Occhi della Vita, che erano i pezzi dell'antico Occhio della Vita esploso per la collisione. Lo Scontro Finale era imminente.\nLa Pianura delle Nebbie fu il teatro dell'ultima battaglia su Gorm. \u00c8 qui che i Signori del Male tentarono il tutto per tutto per impadronirsi dei quattro Occhi della Vita dei nemici. A nulla valsero le parole di Magor, che cerc\u00f2 di distruggerli, spiegando loro che non erano ancora in grado di gestire l'enorme potere Neozon. Anche i Signori del Bene, prevedendo le mosse dei loro avversari, agirono nello stesso modo, nonostante il parere contrario del Vecchio Saggio. Come previsto dalle Guide dei Gormiti, l'energia sprigionata durante lo scontro fu troppo potente. La nebbia s'infiamm\u00f2 di un'elettricit\u00e0 misteriosa e nel mezzo del campo di battaglia si form\u00f2 una grande Bolla Ultradimensionale, che apr\u00ec un varco che inghiotti gli eroi Final Evolution e tutti i Signori di Gorm. Anche Magor venne risucchiato dalla Bolla Ultradimensionale, e il Vecchio Saggio, per salvare gli Occhi della Vita, si lanci\u00f2 nel Varco dopo di lui. Soltanto i vigliacchi Magmion, Lavion ed Orrore Profondo, fuggendo dal campo di battaglia, si salvarono dal Vortice Oscuro.\nIl Vecchio Saggio decise di portare gli Occhi della Vita in un'altra dimensione, sul pianeta Terra, affidandoli ad un dinosauro di nome Razzle. Questi, divenuto indifferente al tempo, attraverso le ere, trov\u00f2 quattro ragazzini umani in cui scorreva la linfa magica, che gli avrebbe permesso di divenire i nuovi Signori della Natura. Essi erano: Toby, con la facolt\u00e0 di trasformarsi in Signore del Mare, suo fratello minore Nick, in grado di diventare Signore della Terra e i loro amici, Lucas, capace di assumere le sembianze del Signore della Foresta, e Jessica, dotata della capacit\u00e0 di divenire il Signore dell'Aria.\nI quattro nuovi Signori della Natura sconfissero ripetutamente Magmion, Lavion ed Orrore Profondo, riuscendo, poi, a far tornare sull'isola il Sommo Luminescente, grazie all'aiuto del Vecchio Saggio. Per\u00f2, Magmion non rest\u00f2 a guardare e richiam\u00f2, tramite il Codice di Magor, Obscurio ed Armageddon. Il Signore della Luce, percependo la nuova minaccia, don\u00f2 ai Signori della Natura nuovi poteri, oltre alla possibilit\u00e0 di attivare le mistiche Armature Dorate. Ne seguirono innumerevoli scontri tra il Bene, capitanato dal Sommo Luminescente ed il Male, capeggiato da Obscurio: era L'Era dell'Eclissi Suprema.\nAlla fine, al prezzo del sacrificio del Sommo Luminescente, Toby, Jessica, Nick e Lucas sconfissero Obscurio. Purtroppo, per\u00f2, i guai non erano finiti. Magmion, difatti, sfruttando il potere del Codice di Magor, richiam\u00f2 sull'isola lo stesso Magor, coi cui poteri, rub\u00f2 gli Occhi della Vita e riport\u00f2 a Gorm Obscurio.\nToby, Nick, Lucas e Jessica tornando al Tempio degli Elementi, passaggio utilizzato per giungere a Gorm, lo trovarono distrutto. Ci\u00f2 nonostante, non si arresero e grazie al Sommo Luminescente ed al Vecchio Saggio, i ragazzi ottennero nuovi poteri e la facolt\u00e0 di trasformarsi in Signori della Natura entrando in contatto col proprio elemento. Cos\u00ec facendo, diedero inizio all'Evoluzione Neorganic. Intanto, Magor apr\u00ec un portale per la Terra e l\u00ec si insedi\u00f2 generando un vulcano attivo (il vulcano di Magor).\nSeguirono molti scontri tra il Bene ed il Male, che, grazie alle maledizioni che di volta in volta Magor lanciava sugli Occhi della Vita, stava avendo la meglio. Alla fine, per\u00f2, Toby, Jessica, Lucas e Nick sconfissero Magor, permettendo alla pace di regnare da allora in poi.\nPopoli.\nI Gormiti vivono sull'isola di \"Gorm\" e si suddividono in 13 popoli diversi.\nPopoli del Bene.\nOgnuno dei popoli di Gorm ha in sua difesa un Destriero creato dal Vecchio Saggio allo scopo di difendere le fortezze dei Gormiti o fungere da \"cavalcatura\" e compagno per i signori dei Popoli cui appartengono. Queste creature, dette \"Antichi Guardiani\" o \"Destrieri\" sono:\nPopoli del Male.\nDurante la Battaglia dei Colossi, Magor cre\u00f2 dei Destrieri malvagi al servizio dei Popoli del Male, controparte di quelli del Bene:\nScenari.\nEsistono diversi scenari predefiniti di gioco:\nCon la nuova serie animata si possono aggiungere tre scenari:\nSerie.\nSerie \"Mystica\".\nLa Serie \"Mystica\" \u00e8 un'edizione ricolorata della prima serie con rilievi in oro e argento.\nSerie \"Atomic\".\nLa Serie \"Atomic\" \u00e8 un'edizione ricolorata della seconda serie, che si differenzia dal fatto che i personaggi hanno delle mutazioni o delle caratteristiche speciali, ad esempio sono luminescenti, al caldo cambiano colore o hanno delle parti trasparenti.\nSerie \"Mythos\".\nLa Serie \"Mythos\" \u00e8 un'edizione ricolorata della terza serie. I personaggi presentano caratteristiche simili alla serie Atomic, come la luminescenza e la capacit\u00e0 di cambiare colore. Alcuni personaggi erano disponibili solo in edicola o con gli scenari di gioco.\nSerie \"Energheia\".\nLa Serie \"Energheia\" \u00e8 un'edizione aggiornata della prima serie. Presenta personaggi pi\u00f9 massicci, simili alle serie rilasciate successivamente alla serie \"Mystica\".\nSerie \"Final Evolution\".\nLa Serie \"Final Evolution\" \u00e8 l'insieme della terza serie modificata e della serie \"Energheia\" ricolorata. Cambiano i nomi dei popoli della terza serie e i personaggi hanno nuove funzioni, come cambiare colore in acqua o nel freezer. Il popolo del ghiaccio \u00e8 un'esclusiva per edicola, mentre sette personaggi dei nuovi popoli della terza edizione sono disponibili solo negli ovetti \"Gormiti Magic Egg\".\nSerie \"Il ritorno dei Signori della Natura\".\nLa Serie \"Lords of Nature Return\", pi\u00f9 comunemente conosciuta come Serie \"Cartoon\", \u00e8 l'edizione dedicata alla serie animata. \u00c8 composta da cinque popoli pi\u00f9 uno in rilievo fatto di finto oro. Sei personaggi del Popolo del Vulcano sono venduti esclusivamente assieme agli \"action figure\" da 12\u00a0cm e, solo in seguito, nei pandorini \"Dolci Preziosi\".\nNota: In tutti i popoli ci sono alcuni personaggi della 2\u00aa serie e alcuni della 1\u00aa serie.\nSerie \"Elemental Fusion\".\nI personaggi della Serie \"Elemental Fusion\" (35 + 9 esclusivi edicola) presentano la funzione del microchip sonoro sotto al piede che, a contatto con il Mistico Altare, venduto separatamente, pronunciano frasi pre-registrate. Tre personaggi sono in vendita solo con il nuovo Mistico Altare. Tornano i Magic Eggs (5 personaggi esclusivi venduti all'interno di \"uova\" che si sciolgono in acqua scoprendo il Gormito). Sono presenti i modellini di Nick, Lucas, Toby e Jessica: loro quattro ed i Gormiti nei Magic Eggs non presentano il microchip sonoro.\nSerie \"L'Era dell'Eclissi Suprema\".\n\u00c8 l'edizione dedicata alla seconda serie animata. I personaggi della Serie \"L'Era dell'Eclissi Suprema\" (36 + 4 esclusivi edicola) presentano la funzione del microchip sonoro sotto al piede, gi\u00e0 visto nell'edizione \"Elemental Fusion\", che a contatto con il nuovo Altare dell'Eclissi, venduto separatamente, pronunciano frasi pre-registrate. Due personaggi sono in vendita solo con il nuovo Altare dell'Eclissi. Non ci saranno i Magic Eggs, tornano i popoli della Luce e delle Tenebre.\nSerie \"Titanium\".\nI personaggi fanno da minuscoli contenitori sulla schiena, per le loro armi in miniatura. Alcuni sono disponibili per Magic Egg.\nSerie \"Neorganic\".\n\u00c8 la serie dedicata alla terza serie animata ed \u00e8 composta da 35 personaggi, e presenta dei modellini del Vecchio Saggio e di Magor.\nSerie \"Luxion\".\nIn questa serie non ci sono pi\u00f9 i Popoli, ma 5 nuove Trib\u00f9 con i sostituti di Sommo Luminescente e Obscurio che sono rispettivamente: Leander e Drakonius.\nLe bustine di vendita sono accompagnate da una finestrella trasparente che permette la visione del gormita presente all'interno.\nInoltre i gormiti, fatti con una plastica speciale, se \"caricati\" nel playset \"la globosfera di potenziamento\" possono illuminarsi al buio.\nRitornano anche i personaggi 22\u00a0cm e i soliti 12\u00a0cm e 17\u00a0cm.\nRitorna anche la serie animata con nuovi episodi e il sito ufficiale dei gormiti viene completamente ristilizzato e viene aggiunto un assaggio del primo episodio in animazione digitale ed \u00e8 possibile scaricare l'intero in bassa e alta risoluzione.\nI Luxion non sono un sequel delle serie precedenti ma un prequel: la storia si svolge molto prima dei periodi della 1\u00aa e 2\u00aa serie.\nSerie Nature Unleashed.\nQuesta serie non \u00e8 strettamente legata alle altre essendone una sorta di sequel/reboot e contiene i personaggi della serie animata omonima. In tutto ci sono 26 gormiti\nEsclusivi \"Gormiti Magazine\".\nGormiti esclusivi disponibili solo con il mensile \"Gormiti Magazine\" (italiano):\nAltri media.\nSerie animate.\nDal 2008 al 2010 sono state realizzate 3 serie animate: \"Gormiti, che miti\", \"Gormiti - L'era dell'eclissi suprema\" e \"Gormiti - L'evoluzione Neorganic\" tutte coprodotte da Marathon Media e Giochi Preziosi; In Italia sono andate in onda su Italia 1 dal 27 ottobre 2008 all'11 agosto 2011.\nNel 2012 \u00e8 stato realizzato un reboot in computer grafica con il titolo \"Gormiti Nature Unleashed\" andato in onda su Cartoon Network dal 17 settembre 2012 al 9 gennaio 2013.\nNel 2017 \u00e8 stato annunciato un reboot prodotto da Giochi Preziosi e Planeta Junior intitolato semplicemente \"Gormiti\". La serie \u00e8 iniziata il 1\u00ba ottobre 2018 sia su Rai Gulp che su Rai Yoyo.\nVideogiochi.\nOltre ai vari giochi portatili LCD (prodotti tra la terza serie e la serie neorganic), uscirono tre videogiochi per il Digiblast, che sono: (2006), (2007) e (2007). Nel 2009 \u00e8 uscito Gormiti Game Arena, un gioco Plug and Play a forma di altare con sopra il gormita Gheos che \u00e8 una copia di Agguato nella Valle ma con leggere modifiche.\nNel 2010, \u00e8 stato prodotto dalla Konami il videogioco \"\", per Nintendo DS e Wii.."}
{"id": "583466", "revid": "599013", "url": "https://it.wikipedia.org/wiki?curid=583466", "title": "Contratto di apprendistato", "text": "Il contratto di apprendistato, nel diritto del lavoro italiano, indica una tipologia di contratto e rapporto di lavoro finalizzato alla formazione professionale ed all'inserimento nel mondo del lavoro.\nNella storia recente italiana il rapporto di apprendistato ha assunto un peso crescente nel mercato del lavoro, estendendosi progressivamente in tutti i settori economici, raggiungendo a fine 2006 il numero di 564.000 contratti attivi in Italia.\nStoria.\nL'apprendistato era gi\u00e0 conosciuto nel mondo antico, ed una realt\u00e0 consolidata nella civilt\u00e0 occidentale come ad esempio nell'artigianato rinascimentale.\nCon variazioni contestuali, fa la sua entrata gi\u00e0 nella civilt\u00e0 egizia, attraversa la cultura greca e latina, raggiunge il vertice nel medioevo lasciando tracce rilevanti perfino nell'et\u00e0 moderna e inizia ad affievolirsi leggermente a partire dal XVI-XVII secolo, con l'avvento delle \"proto-fabbriche\" ossia i primi insediamenti proto-industriali.\nPi\u00f9 precisamente, l'eredit\u00e0 dell'esperienza egiziana viene assimilata dai greci e trasmessa poi a Roma, dove si ergono, accanto alla scuola di grammatica-retorica destinata agli ottimati conservatori, scuole professionali come il \"paedagogium\" e, facendo riferimento oggi, a \"botteghe artigiane\" come le \"tabernae\".\nCaratteristiche.\nIn sostanza il rapporto di lavoro si basa su un patto fra datore di lavoro e lavoratore dipendente, in base al quale l'apprendista accetta condizioni contrattuali peggiori (in termini ad esempio di retribuzione, di durata del rapporto, di ammortizzatori sociali) in cambio di una formazione specializzata tale da garantirgli una cospicua crescita professionale, come la formazione garantita dalle associazioni di categoria maggiormente rappresentative, come Confcommercio, Confartigianato, CNA e CLAAI.\nNel caso di una formazione sul lavoro all'interno di un apprendimento tecnico-professionale le diverse modalit\u00e0 sono previste dal progetto educativo dell'istituzione educativa di appartenenza.\nDisciplina normativa.\n\u00c8 l'unico contratto di lavoro con funzione formativa ed \u00e8 disciplinato attualmente - nell'ambito del \"Jobs Act\" - dal d.lgs. 15 giugno 2015, n. 81, che individua tre forme:\nOgnuna delle tipologie \u00e8 regolata dalle regioni e dai contratti collettivi.\nIl rapporto di lavoro sorto dall'accordo fra le parti \u00e8 di tipo misto comportando l'onere in capo al datore di lavoro di una effettiva formazione professionale, sia mediante il trasferimento di competenze tecnico-scientifiche sia mediante l'affiancamento pratico per l'apprendimento di abilit\u00e0 operative, nonch\u00e9 la retribuzione per il lavoro svolto. L'assunzione di apprendisti richiede la stipula di un contratto di lavoro in forma scritta con allegato il Piano Formativo Individuale, mentre il numero degli apprendisti assunti non pu\u00f2 superare quello dei lavoratori dipendenti qualificati effettivi. I contratti collettivi determinano la durata del rapporto di apprendistato, comunque per legge non inferiore a due anni e non superiore a sei anni.\nCon l'applicazione - ancora parziale - della nuova disciplina (D.lgs. 276/03) l'istituto dell'apprendistato potr\u00e0 essere applicato per assumere giovani tra i 17 e i 29 anni, secondo nuove modalit\u00e0:\nL'apprendistato per l'espletamento del diritto-dovere di istruzione e formazione.\nIl contratto di apprendistato per l'espletamento del diritto-dovere di istruzione e formazione \u00e8 stato introdotto con l'articolo 48 del D.Lgs. 276/2003 ed \u00e8 uno dei canali previsti dall'ordinamento per l'espletamento del diritto-dovere di istruzione e formazione.\nIl contratto \u00e8 rivolto a giovani adolescenti di et\u00e0 compresa tra i 17 e i 18 anni ed ha una durata massima di tre anni.\nL'apprendistato professionalizzante.\nIl contratto di apprendistato professionalizzante \u00e8 stato istituito con il D.Lgs6/2003 (Legge Biagi) per il conseguimento di una qualificazione attraverso una formazione sul lavoro e un apprendimento tecnico-professionale. Possono essere assunti, in tutti i settori di attivit\u00e0, con contratto di apprendistato professionalizzante, per il conseguimento di una qualificazione attraverso una formazione sul lavoro e la acquisizione di competenze di base, trasversali e tecnico-professionali, i soggetti di et\u00e0 compresa tra i diciotto anni e i ventinove anni e 364 giorni (ossia chi non ha ancora compiuto 30 anni). Al momento, il rapporto di lavoro pu\u00f2 durare fino ai 3 (o 5) anni, a seconda del settore e della qualifica di inquadramento.\nIl contratto di apprendistato professionalizzante deve avere forma scritta, contenente indicazione della prestazione oggetto del contratto, del piano formativo individuale, nonch\u00e9 della eventuale qualifica che potr\u00e0 essere acquisita al termine del rapporto di lavoro sulla base degli esiti della formazione aziendale od extra-aziendale.\nIl datore di lavoro ha possibilit\u00e0 di recedere dal rapporto di lavoro al termine del periodo di apprendistato, anche se permane il divieto per il datore di lavoro di recedere anticipatamente dal contratto di apprendistato in assenza di una giusta causa o di un giustificato motivo.\nLa regolamentazione dei profili formativi dell'apprendistato professionalizzante \u00e8 rimessa alle regioni e alle province autonome di Trento e Bolzano, d'intesa con le associazioni dei datori e prestatori di lavoro comparativamente pi\u00f9 rappresentative sul piano regionale e nel rispetto dei seguenti criteri e principi direttivi:\na) previsione di un monte ore di formazione formale, interna o esterna alla azienda, di almeno centoventi ore per anno, per la acquisizione di competenze di base e tecnico-professionali;\nb) rinvio ai contratti collettivi di lavoro stipulati a livello nazionale, territoriale o aziendale da associazioni dei datori e prestatori di lavoro comparativamente pi\u00f9 rappresentative per la determinazione, anche all'interno degli enti bilaterali, delle modalit\u00e0 di erogazione e della articolazione della formazione, esterna e interna alle singole aziende, anche in relazione alla capacit\u00e0 formativa interna rispetto a quella offerta dai soggetti esterni;\nc) riconoscimento sulla base dei risultati conseguiti all'interno del percorso di formazione, esterna e interna alla impresa, della qualifica professionale ai fini contrattuali;\nd) registrazione della formazione effettuata nel libretto formativo;\ne) presenza di un tutore aziendale con formazione e competenze adeguate.\nApprendistato per l'acquisizione di un diploma o per percorsi di alta formazione.\nIl contratto di apprendistato per l'acquisizione di un diploma o per percorsi di alta formazione, anch'esso introdotto dal D. Lgs. 276/2003, \u00e8 finalizzato al conseguimento di un titolo di studio di livello secondario, pari a titoli di studio universitari e di alta formazione, nonch\u00e9 per la specializzazione tecnica superiore ex. articolo 69 Legge 144 del 1999.\nLa sua particolarit\u00e0 riguarda il fatto che per l'attivazione dei profili formativi le Regioni e Province autonome devono coinvolgere anche le Universit\u00e0.\nL'evoluzione della normativa.\nPrincipali tappe legislative.\nL'evoluzione normativa italiana in merito a questo istituto contrattuale pu\u00f2 articolarsi in tre tappe legislative fondamentali:\nI conflitti di competenza Stato/Regioni.\nL'evoluzione normativa dell'ultimo decennio non si \u00e8 per\u00f2 svolta in maniera lineare, a causa soprattutto della contemporanea implementazione della cosiddetta Devolution, ossia dell'attribuzione di ampie competenze alle Regioni in materia di formazione e lavoro in attuazione delle modifiche all'articolo 117 della Costituzione.\nIl quadro normativo ha cos\u00ec richiesto numerosi interventi da parte della Corte Costituzionale per dirimere i conflitti di competenza Stato/Regioni, con particolare riferimento ai contenuti formativi e alla regolamentazione dei profili formativi.\nIn particolare con l'entrata in vigore del D.Lgs. 276/2003 si \u00e8 assistito ad una serie di ricorsi presso la Corte Costituzionale presentati:\nCon una serie di sentenze la Corte Costituzionale ha in sintesi stabilito che, mentre la formazione da impartire all'interno delle aziende attiene precipuamente all'ordinamento civile, la disciplina di quella esterna rientra nella competenza regionale in materia di istruzione professionale, con interferenze per\u00f2 con altre materie, in particolare con l'istruzione, per la quale lo Stato ha varie attribuzioni in termini di norme generali e di determinazione dei principi fondamentali. Inoltre la sentenza n. 50/2005 ha richiamato il principio di leale collaborazione fra Stato e Regioni nel comporre e risolvere costruttivamente eventuali sovrapposizioni di competenze, evitando quindi una legiferazione unilaterale dell'istituto.\nLa formazione formale.\nAlla luce di queste sentenze possiamo tracciare questo quadro in merito alla formazione per l'apprendistato professionalizzante:\nL'assenza di alternanza scuola/lavoro.\nNonostante gli ultimi dieci anni di aggiornamenti normativi, l'istituto contrattuale dell'apprendistato non pu\u00f2 ancora dirsi compiuto, soprattutto alla luce degli altri stati comunitari e delle raccomandazioni della Commissione europea.\nIn particolare non esistono oggi dei ponti in grado di permettere una reale alternanza scuola-lavoro, che in larga parte dovrebbero invece appoggiarsi proprio sull'apprendistato che, abbiamo gi\u00e0 detto, nella legge 247 del 24 dicembre 2007 che ha delegato il Governo ad attuare un riordino che garantisca fra le altre cose:"}
{"id": "583478", "revid": "767487", "url": "https://it.wikipedia.org/wiki?curid=583478", "title": "NSYNC", "text": "Gli NSYNC (anche *NSYNC o 'N Sync) sono stati una boy band composta da Lance Bass, JC Chasez, Joey Fatone, Chris Kirkpatrick e Justin Timberlake, formata a Orlando nel 1995 e lanciata in Germania dalla BMG.. Con una vendita complessiva di pi\u00f9 di 70 milioni di copie, gli NSYNC sono considerati da \"Billboard\" \"la quinta boyband di tutti i tempi per numero di vendite\".\nStoria del gruppo.\nIl gruppo si form\u00f2 nel 1995. L'idea del nome viene alla madre di Justin, Lynn Harless, che pens\u00f2 ad un acronimo formato dalle ultime lettere (e non dalle prime) dei nomi dei cinque musicisti (Justin, Chris, Joey, Lansten e JC). Altri pensano invece che il nome del gruppo derivi da una traslitterazione inglese del francese \"en cinq\", \"in cinque\" (cinque infatti erano i membri della band). Tra i membri di questo gruppo spiccano i nomi di Justin Timberlake e JC Chasez, che gi\u00e0 nel 1993 facevano parte di un programma popolare fra i giovani statunitensi, il \"Disney Mickey Mouse Club\", in cui avevano gi\u00e0 riscosso un discreto successo (insieme a Britney Spears e Christina Aguilera).\nLa loro storia inizia con Chris Kirkpatrick, che dopo aver lavorato agli Universal Studios decide di formare una band. Chris chiam\u00f2 Justin, che port\u00f2 con s\u00e9 anche il collega JC, formando quindi un trio. Dopo svariate ricerche venne ingaggiato anche Joey (Joseph Jr. Fatone), che all'epoca cantava in un club. I quattro elementi del gruppo per\u00f2 si resero conto che le loro voci risultavano troppo \"bianche\", e si prese la decisione di trovare un quinto elemento.\nGrazie al maestro di canto di Timberlake, riuscirono a trovare il quinto elemento, Lance Bass. Fu creata quindi la formazione definitiva degli *NSYNC. Dopo un anno passato ad esibirsi in alcune scuole superiori americane Louis J. Perlman (produttore dei Backstreet Boys) decise di far debuttare la band in Europa. Nel 1996, in Germania, venne pubblicato il loro primo album di intitolato \"*NSYNC\", contenente hits come: \"I want you back\", \"Here we go\", \"Tearin' up my heart\", \"Together again\" e \"For the girl who has everything\", che vende 10.000.000 di copie.\nDopo l'esperienza europea, gli *NSync tornarono in patria dove per\u00f2 non ottennero l'accoglienza sperata. Soltanto dopo alcuni mesi ebbero l'occasione di farsi conoscere, su Disney Channel. Venne quindi pubblicato il loro album di debutto nel 1998, che ebbe un notevole successo bissato nel natale dello stesso anno da \"Home for Christmas\" (un album con canzoni natalizie), che con la canzone \"Merry Christmas Happy Holidays\" fece salire gli *NSync in vetta alle classifiche americane.\nNel 1999 collaborarono con la cantante cubana Gloria Estefan, per la colonna sonora del film \"La musica del cuore\", dal quale prende il nome la canzone, che diventa una vera e propria hit, facendo crescere la loro popolarit\u00e0. In seguito, gli *NSync affrontarono un processo con la \"Perlman's Company TransCon\", citata per pratiche illegali. Vennero quindi cambiati casa discografica e manager. Johnny Wright della \"Wright Entertainment Group\" divenne il loro nuovo manager, che li accompagn\u00f2 fino alla fine della loro carriera. Grazie a questa esperienza trovarono l'ispirazione per il loro terzo album \"No Strings Attached\", che usc\u00ec nel marzo del 2000, e che nella prima settimana di lancio, super\u00f2 tutti i record di vendita della storia della musica pop; solo nel primo giorno vendette 1.1 milioni di copie e in una settimana oltre 2.4 milioni di copie negli USA. Quest'ultimo lavoro, che nei soli Stati Uniti riusc\u00ec a vendere pi\u00f9 di 11,099,000, contiene la maggior parte dei pi\u00f9 grandi successi del gruppo: \"Bye Bye Bye\", \"It's Gonna Be Me\", \"This I Promise You\".\nNell'estate del 2000 gli *NSync girano l'America con un tour da \"tutto esaurito\" ad ogni tappa, anche grazie alla presenza della nuova Icona del Pop nonch\u00e9 idolo di tutti ragazzini e ragazzine del periodo \"Mandy Moore\" che apriva i loro concerti. Dal 2000 al 2001 parteciparono a numerosissime trasmissioni e si esibirono nei migliori teatri degli U.S.A. Nello stesso anno il gruppo divent\u00f2 persino protagonista di un cartone animato e gli venne dedicata una puntata de \"I Simpson\" intitolata \"Party Posse - Musica e Follia\" (New Kids on the blecch). Nel 2001 usc\u00ec \"Celebrity\", altro enorme successo commerciale. Sempre nel 2001 il gruppo partecip\u00f2 a due tour in giro per il mondo: il \"Pop Oddysey Tour\" e il \"Celebrity Tour\".\nIn seguito nel 2002-2003 i componenti del gruppo intrapresero strade diverse. JC e Justin Timberlake cominciarono una carriera da solisti, Joey Fatone lavor\u00f2 in alcuni film come \"Il mio grosso grasso matrimonio greco\" e il musical \"Rent\". Nel 2005 viene pubblicato \"Greatest Hits\", una raccolta delle loro pi\u00f9 celebri canzoni.\nNel marzo 2016 Fatone e Kirkpatrick presero parte al cast del film \"Dead 7\", scritto da Nick Carter dei Backstreet Boys.\nIl 30 aprile 2018, nell'occasione dei vent'anni dal loro debutto, gli *NSYNC si riunirono per ricevere una stella sulla Hollywood Walk of Fame."}
{"id": "583483", "revid": "92723", "url": "https://it.wikipedia.org/wiki?curid=583483", "title": "Chiesa cattolica caldea", "text": "La Chiesa cattolica caldea \u00e8 una chiesa cattolica patriarcale \"sui iuris\" con comunit\u00e0 in Medio Oriente, Europa, Oceania ed America settentrionale.\nIl primate della Chiesa cattolica caldea \u00e8 il patriarca di Baghdad, che ha sede nell'omonima citt\u00e0; l'attuale patriarca \u00e8 Louis Rapha\u00ebl I Sako.\nI fedeli sono poco pi\u00f9 di 600.000, di cui circa 250.000 vivono in Iraq, dove rappresentano la maggioranza dei fedeli cristiani.\nAspetti generali.\nLa liturgia caldea prevede che la Messa sia quasi tutta cantata, compresa la lettura del Vangelo. Il canto \u00e8 tipicamente cantilenante e ripetitivo, ma di forte carattere sacrale. La celebrazione pu\u00f2 svolgersi, a seconda delle circostanze, sia in arabo che in aramaico.\nIn chiesa, uomini e donne sono separati. Al momento di ricevere l'eucaristia, le donne che si avvicinano all'altare coprono la testa con un velo.\nLe Messe domenicali sono per i sacerdoti un impegno severo: dalla mezzanotte del sabato sono tenuti al digiuno, sia del cibo che delle bevande.\nStoria.\nAntichit\u00e0.\nLa Chiesa cattolica caldea trae le sue origini dalla Chiesa d'Oriente, chiamata in antichit\u00e0 anche \"Chiesa persiana\", sorta in Mesopotamia e fondata secondo la tradizione dall'apostolo San Tommaso nel I secolo. In comunione con l\"'ecumene\" cristiana fino al V secolo, in seguito se ne separ\u00f2 costituendosi in Chiesa ortodossa e autocefala con un proprio patriarca, una sua teologia, chiamata Nestorianesimo, e una tradizione liturgica propria, il rito caldeo o siriaco-orientale.\nA partire dal V secolo la Chiesa d'Oriente si organizz\u00f2 in province ecclesiastiche, ognuna retta da un metropolita, con a capo il patriarca, che aveva sede nella capitale dell'impero persiano a Seleucia-Ctesifonte. Quando l'impero cadde nelle mani degli arabi (VIII secolo), la sede patriarcale venne trasferita a Baghdad, capitale del califfato abbaside; nel XIV secolo infine i patriarchi si trasferirono nel nord della Mesopotamia, tra le montagne del Kurdistan.\nLa Chiesa d'Oriente svolse un'intensa attivit\u00e0 missionaria al di fuori del proprio territorio di nascita, inviando missionari nella penisola araba, in India, in tutta l'Asia centrale, fino alla Mongolia e alla Cina.\nI nestoriani di Cipro e l'unione del 1445.\nGrazie alla sua posizione isolata, dovuta al mare che la separava dalla terraferma dove si combattevano tre popoli senza tradizioni marinare (arabi, turchi e mongoli), Cipro godette di un periodo di tranquillit\u00e0 sotto la dinastia francese dei Lusignano (1192-1489). Qui si rifugiarono gruppi di cristiani di riti diversi, tra cui nestoriani e maroniti. Nei primi anni del XIII secolo alcuni membri del clero nestoriano e maronita manifestarono il desiderio di unirsi con Roma. Un secolo dopo, una professione di fede cattolica fu pronunciata dai capi delle chiese acattoliche dell'isola (1340), nelle mani del vescovo latino di Nicosia, Elia. Ma per un'unione vera e propria con la sede di Roma si dovette aspettare il 1445. Durante il concilio di Firenze il 7 agosto fu promulgata da papa Eugenio IV la bolla \"Benedictus sit Deus\" di unione con i nestoriani ed i maroniti di Cipro. Nella bolla per la prima volta si fa menzione del termine \"caldeo\" per distinguere i neoconvertiti dalla chiesa d'origine nestoriana. L'unione dur\u00f2 ben poco. Gi\u00e0 nel 1450 una parte dei caldei ciprioti ritorn\u00f2 al nestorianesimo. Nel 1472, a causa di conflitti territoriali con le diocesi latine, la giurisdizione dei vescovi delle chiese uniate fu ridotta da papa Sisto IV alle sole citt\u00e0 sedi vescovili. Nel 1489 Cipro pass\u00f2 nelle mani della repubblica di Venezia, che attu\u00f2 una rigida politica di latinizzazione delle chiese uniate. Ci\u00f2 determin\u00f2 la fine delle comunit\u00e0 caldeo-cattoliche cipriote.\nEt\u00e0 moderna.\nPrima unione con Roma.\nAlla fine del XV secolo la Chiesa d'Oriente modific\u00f2 il meccanismo di trasmissione del titolo patriarcale: il patriarca Shimun IV Bassidi (c. 1437-1497) annull\u00f2 la tradizionale elezione e la sostitu\u00ec con la successione ereditaria nell'ambito della propria famiglia (quindi il titolo doveva andare a un nipote o ad un cugino, dato che per i patriarchi l'ordine sacro comporta il celibato). Ci\u00f2 provoc\u00f2 numerose controversie.\nNel 1551, in dissidenza verso tale norma, alcuni vescovi si riunirono a Mosul ed elessero patriarca Yukhannan (Giovanni) Sulaqa, abate del monastero di Rabban Ormisda, presso Alqosh. Per dargli pi\u00f9 autorit\u00e0, inviarono Sulaqa a Roma, dove l'abate venne ricevuto da papa Giulio III. Il 20 febbraio 1553 Sulaqa emise una professione di fede cattolica, riconosciuta come ortodossa dai cardinali riuniti in concistoro. Il 28 aprile successivo egli ricevette dal papa il pallio: inizi\u00f2 da questo giorno la prima serie di patriarchi cattolici caldei. Ritornato in patria, Sulaqa fiss\u00f2 la sua residenza ad Amida (nell'attuale Turchia), ma trov\u00f2 la morte per mano delle autorit\u00e0 turche su istigazione dei sostenitori del patriarca nestoriano Shimun VII agli inizi del 1555. A Sulaqa succedettero altri sei patriarchi cattolici, che trasferirono la loro sede dapprima a Seert, poi a Salmas ed infine a Urmia in Persia. Alla morte di Shimun IX Denha (1600) fu introdotto anche tra i cattolici il principio della successione ereditaria. Questa linea patriarcale cattolica si interruppe nel 1662, quando Shimun XII Denha ruppe la comunione con Roma e ader\u00ec alla fede nestoriana. Non rinunci\u00f2 al titolo di patriarca, creando una situazione di due patriarcati nestoriani: quello della Chiesa d'Oriente, con sede ad Alqosh con il titolo di \"Patriarca di Babilonia\", e l'altro a Qochanis, dove Shimun XII aveva trasferito la sua sede.\nSeconda unione con Roma.\nNel frattempo i patriarchi nestoriani di Alqosh non furono insensibili a una possibile unione con Roma, spinti soprattutto dal gran numero di fedeli che aderivano alla fede cattolica. Tentativi di unione furono fatti con Elia VII Bar Mama (1576-1591), la cui professione di fede cattolica per\u00f2 fu rifiutata da papa Sisto V, perch\u00e9 ancora troppo intrisa di nestorianesimo; e con alcuni suoi successori, tra cui Elia VIII (1591-1617) ed Elia X (1660-1700). Tutti questi tentativi fallirono soprattutto a causa della distanza geografica e della difficolt\u00e0 a rinunciare alla fede trasmessa e ricevuta dai patriarchi precedenti.\nVero centro propulsore dell'unione con Roma fu la comunit\u00e0 di Amida, dove operavano i missionari Cappuccini. Qui, tra il 1660 ed il 1670 il vescovo Yosep ader\u00ec alla fede cattolica assieme a molti suoi fedeli. Dopo un periodo di prigionia e la scomunica inflittagli dal patriarca nestoriano Elia X, anche Yosep (come un secolo prima Sulaqa) si rec\u00f2 in pellegrinaggio a Roma, ma non ottenne niente se non un breve di felicitazioni di papa Clemente X. Del tutto insperato fu invece il firmano che ottenne dal governo turco nel 1677, che lo riconosceva patriarca di Diyarbak\u0131r (nome turco di Amida) e Mardin, indipendente dal patriarca di Alqosh. Questo decreto non aveva alcun valore dal punto di vista ecclesiastico, ma fu il punto di partenza affinch\u00e9 Roma prendesse la decisione definitiva, bench\u00e9 non ci fosse mai stata un'esplicita elezione patriarcale, di riconoscerlo come patriarca dei cattolici l'8 gennaio 1681, 19 anni dopo la rottura delle relazioni per volont\u00e0 di Shimun XII. Inizi\u00f2 con Yosep I la seconda serie di patriarchi in comunione con Roma, che dur\u00f2 fino a Yosep IV, dimissionario nel 1781.\nTerza unione con Roma.\nPrima di dimettersi, Yosep IV, in mancanza di vescovi, aveva affidato l'amministrazione del patriarcato di Diyarbak\u0131r al nipote Augustin Hindi, semplice sacerdote, consacrato poi vescovo di Diyarbak\u0131r l'8 settembre 1804. Questi, bench\u00e9 aspirasse a diventare patriarca col nome di Yosep V, non fu mai riconosciuto come tale dalla Santa Sede, che gli riconobbe invece, nel 1802, il titolo di amministratore patriarcale di Diyarbak\u0131r.\nInfatti nel 1771 il patriarca nestoriano Elia XII aveva sottoscritto una professione di fede cattolica riconosciuta da Roma. Allo stesso tempo suo nipote e successore designato Isho\u02bfyahb sottoscrisse una simile professione di fede, da Roma giudicata soddisfacente. Ma nel 1776 Elia XII consacr\u00f2 vescovo e design\u00f2 suo successore al posto di Isho\u02bfyahb un altro suo nipote, il 16-enne Hormez. Alla morte di Elia XII nel 1778, Isho\u02bfyahb prese possesso della sede patriarcale e presto si mostr\u00f2 poco cattolico. Segu\u00ec un'elezione a patriarca (con una procedura considerata irregolare anche da Roma) del vescovo di Mardin Sham\u02bfun e, quando questi rifiut\u00f2 l'incarico, del giovane Hormez. Soltanto nel 1783, la Santa Sede, avendo perduto la speranza di recuperare Isho\u02bfyahb, riconobbe a Hormez il titolo di vescovo di Mosul e, con i poteri di un patriarca ma con esplicita esclusione del titolo e delle insegne patriarcali, la funzione di amministratore delle chiese caldee anteriormente governate da Elia XII e non soggette al patriarcato di Diyarbakir.\nSi cre\u00f2 cos\u00ec una situazione che vide, dal 1783 al 1826, due prelati, Augustin Hindi di Diyarbak\u0131r e Giovanni Hormez di Mosul, aspirare al titolo di patriarca cattolico. La Santa Sede, che si stava riorganizzando dopo le vicende legate alla rivoluzione francese e all'occupazione napoleonica dello Stato pontificio, non pot\u00e9 dare una pronta risposta e questo determin\u00f2 il perdurare di un clima di conflittualit\u00e0 all'interno della comunit\u00e0 cattolica caldea. Il 6 aprile 1828 mor\u00ec Augustin Hindi ed il suo successore rinunci\u00f2 ad ogni pretesa sul titolo patriarcale. Cos\u00ec Giovanni Hormez, che fino ad allora era stato trattato con diffidenza da Roma, fu riconosciuto come patriarca di tutti i caldei cattolici col titolo di \"Patriarca di Babilonia dei Caldei\" (5 luglio 1830). Inizi\u00f2 da questo momento la terza serie di patriarchi cattolici, tuttora esistente. Un passo importante per lo sviluppo della Chiesa cattolica caldea fu l'adesione dell'intero monastero di Rabban Ormisda alla fede cattolica nel 1828.\nLe Chiese cristiane sotto l'Impero turco non avevano il riconoscimento ufficiale del sultano: n\u00e9 quella siro-orientale, n\u00e9 quella siro-occidentale, n\u00e9 quella cattolica. La Chiesa apostolica armena trattava per conto di queste tre Chiese tutte le questioni civili con il governo di Istanbul. Nel 1844 la Santa Sede stipul\u00f2 un Concordato con l'Impero turco, in base al quale i cattolici furono emancipati dalla tutela della Chiesa armena. I patriarchi cattolico e siriaco ottennero il diritto al \"berat\" (atto d'investitura), che comport\u00f2 il riconoscimento ufficiale da parte del sultano.\nSuccessivamente la Santa Sede intervenne in modo diretto sull'organizzazione della Chiesa caldea. Con la bolla \"Cum ecclesiastica disciplina\" del 31 agosto 1869 papa Pio IX applic\u00f2 alla chiesa caldea le misure gi\u00e0 prese per la Chiesa armeno-cattolica con la \"Reversurus\" del 1867: esse prevedevano che nell'elezione dei vescovi e del patriarca Roma avesse l'ultima parola, minando in tal modo le antiche tradizioni e le prerogative proprie della Chiesa caldea. Inoltre, in due occasioni (1860-1862 e 1874-1879), il patriarca caldeo oper\u00f2 per ristabilire un'antica consuetudine (interrotta per\u00f2 dal XVI secolo), ossia quella di nominare vescovi per la Chiesa cattolica caldea del Malabar in India, cosa mal sopportata a Roma. Papa Pio IX con la bolla \"Quae in patriarchatu\" riprov\u00f2 con fermezza il comportamento del patriarca. Entrambe queste situazioni provocarono disagi e tensioni, risolti alla fine con la totale sottomissione dei protagonisti, in particolare del patriarca Yosep VI Audo, alle direttive della Santa Sede.\nLa chiesa caldea nel Caucaso.\nLe prime comunit\u00e0 caldee che si insediarono nel Caucaso provenivano dall'alta valle del Tigri, nell'Impero ottomano. La comunit\u00e0 si ampli\u00f2 con altri arrivi dopo il 1828. Dalla Turchia una nuova ondata giunse dopo il genocidio assiro del 1915.\nLa maggior parte dei caldei del Caucaso si insedi\u00f2 nella capitale georgiana, Tiblisi. Dopo che la Georgia entr\u00f2 nell'orbita sovietica, molte chiese del Paese caucasico vennero chiuse, tra cui anche le chiese caldee. Durante il terrore staliniano subirono una feroce repressione e un certo numero di caldei fu deportato in Siberia e in Kazakistan.\nOggi gli assiro-caldei del Caucaso sono stimati in settemila fedeli. Vivono principalmente a Tbilisi, a Gardabani e nel villaggio di Dzveli Kanda, suddivisi tra la Chiesa caldea cattolica e la Chiesa assira d'Oriente. Il Messale caldeo (1998), che contiene l'Anafora di Adda\u00ef e Mari, \u00e8 scritto in tre lingue, tra cui il georgiano.\nDal XX secolo ad oggi.\nA causa dell'instabilit\u00e0 della situazione politica in Iraq, decine di migliaia di caldei sono emigrati all'estero. Nel 2002 \u00e8 nata a San Diego, in California, un'eparchia per i caldei emigrati negli Stati Uniti.\nUna seconda eparchia \u00e8 nata nel 2006 per i caldei emigrati in Australia.\nA causa di una serie di attentati, nel 2006 il seminario patriarcale \u00e8 stato trasferito da Baghdad a Arbil nel Kurdistan iracheno. L'antico seminario \u00e8 stato trasformato in un condominio per famiglie bisognose per volont\u00e0 espressa del patriarca Louis Rapha\u00ebl I Sako. Nel 2007 e nel 2008 due assassini hanno funestato la vita della Chiesa caldea: l'omicidio di padre Ragheed Ganni (3 giugno 2007); l'omicidio dell'arcieparca di Mosul dei Caldei, Paulos Faraj Rahho, rapito e poi trovato senza vita il 13 marzo 2008.\nNel 2008 un vescovo assiro statunitense, Bawai Soro, ha chiesto di poter entrare in piena comunione con la Chiesa di Roma, assieme al clero e ai fedeli della sua diocesi. L'11 gennaio 2014 papa Francesco ha ufficialmente accolto questa richiesta assegnandogli la sede titolare vescovile di Foraziana.\nNell'ottobre 2009 \u00e8 stata consacrata la prima chiesa cattolica caldea a Tbilisi in Georgia, dove si stima una presenza caldea di circa 6/7.000 fedeli, immigrati per lo pi\u00f9 dalla Turchia alla fine della prima guerra mondiale e che hanno mantenuto la propria fede e la propria identit\u00e0 culturale durante il regime comunista.\nNel luglio 2014 i jih\u0101disti di Abu Bakr al-Baghdadi hanno conquistato Mosul e sono dilagati nel Nord dell'Iraq. Una delle vittime \u00e8 stata la comunit\u00e0 cristiana caldea della regione di Ninive: duecentomila anime sono state costrette alla fuga. I cristiani si sono trasferiti nelle regioni confinanti sotto il controllo dei peshmerga curdi. Molti di loro hanno scelto come nuova residenza la periferia di Erbil, capitale della regione autonoma del Kurdistan, dove hanno creato propri campi.\nOrganizzazione.\nIn Medio Oriente.\n, e \nNella diaspora.\nSono immediatamente soggette alla Santa Sede le seguenti circoscrizioni ecclesiastiche:\n e \nSinodo patriarcale.\nElenco dei Presidenti del Sinodo della Chiesa caldea cattolica:"}
{"id": "583484", "revid": "212348", "url": "https://it.wikipedia.org/wiki?curid=583484", "title": "Dts", "text": ""}
{"id": "583491", "revid": "3082", "url": "https://it.wikipedia.org/wiki?curid=583491", "title": "Aelia Flavia Flacilla", "text": ""}
{"id": "583501", "revid": "767487", "url": "https://it.wikipedia.org/wiki?curid=583501", "title": "Glamorgan", "text": "Glamorgan o Glamorganshire \u00e8 un contea tradizionale marittima dell'odierno Galles, mentre nel Medioevo era stata l'area del regno o principato del Morgannwg, fondato da re Morgan. A un certo punto fu unito ai vicini regni di Gwent e Ergyng. Dopo il Gwent, fu la seconda area gallese a cadere in mano ai normanni e fu spesso teatro di scontri e battaglie tra gallesi e conquistatori.\nLa contea confina oggi col Brecknockshire a nord, col Monmouthshire a est, col\ncanale di Bristol a sud e col Carmarthenshire e la baia di Carmarthen a ovest. Copre una superficie complessiva di 2.100 km\u00b2 e ha una popolazione di oltre un milione di persone. Il suo punto pi\u00f9 alto \u00e8 a Craig-y-llyn (600 metri). Il Glamorgan \u00e8 la contea pi\u00f9 popolosa e industrializzata del Galles. L'area settentrionale della regione \u00e8 montuosa solcata da profonde vallate, con un'urbanizzazione sviluppata lungo le strade. Oggi l'industria del carbone \u00e8 stata sostituita da una leggera e dal terziario. L'economia \u00e8 basata anche sull'agricoltura, sul settore manifatturiero, sul terziario e sul turismo.\nIl Vale of Glamorgan, che comprende fattorie e villaggi, si estende lungo la maggior parte del sud della contea da Porthcawl a Cardiff. Pi\u00f9 a ovest c'\u00e8 la penisola di Gower, una \"Zona di eccezionale bellezza naturale\".\nTra i fiumi pi\u00f9 importanti ci sono: il Taff, l'Ely, l'Ogmore, il Neath, il Dulais, il Tawe, il Rhymney (che forma il confine col Monmouthshire) e il Loughor (che forma il confine col Carmarthenshire). Le citt\u00e0 principali sono invece Aberdare, Barry, Bridgend, Cardiff, Caerphilly, Cowbridge, Maesteg, Merthyr Tydfil, Mountain Ash, Neath, Penarth, Pontypridd, Porthcawl, Port Talbot e Swansea."}
{"id": "583503", "revid": "9498", "url": "https://it.wikipedia.org/wiki?curid=583503", "title": "Giuseppe Liberto", "text": "Biografia.\nMonsignor Giuseppe Liberto ha frequentato gli studi filosofici e teologici presso il Seminario dell'arcidiocesi di Monreale ed \u00e8 stato ordinato sacerdote nel 1969.\nSin dall'inizio del suo ministero ha svolto il compito di maestro di Cappella nel duomo di Monreale. \u00c8 stato anche docente presso il Conservatorio Vincenzo Bellini di Palermo, dove aveva conseguito i diplomi di strumentazione per banda nel 1975 e composizione nel 1977, e presso la Facolt\u00e0 Teologica di Sicilia, dove ha insegnato musicologia liturgica.\nDirettore della Cappella Musicale Pontificia \"Sistina\".\nIl 29 maggio 1997 papa Giovanni Paolo II lo ha nominato maestro direttore della Cappella musicale pontificia sistina.\nOltre che nelle numerose Celebrazioni Papali ha diretto la Cappella in pi\u00f9 di settanta concerti in Italia e all'estero (Giappone, Ungheria, Malta, Spagna, Croazia, Albania e Germania).\nPer la Libreria editrice vaticana ha aperto nel 2004 la collana \"Liturgica Poliphonia - I Canti della Cappella Musicale Pontificia \"Sistina\"\" per la quale sono stati gi\u00e0 editi i fascicoli contenenti sue composizioni: \"Crux gloria\", \"Te Deum laudamus\", \"Magnificat\", \"Laudate Pueri\", \"Missa \"Pie Iesu Domine\"\", \"Tu es Petrus\" e \"Mane nobiscum Domine\".\nIl 3 novembre 2007, l'Accademia Bonifaciana di Anagni (FR) su proposta del fondatore e Rettore Sante De Angelis, gli assegna il Premio Internazionale Bonifacio VIII ed il titolo di Accademico Onorario, diventando il 9 ottobre 2017 Senatore Accademico Onorario della stessa Istituzione, carica che ricopre a tutt'oggi.\nIl 16 ottobre 2010 papa Benedetto XVI nomina come nuovo direttore del coro pontificio il salesiano Massimo Palombella. Successivamente \u00e8 stato nominato protonotario apostolico \"supra numerum\"."}
{"id": "583508", "revid": "110157", "url": "https://it.wikipedia.org/wiki?curid=583508", "title": "Polythene", "text": "Polythene \u00e8 il primo album discografico del gruppo gallese Feeder, pubblicato nel 1997. L'album usc\u00ec nel maggio del 1997, ma nell'ottobre dello stesso anno venne ripubblicato con l'aggiunta del nuovo singolo \"High\" presente nella colonna sonora del film \"Giovani, pazzi e svitati\"."}
{"id": "583515", "revid": "486946", "url": "https://it.wikipedia.org/wiki?curid=583515", "title": "Libri apocrifi", "text": ""}
{"id": "583517", "revid": "670021", "url": "https://it.wikipedia.org/wiki?curid=583517", "title": "Biblioteca universitaria di Bologna", "text": "La Biblioteca universitaria di Bologna \u00e8 l'istituto di conservazione libraria dell'Universit\u00e0 di Bologna. \u00c8 situata in via Zamboni 35 nel cinquecentesco Palazzo Poggi, a ridosso della sede dell'Ateneo.\nStoria.\nLa biblioteca nacque come annessa all'Istituto delle Scienze, fondata da Luigi Ferdinando Marsili nel 1712. Il primo fondo librario fu dunque la libreria di Marsili stesso, da lui donata assieme alle sue collezioni scientifiche e naturalistiche. Successivamente confluirono ad essa altre importanti donazioni: nel 1742 il patrimonio di Ulisse Aldrovandi e nel 1755 i volumi di papa Benedetto XIV, il bolognese Prospero Lambertini. Grande mecenate, decret\u00f2 l'apertura al pubblico della biblioteca e fece costruire l'Aula Magna, realizzata da Carlo Francesco Dotti, per conservare l'ingente patrimonio librario.\nNel 1802 con lo spostamento dell'universit\u00e0 dall'Archiginnasio a Palazzo Poggi, diventa biblioteca universitaria e si arricchisce delle collezioni librarie dei conventi soppressi.\nNel 1869 diventa biblioteca pubblica statale. Negli anni '30 subisce numerosi lavori e ampliamenti. Nell'Aula magna del Dotti vengono installati dei tavoli al fine di farne sala di consultazione, e tale rimarr\u00e0 fino agli anni '90. Nel 1990 vengono completati ulteriori lavori sotto la direzione di Romeo Ballardini, il cui intervento pi\u00f9 consistente \u00e8 l'edificazione di una torre libraria ospitante circa volumi, organizzata secondo un sistema interamente meccanizzato.\nNel 2017 si \u00e8 concluso il processo di trasferimento della biblioteca dalla gestione del Ministero dei beni culturali all'Ateneo.\nPatrimonio.\nLa biblioteca possiede in totale circa volumi, di cui: incunaboli, cinquecentine, manoscritti e opuscoli. Inoltre possiede anche un grande numero di stampe, disegni, fotografie e microfilm, rendendola cos\u00ec la pi\u00f9 grande delle biblioteche pubbliche di Bologna per numero di materiali.\nFanno parte inoltre del patrimonio librario numerosi fondi speciali lasciati da personalit\u00e0 illustri, come il Cardinale Mezzofanti, Alfredo Trombetti, Vittorio Puntoni e recentemente anche i volumi della biblioteca moderna di Umberto Eco.\nL'istituto \u00e8 preposto al deposito legale per la citt\u00e0 metropolitana di Bologna.\nQuadreria.\nLa biblioteca accoglie una parte della quadreria di palazzo Poggi, oggi divisa con il Museo di palazzo Poggi e il Rettorato dell'Universit\u00e0.\nLa nascita della collezione \u00e8 attribuibile al cardinale Filippo Maria Monti che don\u00f2 nel 1754 la sua raccolta di 403 ritratti all'Istituto delle Scienze. A questo primo nucleo di quadri ritraenti principalmente letterati e autori della biblioteca del Monti (anch'essa confluita in quella dell'istituto) si aggiunsero nel corso del XVIII secolo fino a met\u00e0 Ottocento numerosi ritratti di personaggi importanti nel campo delle scienze e delle lettere, fino ai pi\u00f9 illustri studiosi e professori bolognesi dell'Istituto e personaggi di spicco della vita cittadina.\nLa collezione pur essendo disomogenea tuttavia \u00e8 un'importante galleria iconografica documentale, del tutto consona alla tradizione pittorica bolognese e lontana dalla ritrattistica barocca e aristocratica."}
{"id": "583540", "revid": "767487", "url": "https://it.wikipedia.org/wiki?curid=583540", "title": "Frenesia dell'estate", "text": "Frenesia dell'estate \u00e8 un film del 1964 diretto da Luigi Zampa. Pur non essendo una vera e propria pellicola a episodi, \u00e8 articolata su diverse trame indipendenti, secondo la tradizione della commedia all'italiana degli anni sessanta.\nTrama.\nNel pieno della stagione estiva a Viareggio, l'attempato Marcello, nobile decaduto e indossatore, non ritenuto pi\u00f9 all'altezza di sfilare in abiti giovanili dalla compagna e datrice di lavoro Alba, fa la corte per ripicca alla giovanissima Foschina, sorella dell'amico Manolo, rincontrato per caso sulla riviera. Manolo, istruttore di nuoto e seduttore delle turiste straniere che affollano le spiagge della Versilia, tenta senza successo di organizzare una pubblicit\u00e0 aerea con la collaborazione dell'amico pilota Cittelli. Sul lungomare lavora Yvonne, venditrice ambulante di dolci che seduce Francisco, ciclista di scarso successo che alla fine rester\u00e0 con lei. Manolo ha una seconda sorella, Selena, che \u00e8 fidanzata con Nardoni, rigido militare attratto, suo malgrado, dalla francese Gig\u00ec, che crede un travestito; impaurito dalla situazione, Nardoni alla fine decide di sposarsi, salvo poi scoprire che Gig\u00ec \u00e8 in realt\u00e0 una donna. Marcello, abbandonato da Foschina quando questa scopre la sua professione, ritorna da Alba, che minacciava di licenziarlo. Tutte le storie trovano, a loro modo, un lieto fine.\nProduzione.\nLa sceneggiatura \u00e8 firmata da pi\u00f9 autori, fra cui Age e Scarpelli, Leonardo Benvenuti, Piero De Bernardi e Mario Monicelli.\nCritica.\nDal quotidiano \"l'Avanti!\" del 6 febbraio 1964: \u00abGli attori sono tutti o quasi esperti, quindi il regista non ha certo faticato con loro. N\u00e9 per la verit\u00e0 deve aver faticato nella direzione del film nel suo complesso\u00bb\".\"\nIncassi.\nIncasso accertato sino a tutto il 30 giugno 1965: lire 455.309.472"}
{"id": "583545", "revid": "110157", "url": "https://it.wikipedia.org/wiki?curid=583545", "title": "Yesterday Went Too Soon", "text": "Yesterday Went Too Soon \u00e8 il secondo album del gruppo musicale Feeder, pubblicato nell'agosto del 1999 dopo un tour di 168 date negli Stati Uniti. \u00c8 stato il primo album dei Feeder ad entrare nella Top 10 inglese, precisamente alla posizione numero 8."}
{"id": "583547", "revid": "1442080", "url": "https://it.wikipedia.org/wiki?curid=583547", "title": "Palazzo del Viminale", "text": "Il Palazzo del Viminale \u00e8 un palazzo storico di Roma, sede dal 1925 della Presidenza del Consiglio dei ministri e del Ministero dell'Interno; nel 1961 la Presidenza del Consiglio della Repubblica Italiana si spost\u00f2 a Palazzo Chigi e l'edificio rimase sede del solo dicastero degli Interni.\nStoria.\nIl palazzo sorge sul colle del Viminale nel rione Monti e fu voluto da Giolitti come centro nevralgico del potere esecutivo italiano (all'epoca le cariche di Presidente del Consiglio e Ministro dell'Interno erano ricoperte da una sola persona).\nFu perci\u00f2 commissionato nel 1911 all'architetto Manfredo Manfredi che lo progett\u00f2 appositamente per ospitare le funzioni governative coacervate, di sede della Presidenza del consiglio e del Ministero dell'interno, che era stata fino ad allora di palazzo Braschi. Utilizzato gi\u00e0 al completamento del principale corpo di fabbrica nel 1923, fu inaugurato ufficialmente il 9 luglio 1925.\nIn ogni caso, durante il regime fascista il primo ministro Mussolini preferiva utilizzare la sede del Ministero degli esteri (allora palazzo Chigi) e, successivamente al 1929, palazzo Venezia: fu solo dopo il 25 luglio 1943 che il Viminale riassunse pienamente in s\u00e9 la funzione di doppia sede della Presidenza del Consiglio e di Ministero degli interni, che mantenne fino al 1961.\nDislocamento.\nIl Palazzo del Viminale, nei suoi 5 piani, ha centinaia di stanze, collegate da una serie di itinerari incrociati. Degni di nota sono l'imponente ingresso a tre fornici del Palazzo della Presidenza, lo scalone d'onore del Palazzo degli Uffici, la sala del Consiglio dei ministri ed il salone di ingresso dello scalone al piano nobile con le decorazioni in legno pregiato, marmi e stucchi.\nGli uffici di rappresentanza del ministro sono situati in un plesso laterale che si discosta da quello principale verso Est mediante un raccordo ad arco.\nIl palazzo principale ospita diverse biblioteche:\nContiene al suo interno sportelli bancari e postali, diversi bar ed altri servizi.\nPertinenze ed adiacenze.\nI giardini e le terrazzature del complesso edilizio sono sopraelevati, confinano in terrapieno con le vie circostanti, stagliandosi dalla quota del piano stradale per diversi metri.\nI giardini del retro dividono il plesso principale da pertinenze in forma di villino. Quasi di fronte alla facciata posteriore, infatti, si trova il palazzetto che fu sede del \"Regio Istituto di Fisica\" nel quale Enrico Fermi condusse i suoi esperimenti di fisica nucleare insieme ai ragazzi di via Panisperna (cos\u00ec chiamati perch\u00e9 il palazzetto \u00e8 pi\u00f9 vicino all'uscita di via Panisperna). Il palazzetto ospitava anche il \"Regio Istituto di Chimica\"."}
{"id": "583556", "revid": "125486707", "url": "https://it.wikipedia.org/wiki?curid=583556", "title": "Professor Hellingen", "text": "Il professor Garth Hellingen \u00e8 un personaggio della serie a fumetti d'avventura \"Zagor\", pubblicata da Sergio Bonelli Editore, ideato da Guido Nolitta e Gallieno Ferri. Acerrimo nemico del protagonista, \u00e8 un geniale e malvagio scienziato che ha l'obiettivo di piegare il mondo al suo volere. \nComparso per la prima volta il 21 luglio 1963 nell'albo a striscia \"L'isola della paura\", \u00e8 l'avversario di Zagor con il maggior numero di apparizioni all'interno della serie.\nStoria editoriale.\nIl personaggio di Hellingen viene introdotto nella serie di \"Zagor\" nell'estate del 1963 in una storia in cinque parti pubblicata nella seconda serie di albi a striscia della \"Collana Lampo\" (ripubblicata poi nella \"Collana Zenith Gigante\" nel 1966). Il suo ideatore \"Guido Nolitta\" afferma di essersi ispirato a Virus, protagonista dell'omonima serie di fine anni '30 ideata da Walter Molino, e a molti altri \"scienziati pazzi\" come il Rotwang del film \"Metropolis\" di Fritz Lang, al quale molti personaggi similari del primo novecento si richiamano esteticamente.\nCon l'introduzione del personaggio viene anche inaugurata una caratteristica che poi diventer\u00e0 una delle componenti principali della serie dello Spirito con la Scure\u02d0 la contaminazione tra generi narrativi. Una caratteristica di Hellingen \u00e8 che ad ogni suo ritorno aumenta la sua pericolosit\u00e0 e il potere delle sue risorse. Nelle storie di Nolitta il personaggio passa dall'automa Titan ai razzi teleguidati alla tecnologia aliena degli Akkroniani, partendo dal minacciare una trib\u00f9 di nativi arrivando a minacciare il mondo intero. Componente del personaggio voluto da Nolitta \u00e8 il suo essere astuto e intelligente in grado di mettere in difficolt\u00e0 il suo avversario, l'eroico Zagor, facendolo soffrire e disperare, per permettergli poi di conseguire una vittoria pi\u00f9 esaltante.\nNel periodo post-Nolitta, Hellingen viene recuperato da Tiziano Sclavi all'interno di una complessa trama datata 1988, in cui il personaggio subisce un ulteriore aumento di potere e capacit\u00e0, con cui i tormenti che infligge a Zagor sono a loro volta incrementati, al fianco di un approfondimento caratteriale e psicologico che lo allontana dallo stereotipo del suo modello originale.\nIl secondo autore che ha modo di utilizzarlo \u00e8 Mauro Boselli che a met\u00e0 anni '90 scrive una nuova storia su di lui a partire da un suggerimento ricevuto dallo stesso Sergio Bonelli, che richiama ancora una volta la serie di \"Virus, il mago della foresta morta.\" Hellingen ritorna cos\u00ec allo status caratteriale antecedente la gestione sclaviana del personaggio, uomo malvagio e superbo senza alcuna morale, venendo \"salvato\" dagli eventi dell'ultima storia nolittiana da un altro nemico di Zagor, il Wendigo, che sar\u00e0 anche la causa della sua nuova temporanea uscita di scena.\nNegli anni 2000 \u00e8 Moreno Burattini a riprenderlo, in una lunga storia suddivisa in due parti pubblicate rispettivamente negli anni 2015 e 2019. Burattini, oltre a presentare in maniera approfondita le origini del personaggio nel periodo antecedente la sua prima apparizione ufficiale, si pone l'obiettivo di riportare Hellingen al solo status di scienziato pazzo delle sue prime apparizione, privandolo degli elementi sovrannaturali e alieni, dando una fine agli eventi narrati in precedenza\nBiografia.\n\u00c8 uno scienziato pazzo di origine olandese dotato di enorme intelligenza ma molto superbo e con la smania di conquistare il mondo, deriso e incompreso da parte dei suoi colleghi. Vive negli Stati Uniti della prima met\u00e0 dell'Ottocento e ha inventato una quantit\u00e0 indefinita di macchine immaginifiche. Ha il volto deturpato da ustioni e cicatrici, conseguenza dei molteplici scontri con Zagor, oltre a due evidenti occhiaie. Indossa sempre un camice viola da laboratorio. Ha un alter ego in forma di spirito che appare a Zagor per metterlo in guardia contro la sua versione cattiva. Wendigo, spirito del male, fa capire che nella personalit\u00e0 di Hellingen esiste ancora una certa dose di umanit\u00e0.\nSi scontra con il protagonista varie volte; la prima su un'isola del lago Erie abitata dai pacifici indiani che vivono rintanati in un fortino per proteggersi da alcuni uomini bianchi e da un robot gigante, Titan, costruito da Hellingen per rivalsa per l'incomprensione dei suoi colleghi universitari. L'intervento di Zagor e Cico costringe il professore a far inabissare Titan nel lago. L'intervento degli uomini agli ordini di Hellingen complica le cose e, nello scontro che segue, il laboratorio esplode causando apparentemente la morte di Hellingen.\nAlcuni anni dopo, a Cleveland, Zagor e Cico sono vittime di misteriosi attentati e si rifugiano presso una trib\u00f9 indiana per curarsi le ferite e si sdebitano evitando un conflitto tra le trib\u00f9 causato da un mostro marino. Zagor decide di indagare e scopre che il mostro \u00e8 in realt\u00e0 un sommergibile; finiscono prigionieri di Hellingen che, sopravvissuto alle fiamme, a causa del volto deturpato indossa una la maschera per avere un aspetto normale. Lo scienziato ha bisogno di Zagor per sostituire alcuni pezzi del robot Titan che giace ancora sul fondo del lago e lo costringe iniettandogli un siero di sua invenzione. Grazie a Cico, Zagor si riprende in tempo per far scontrare il sottomarino contro Titan, riducendo entrambi a pezzi. Hellingen e Zagor si scontrano nuovamente e Hellingen viene trafitto al cuore da un arpione e Cico causa l'esplosione del laboratorio.\nSuccessivamente Zagor e Cico tornando a Darkwood la trovano deserta a causa del colonnello Kraizer che ha ordinato a tutti i trapper di allontanarsi per evitare il rischio di conflitti con le trib\u00f9 indiane. Nello stesso periodo alcuni accampamenti delle trib\u00f9 di Darkwood vengono bersagliati da misteriosi fulmini che inducono gli indiani a scappare. In seguito Zagor viene rapito e condotto all'interno di un vulcano spento illuminato da lampadine creazione di Hellingen che si trova per la terza volta di fronte a lui. Non era morto ucciso dalla fiocina ma solo ferito. Hellingen si \u00e8 alleato con il traditore Kraizer per diventare padrone degli Stati Uniti, e per far questo adesso si serve di missili comandati a distanza. Di fronte a una simile potenza distruttiva il presidente \u00e8 costretto ad arrendersi. Zagor, servendosi di alcune foglie che provocano una morte apparente, riesce a farsi liberare e, una volta tornato in vita, si scaglia contro Hellingen, obbligandolo a lanciare i missili sulle truppe di Kraizer, annientandole.\nAnni dopo Hellingen riappare in una memorabile storia di Nolitta (l'ultima scritta per la serie del creatore del personaggio), alleato degli Akkroniani, extraterrestri da lui chiamati tramite un computer di sua creazione, invulnerabili alle armi da fuoco ma vengono uccisi da alcune frecce speciali create da Rakum, stregone indiano, che gi\u00e0 cento anni prima li aveva sconfitti. Hellingen, distrutto dalla delusione, si lascia smaterializzare in una cabina misteriosa abbandonata dagli Akkroniani.\nIncubi.\nLo scienziato si assenta dalla serie per otto anni. Hellingen, morto davvero nella cabina akkroniana, ha usato Kiki Manito come tramite per tornare sulla Terra, e saranno il colonnello Norman Perry e i suoi uomini a ucciderlo. Ma il tutto \u00e8 avvenuto in una realt\u00e0 parallela, dove trovano la morte anche Zagor e Tonka.\nIl ritorno.\nLa sesta apparizione del personaggio si ha anni dopo insieme allo scrittore Edgar Allan Poe, inquadrato come agente segreto della base di Altrove. Hellingen \u00e8 ora un cyborg grazie a un meccanismo in grado di ricomporre corpi disgregati; con l'aiuto di Wendigo, spirito del male, recupera le parti organiche del suo corpo. Hellingen cerca poi di liberarsi di lui, ma Wendigo lo punisce portandoselo nel mondo del caos, dove tuttora risulta relegato.\nLa settima apparizione si ha nella base di Altrove, dove una vasca akkroniana si riattiva, si collega ai resti della cabina dove Hellingen \u00e8 svanito anni prima (quarta apparizione) e clona Hellingen. Questa versione di Hellingen non ha memorie degli anni intermedi (quinta e sesta apparizione). Contemporaneamente dal monte Naatani escono degli automi con sembianze da indiano che arrivano fino a Darkwood per cacciare Zagor. Insieme a Cico, Tonka, Yapeha (un giovane Seneca a cui un automa ha ucciso i genitori) e un gruppo di soldati guidato dal tenente Shooter e due professori di Altrove, Hubbard e Kant, si dirigono verso il monte Naatani. Il gruppo scopre che le macchine all'interno della montagna hanno ricominciato a funzionare, come quelle trasportate nella base di Altrove. Zagor lascia il gruppo dirigendosi a Philadelphia arrivato scopre che Hellingen era stato uno scienziato di Altrove, che aveva gi\u00e0 mostrato la sua follia compiendo sadici esperimenti elaborando teorie razziste e progettando automi con cui massacra i soldati mandati ad arrestarlo e distrugge la base. Hellingen finge di aiutare gli uomini di Altrove ma grazie all'aiuto di un giovane scienziato, Quaritch, si libera uccidendo tutti i soldati tranne il generale Nolan dirigendosi nel suo vecchio laboratorio. Nel frattempo gli automi massacrano gli uomini rimasti sulla montagna tranne il prof. Hubbard. Zagor insieme a Cico, Roberts, Tonka e alcuni guerrieri Mohawk torna sul monte Naatani per dare la caccia allo scienziato, qui incontrano il prof. Hubbard che li guida a un'entrata segreta dove per\u00f2 vengono catturati mentre i guerrieri e Hubbard (che era sotto il controllo di Hellingen) vengono uccisi. Il folle scienziato libera Zagor cosicch\u00e9 venga cacciato e ucciso dai suoi automi ma lo spirito con la scure si dirige nelle caverne dove si trova la mummia di Rakum e ferendosi con il suo pugnale evoca il Wendigo che porta con s\u00e9 il clone di Hellingen nella sua dimensione infernale, Quaritch disattiva gli automi e la base viene fatta esplodere dall'interno per distruggere tutti i macchinari Akkroniani presenti.\nNella storia dell'estate 2019 si ha una ottava apparizione dello scienziato nella serie regolare, in cui Zagor e Tonka si recano sul monte Naatani alla ricerca di Yapeha, un ragazzo della trib\u00f9 dei Mohawk che ogni sera controllava che dal monte Naatani non fossero usciti degli automi di Hellingen, ma che alcuni giorni prima non era tornato al villaggio. L\u00ec Zagor e Tonka trovano un covo sotterraneo, con delle armature che deducono essere del professor Hellingen, e Yapeha, che narra loro di aver visto degli uomini uscire dal covo con addosso delle strane armature e di essere entrato incuriosito senza poi essere riuscito ad uscire. Dopo il racconto arrivano Cico e il professor Verybad che spiega loro di aver scoperto che una banda segreta dal nome: \"I Discepoli\" sta cercando di creare un clone del professor Hellingen. Mentre stanno parlando, vedono una macchina volante e la seguono arrivando al castello del Wendigo. L\u00ec, i Discepoli riescono a far tornare l'Hellingen originale e la sua copia, che Hellingen uccide per far tornare il Wendigo sulla terra, causandone l'annientamento. A causa della morte del Wendigo, per\u00f2, il castello crolla, e Zagor, Cico, Tonka, Hellingen e alcuni dei Discepoli, tra cui Quaritch e Tumblay, riescono a uscirne; cos\u00ec, i Discepoli salgono sulla navicella spaziale per fuggire, e Zagor, a loro insaputa, li segue. All'improvviso, lo Spirito con la scure va allo scoperto e lotta con Hellingen che, cercando di colpire Zagor, lancia un sedile che urta i comandi del mezzo, danneggiandoli. La navicella si schianta sulla base di Altrove e tutti quelli che erano a bordo della macchina volante sembrano morti tranne Zagor che indossava un esoscheletro protettivo. Tuttavia, alla fine dell'avventura si scopre che Hellingen \u00e8 vivo e a saperlo sono in pochi tra cui il professor \"Heisenberg\" che sostiene che uno scienziato come lui non pu\u00f2 \"marcire in una cella\".\nL'abisso del male.\nUna nuova apparizione si ha nell'albo speciale Dylan Dog &amp; Martin Myst\u00e8re \"L'abisso del male\", del dicembre 2018, in cui viene evocato attraverso un misterioso congegno atlantideo.\nBibliografia.\nZagor\nAltro"}
{"id": "583559", "revid": "921573", "url": "https://it.wikipedia.org/wiki?curid=583559", "title": "Robert Carradine", "text": "Biografia.\nCarradine ha recitato ne \"I cavalieri dalle lunghe ombre\" (1980), assieme ai suoi fratelli David e Keith. Nel film, ispirato alle gesta del bandito Jesse James, i fratelli David, Keith e Robert Carradine interpretavano altrettanti fratelli. Curiosamente, nella stessa pellicola, anche i fratelli Dennis e Randy Quaid, i fratelli James e Stacy Keach, Christopher e Nicholas Guest interpretavano altrettante coppie di fratelli. Ha anche recitato in \"I cowboys\" (1972), a fianco di John Wayne, e nella serie televisiva \"Lizzie McGuire\" nel ruolo di Sam McGuire, il padre di Lizzie. \u00c8 famoso anche per aver partecipato ai quattro film della serie \"La rivincita dei nerds\", nel ruolo del protagonista Lewis Skolnick.\nDoppiatori italiani.\nNelle versioni in italiano delle opere in cui ha recitato, Robert Carradine \u00e8 stato doppiato da:"}
{"id": "583562", "revid": "73843", "url": "https://it.wikipedia.org/wiki?curid=583562", "title": "Mezzofondo", "text": "Il mezzofondo \u00e8 un termine con il quale si indicano, in varie discipline sportive, le competizioni che si svolgono su una certa distanza, usualmente di lunghezza superiore alle gare cosiddette veloci, ma inferiore a quelle tipiche del fondo.\nAtletica leggera.\nNell'atletica leggera si distinguono solitamente il mezzofondo veloce (800 m, 1500 m, miglio), il mezzofondo puro (3000 m, 3000 m siepi) e il mezzofondo prolungato (5000 m, 10000 m).\n800 metri piani.\nSono considerati una gara di mezzofondo veloce. Gli atleti devono percorrere due giri di pista e la partenza avviene in corsia (con quelle centrali assegnate agli atleti con i migliori tempi d'iscrizione), ma, a differenza delle gare pi\u00f9 brevi, non si utilizzano i blocchi di partenza.\nNelle competizioni moderne, i primi cento metri di questa prova sono corsi non uscendo dalle rispettive corsie; in questa prima fase, se un atleta oltrepassa le proprie linee di confine, \u00e8 passibile di squalifica. Al limite dei 120 metri iniziali, degli appositi segnalatori indicano la possibilit\u00e0 di uscire dalle rispettive corsie.\nFino all'arrivo, tutti gli atleti tenderanno a portarsi vicino al bordo interno della pista, in gergo \"mettersi alla corda\" per poter effettuare la minore distanza possibile.\n1500 metri piani.\nSono considerati gara di mezzofondo veloce. Dopo essere stati dominati negli anni '80 dagli atleti britannici (da ricordare Sebastian Coe, Steve Ovett e Steve Cram), negli ultimi anni a primeggiare sono i corridori provenienti dell'Africa, in particolare kenioti, marocchini, etiopi e algerini che si sono aggiudicati diversi titoli olimpici e mondiali.\nTra le donne si devono menzionare la rumena Gabriela Szab\u00f3, la britannica Kelly Holmes e l'algerina Hassiba Boulmerka.\n3000 metri piani.\nSono considerati gara di mezzofondo puro. Fino al 1992, in campo femminile, la distanza dei 3000 m piani \u00e8 stata specialit\u00e0 olimpica e mondiale. In campo maschile, invece, non \u00e8 mai stata parte del programma olimpico e mondiale.\nSi possono trovare gare sui 3000 m piani in occasione di alcuni meeting di atletica. Nelle gare indoor i 3000 m piani si svolgono percorrendo 15 giri interi di pista (lunga 200 metri).\n3000 metri siepi.\nGara che sembra sia nata nel 1850 da un'idea di alcuni studenti di un college di Oxford, i quali pensarono ad una competizione podistica nella quale i corridori avrebbero dovuto superare barriere e pozze d'acqua. La proposta ebbe successo tanto che la disciplina venne inserita nei Giochi olimpici di .\nInizialmente la distanza da percorrere era di 2500 m ma nel 1920 si decise di optare per la lunghezza che si corre tutt'oggi, ovvero i 3000 m. Il primo record ufficialmente registrato fu quello dell'ungherese S\u00e1ndor Rozsny\u00f3i che lo fiss\u00f2 in 8'49\"6.\nGli atleti devono percorrere 3000 m in pista, con la difficolt\u00e0, rispetto ai 3000 m piani, di dover saltare durante la gara e dopo circa 250 m senza ostacoli, 35 ostacoli, di cui 28 normali e 7 con l'acqua (5 per ognuno dei 7,5 giri da 400 m da effettuare), alti 91 centimetri (76 per le donne). Dei 5 ostacoli del giro, quattro sono barriere mobili (ma stabilizzate dai loro pesanti supporti di ferro) posizionate sulla pista. Invece il penultimo ostacolo consiste in una barriera simile alle altre, con la differenza che dopo l'ostacolo c'\u00e8 una vasca piena d'acqua, scavata all'interno della pista, da cui gli atleti devono uscire.\nLe misure della vasca, detta riviera, sono 3,66 x 3,66 metri e di profondit\u00e0 variabile in quanto il pavimento della vasca \u00e8 inclinato; per questo motivo la profondit\u00e0 dell'acqua diminuisce in altezza via via che ci si allontana dalla rampa. Quasi tutte le moderne piste d'atletica hanno la riviera piazzata all'interno della seconda curva (il che comporta che il giro misuri leggermente meno di 400 m). In passato era comune trovare la riviera all'esterno della curva, soluzione pi\u00f9 scomoda in quanto restringe notevolmente il raggio della curva stessa.\nUna variante della gara \u00e8 rappresentata dai 2000 m siepi, corsi comunque molto di rado. I 3000 m siepi sono considerati una gara di mezzofondo che contempla anche particolari caratteristiche tecniche, legate a barriere e riviere da superare. In campo maschile, negli ultimi 20 anni, i kenioti hanno esercitato un dominio pressoch\u00e9 assoluto, mentre tra le donne inizialmente spiccavano le atlete dell'Europa orientale.\nLa gara dei 3000 m siepi femminili \u00e8 stata una delle ultime discipline introdotte nel calendario dell'atletica leggera.\n5000 metri piani.\nSono considerati una gara di mezzofondo prolungato e sono una specialit\u00e0 olimpica. Gli atleti partono in gruppo, non hanno vincoli di corsia e, data la lunghezza di a giro, devono effettuare 12 giri e mezzo di pista.\n10000 metri piani.\nSono considerati una gara di mezzofondo prolungato e sono una specialit\u00e0 olimpica. Gli atleti partono in gruppo, non hanno vincoli di corsia e, data la lunghezza di a giro, devono effettuare 25 giri di pista.\nContributo aerobico ed anaerobico.\nContributo energetico aerobico ed anaerobico e meccanismi fisiologici maggiormente sollecitati nell'ambito della prestazione:\nCiclismo.\nIl mezzofondo \u00e8 una specialit\u00e0 del ciclismo su pista, detta anche \"stayer\", in cui i ciclisti gareggiano dietro motociclette di grossa cilindrata e in genere su distanze di alcune decine di chilometri.\nNuoto.\nLe gare di mezzofondo nel nuoto sono quelle che si disputano su distanze che vanno dagli 800 m fino ai 5000 m esclusi, che sono considerati invece la prima gara di fondo."}
{"id": "583563", "revid": "729019", "url": "https://it.wikipedia.org/wiki?curid=583563", "title": "Dadao", "text": "Il d\u00e0d\u0101o () \u00e8 una variante della sciabola cinese (\"dao\") sviluppatasi al tempo della Dinastia Song (960-1279) e concettualmente simile alla coltella a due mani europea.\nStoria.\nArma di origine medievale, sviluppata in un generale contesto d'evoluzione dell'arte bellica sinica improntato all'utilizzo di armi \"d'impatto\", il \"dada\" venne poco usato nei secoli successivi, finendo con il venir associato principalmente alle milizie civili (pi\u00f9 avanti, milizie rivoluzionarie). Non essendo una spada particolarmente sofisticata, la sua efficacia si basa sul peso e il bilanciamento che la rendono particolarmente adatta per il combattimento ravvicinato di truppe non addestrate, infatti anticamente veniva data ai soldati di leva. Fu utilizzata almeno fino alla seconda guerra sino-giapponese del 1937. Ancora oggi questa spada viene utilizzata in diversi stili di Wushu e nel Cailifo.\nDescrizione.\nLa lama (di solito in acciaio) \u00e8 simile a quella del dao, ma pi\u00f9 lunga, fra i 60 e i 90 centimetri e termina con una punta non molto dissimile da quella della scimitarra. Nelle arti marziali cinesi \u00e8 considerata un'arma ad \"una mano e mezzo\" poich\u00e9 si utilizza sia ad una mano che a due. Solitamente viene costruita per essere usata a due mani poich\u00e9 la lama , essendo in acciaio, \u00e8 molto pesante."}
{"id": "583565", "revid": "77332", "url": "https://it.wikipedia.org/wiki?curid=583565", "title": "Pensieri di Pascal", "text": ""}
{"id": "583573", "revid": "123730590", "url": "https://it.wikipedia.org/wiki?curid=583573", "title": "Can't Take My Eyes Off You", "text": "Can't Take My Eyes Off You, titolo abbreviato di \"Can't Take My Eyes Off of You\" brano scritto da Bob Crewe e Bob Gaudio, \u00e8 un singolo del 1967 di Frankie Valli.\nQuesta canzone fu uno dei pi\u00f9 grandi successi di Valli. Raggiunse il secondo posto nella Billboard Hot 100 e si aggiudic\u00f2 un disco d'oro per aver venduto un milione di copie. Fu uno dei numerosi successi che Valli registr\u00f2 con il suo gruppo, Four Seasons, e il suo pi\u00f9 famoso singolo come solista fino al 1974, quando raggiunse la prima posizione nella Billboard Hot 100 con \"My Eyes Adored You\".\nCover.\nNel corso degli anni molti artisti hanno reinterpretato la canzone con delle loro cover; in Italia quelle che hanno raggiunto la maggiore popolarit\u00e0 sono due: quella del 1982 dei Boys Town Gang (considerato ormai un classico della discomusic) e quella del 1991 di Gloria Gaynor, che molti considerano erroneamente l'autrice della canzone originale.\nAltre celebri reinterpretazioni: \nNel film Il cacciatore (The Deer Hunter) di Michael Cimino del 1978, in una celebre scena i protagonisti la cantano in coro sovrapponendosi all'originale di Frankie Valli mentre giocano a biliardo. Il ritornello, in versione orchestrale, \u00e8 anche stato utilizzato durante il conferimento del premio oscar a Michael Cimino per lo stesso film.\nFu inserita, nel 1995, anche nel film \u201cI laureati\u201d di Leonardo Pieraccioni, quando il protagonista balla in un bar sulle note, diffuse da un juke-box, della versione dei Boys Town Gang.\nNel 2019 viene ripreso il ritornello della canzone nel singolo \"ILY (I Love You Baby)\" di Surf Mesa con la partecipazione di Emilee."}
{"id": "583575", "revid": "77332", "url": "https://it.wikipedia.org/wiki?curid=583575", "title": "I pensieri di Pascal", "text": ""}
{"id": "583576", "revid": "21880", "url": "https://it.wikipedia.org/wiki?curid=583576", "title": "Esuvia", "text": "In biologia, l'esuvia (plurale: esuvie, in latino \"exuvia\" ed \"exuviae\") \u00e8 il resto di un esoscheletro dopo la muta di un artropode (insetto, crostaceo o aracnide).\nL'esuvia di un animale pu\u00f2 essere molto importante per il biologo dato che pu\u00f2 spesso essere usata per identificare la specie di un animale e anche il suo sesso.\nNon essendo sempre pratico studiare gli insetti, i crostacei o gli aracnidi direttamente, le esuvie, che possono essere raccolte abbastanza facilmente, possono giocare un ruolo importante nell'aiutare a determinare alcuni aspetti generali del ciclo vitale di una specie come la distribuzione, le percentuali dei sessi, la presenza in un determinato habitat.\nLe esuvie si rinvengono anche tra i fossili, per esempio molti resti di trilobiti sono chiaramente resti di esoscheletri abbandonati dopo una muta.\nNella cultura popolare.\nNel 2021 il rapper italiano Caparezza ha pubblicato l'album \"Exuvia\", che prende il nome proprio dall'esuvia."}
{"id": "583577", "revid": "110157", "url": "https://it.wikipedia.org/wiki?curid=583577", "title": "Echo Park (album)", "text": "Echo Park \u00e8 il terzo e ultimo album dei Feeder nella formazione originale, nonch\u00e9 quello della definitiva consacrazione in Inghilterra, ma anche della meritata ribalta europea grazie anche alla rotazione su MTV dei primi 2 singoli (\"Buck Rogers\" e \"Seven Days in The Sun\"). Prodotto da Gil Norton (Pixies, Foo Fighters) l'album raggiunge il 5\u00ba posto nella chart inglese."}
{"id": "583581", "revid": "77332", "url": "https://it.wikipedia.org/wiki?curid=583581", "title": "Pensieri pascaliani", "text": ""}
{"id": "583584", "revid": "599013", "url": "https://it.wikipedia.org/wiki?curid=583584", "title": "Ssk", "text": ""}
{"id": "583592", "revid": "965226", "url": "https://it.wikipedia.org/wiki?curid=583592", "title": "Vicepresidente del Consiglio dei ministri della Repubblica Italiana", "text": "Il Vicepresidente del Consiglio dei ministri \u00e8 chiamato a coadiuvare e, in caso di necessit\u00e0, a sostituire temporaneamente il Presidente del Consiglio dei ministri della Repubblica Italiana.\nDescrizione.\nDefinizione.\nTale carica non \u00e8 espressamente citata nella Costituzione (che menziona soltanto il Presidente del Consiglio e i ministri) ed \u00e8 formalmente equiparata a quella di un ministro senza portafoglio.\nInnanzitutto il Consiglio dei ministri pu\u00f2 attribuire a uno o pi\u00f9 ministri, su proposta del Presidente del Consiglio, le funzioni di vicepresidente o vicepresidenti del Consiglio. La funzione del vicepresidente (o del vicepresidente pi\u00f9 anziano se sono pi\u00f9 di uno) consiste nello svolgere le funzioni di supplente del presidente, sostituendolo in caso di assenza o di impedimento temporaneo (art. 8 della legge n. 400/1988); se in un governo non \u00e8 stato nominato il vicepresidente la supplenza, salvo diversa indicazione espressa direttamente dal Presidente del Consiglio, spetta al ministro pi\u00f9 anziano d'et\u00e0.\nGeneralmente, nei governi di coalizione, la carica di vicepresidente \u00e8 ricoperta dal capo del secondo partito o, comunque, da un autorevole esponente dello stesso.\nImpedimento e supplenza del Presidente del Consiglio.\nL'articolo 8 della legge 23 agosto 1988, n. 400, disciplina il caso di assenza o impedimento temporaneo del Presidente del Consiglio dei ministri, stabilendo che la supplenza spetti al vicepresidente del Consiglio dei ministri.\nNel caso in cui siano nominati pi\u00f9 vicepresidenti, la supplenza spetta al vicepresidente pi\u00f9 anziano secondo l'et\u00e0.\nQualora non venga nominato un vicepresidente del Consiglio, la supplenza spetta, in assenza di diversa disposizione da parte del Presidente del Consiglio, al ministro pi\u00f9 anziano secondo l'et\u00e0.\nStoria.\nIl primo vicepresidente del Consiglio dopo il referendum istituzionale del 1946 fu Pietro Nenni, nel governo De Gasperi I, che rest\u00f2 in carica dal 10 dicembre 1945 fino al 14 luglio 1946. \nI governi De Gasperi IV e De Gasperi V furono i governi con il numero pi\u00f9 alto di vicepresidenti del Consiglio, tre in in entrambi. \nNei governi Berlusconi I, Berlusconi II, Berlusconi III, Prodi II e Conte I, erano presenti contemporaneamente due vicepresidenti del Consiglio. \nNell'attuale Governo Draghi, non essendo stato nominato alcun vicepresidente, le funzioni sono assunte dal Ministro per la pubblica amministrazione Renato Brunetta, in qualit\u00e0 di ministro con maggiore anzianit\u00e0 d'et\u00e0."}
{"id": "583595", "revid": "118461169", "url": "https://it.wikipedia.org/wiki?curid=583595", "title": "RADIUS", "text": "RADIUS (Remote Authentication Dial-In User Service), in informatica e telecomunicazioni, \u00e8 un protocollo AAA (\"authentication\", \"authorization\", \"accounting\") utilizzato in applicazioni di accesso alle reti o di mobilit\u00e0 IP.\nSviluppato da Livingston Enterprises Inc., nel 1991, come server di accesso di autenticazione e come protocollo di accounting, riportato successivamente nelle norme Internet Engineering Task Force (IETF), il protocollo, dotato di un ampio supporto, \u00e8 spesso utilizzato dagli ISP e dalle aziende per gestire l'accesso a Internet o reti interne, reti wireless e servizi integrati di posta elettronica. Queste reti possono incorporare modem, DSL, punti di accesso, VPN, porte di rete, server web, etc.\nViene eseguito nel livello di applicazione e pu\u00f2 utilizzare il protocollo TCP o UDP. I server di accesso alla rete e i gateway che controllano l'accesso a una rete, di solito contengono un componente client RADIUS che comunica con il RADIUS server, che solitamente \u00e8 un processo in background in esecuzione su un server UNIX o Microsoft Windows. Attualmente \u00e8 lo standard de facto per l'autenticazione remota, prevalendo sia nei sistemi nuovi sia in quelli gi\u00e0 esistenti ed \u00e8 implementato in appositi server di autenticazione, in una comunicazione con un client che vuole autenticarsi (protocollo client-server).\nDescrizione.\nRADIUS \u00e8 un protocollo che utilizza pacchetti UDP per trasportare informazioni di autenticazione e configurazione tra l'autenticatore e il server RADIUS. L'autenticazione \u00e8 basata su username, password e, opzionalmente, una risposta a una richiesta di riconoscimento (una sorta di \u201cparola d'ordine\u201d). Se l'autenticazione ha successo, il server RADIUS invia le informazioni di configurazione al client, inclusi i valori necessari a soddisfare il servizio richiesto, come un indirizzo IP e una maschera di sottorete per PPP o un numero di porta TCP per telnet.\nUno dei limiti del protocollo RADIUS \u00e8 l'autenticazione basata esclusivamente su password: la password \u00e8 trasmessa o in forma hash (utilizzando l'algoritmo di hashing MD5) oppure sotto forma di risposta a una richiesta di identificazione (CHAP-password). L'\"Extensible Authentication Protocol\" (EAP) rende RADIUS capace di lavorare con una variet\u00e0 di schemi di autenticazione, inclusi chiave pubblica, Kerberos e smart card.\nL'access point, ad esempio, agisce da traduttore EAP-RADIUS tra il client wireless e il RADIUS server, utilizzando il protocollo EAP per la comunicazione con il client e il protocollo RADIUS per la comunicazione con il server RADIUS. L'access point incapsula quindi le informazioni (come lo username o la chiave pubblica) in un pacchetto RADIUS che inoltra al server RADIUS. Quando il server rimanda una delle possibili risposte (Access-Accept/Reject/Challenge), l'access point spacchetta il pacchetto RADIUS e inoltra la risposta al client in un pacchetto EAP.\nLa RFC 2869 (RADIUS Extensions) specifica gli attributi opzionali da impostare sui pacchetti RADIUS per indicare al server RADIUS che si sta utilizzando il protocollo EAP. Poich\u00e9 il pacchetto EAP include un campo per specificare quale metodo di autenticazione \u00e8 in uso, il server RADIUS implementa l'autenticazione richiamando un'apposita procedura.\nDettagli sul protocollo.\nUn pacchetto RADIUS \u00e8 cos\u00ec formato (secondo la rispettiva RFC):\n 0 1 2 3\n 0 1 2 3 4 5 6 7 8 9 0 1 2 3 4 5 6 7 8 9 0 1 2 3 4 5 6 7 8 9 0 1\n | Code | Identifier | Length |\n | |\n | Authenticator |\n | |\n | Attributes...\nIl codice stabilisce il tipo di pacchetto RADIUS. I codici sono:\nL\u2019identificatore \u00e8 un ottetto che permette al client RADIUS di associare una risposta RADIUS con la relativa richiesta.\nIl significato della stringa Authenticator, di 16 byte, verr\u00e0 chiarito dopo.\nNella sezione degli attributi, infine, \u00e8 conservato un numero arbitrario di campi.\nComponenti del Protocollo.\nRADIUS \u00e8 un protocollo AAA che gestisce l'accesso di rete nel seguente processo a due fasi, noto anche come una transazione AAA, sinonimo di autenticazione, autorizzazione e accounting. Autenticazione e autorizzazione sono descritte in RFC 2865, mentre l'accounting \u00e8 descritto da RFC 2866.\nFunzionamento - Autorizzazione e Autenticazione.\nL'intero processo ha inizio quando un client crea un pacchetto RADIUS 'Access-Request', includendo almeno gli attributi User-Name e User-Password, e generando il contenuto del campo identificatore.\nIl processo di generazione del campo identificatore non \u00e8 specificato nel protocollo RADIUS, ma \u00e8 solitamente implementato come un semplice contatore incrementato ad ogni richiesta.\nIl campo authenticator contiene una Request-Authenticator, ovvero una stringa di 16 byte scelta in modo casuale.\nL'intero pacchetto \u00e8 trasmesso in chiaro, a parte per l'attributo User-Password, che \u00e8 protetto nel modo seguente: il client e il server condividono una chiave segreta. Tale chiave viene unita con la Request Authenticator, e l'intera stringa viene sottoposta a una funzione hash MD5 per la creazione di un valore di 16 ottetti, sottoposto a sua volta a un XOR con la password immessa dall'utente (e se tale password \u00e8 pi\u00f9 lunga di 16 ottetti, vi \u00e8 un calcolo MD5 addizionale, utilizzando il testo cifrato anzich\u00e9 la Request Authenticator).\nL'utente invia una richiesta a un Network Access Server (NAS) per ottenere l'accesso a una particolare risorsa di rete utilizzando le credenziali di accesso. Le credenziali vengono passate al dispositivo NAS tramite il protocollo del livello di collegamento (link-layer) per esempio nel caso di molti fornitori di dialup o DSL viene utilizzato il Point-to-Point Protocol (PPP), oppure viene pubblicato in forma web HTTPS.\nA sua volta, il NAS invia un messaggio di richiesta di accesso al server RADIUS, richiedendo l'autorizzazione che consente l'accesso tramite il protocollo RADIUS.\nQuesta richiesta include le credenziali di accesso, in genere sotto forma di username e password o certificato di sicurezza fornito dall'utente. La richiesta inoltre, pu\u00f2 contenere ulteriori informazioni che il NAS conosce riguardo l'utente, come ad esempio l'indirizzo di rete o il numero di telefono, e le informazioni riguardanti il punto fisico di collegamento dell'utente al NAS.\nIl server verifica che le informazioni siano corrette utilizzando schemi di autenticazione come il PAP, CHAP o EAP. L'identificazione dell'utente \u00e8 verificata, insieme, eventualmente, ad altre informazioni relative alla richiesta. Storicamente, il server controllava le informazioni dell'utente in un database memorizzato localmente, attualmente i server sono in grado inoltre di far riferimento a risorse esterne, come SQL, Kerberos, LDAP al fine di verificare le credenziali inviate dal client.\nIl server riceve il pacchetto Access-Request e verifica di possedere la chiave segreta per il client. In caso negativo, il pacchetto viene silenziosamente ignorato.\nPoich\u00e9 anche il server \u00e8 in possesso del segreto condiviso, \u00e8 possibile utilizzare una versione modificata del processo di protezione del client per ottenere la password in chiaro. Quindi il server RADIUS consulta il database per convalidare username e password e restituisce una delle tre seguenti risposte al NAS:\nCiascuna di queste tre risposte pu\u00f2 includere un attributo Reply-Message che giustifica il tipo di messaggio di ritorno, il testo nell'attributo pu\u00f2 essere trasmesso all'utente in una pagina web. Gli attributi di autorizzazione vengono inviati al NAS stabilendo le condizioni di accesso da concedere.\nAd esempio in un Access Accept possono essere inclusi i seguenti attributi di autorizzazione:\nQuando il client riceve un pacchetto di risposta, si accerta che esso combaci con una precedente richiesta utilizzando il campo identificatore. Se non esiste alcuna richiesta con lo stesso identificatore, la risposta \u00e8 silenziosamente ignorata. Quindi il client verifica la Response Authenticator utilizzando lo stesso calcolo effettuato dal server, ed infine comparando il risultato con il campo Authenticator. Se la Response Authenticator non coincide, il pacchetto \u00e8 silenziosamente ignorato.\nSe il client riceve un pacchetto Access-Accept verificato, username e password sono considerati corretti, e l'utente \u00e8 autenticato. Se invece riceve un pacchetto Access-Reject verificato, username e password non sono corretti e di conseguenza l'utente non \u00e8 autenticato.\nAccounting.\nQuando l'accesso alla rete viene concesso all'utente da parte del NAS un Accounting Start (un pacchetto contenente un attributo Acct-Status-Type con il valore \" start\" ) viene inviato dal NAS al server RADIUS per segnalare l'inizio di accesso di rete dell'utente. Tipicamente i record \"Start\" contengono l'identificazione dell'utente, un indirizzo di rete e un unico session identifier.\nPeriodicamente, aggiornare i record intermedi (un pacchetto contenente un attributo Acct-Status-Type con il valore \"interim - update\") possono essere inviati dal NAS al server RADIUS, per aggiornarlo sullo stato di una sessione attiva. In genere questi record trasmettono la durata della sessione corrente e informazioni sull'utilizzo di dati corrente.\nInfine, quando l'accesso alla rete \u00e8 chiuso, il NAS emette un record finale di Accounting Stop (un pacchetto di richiesta contenente un attributo Acct-Status-Type con il valore \" stop\") al server RADIUS , che fornisce informazioni sull'uso finale in termini di tempo, i pacchetti trasmessi, i dati trasferiti e altre informazioni relative all'accesso di rete dell'utente.\nIn genere, il client invia pacchetti di tipo Accounting-Request fino a quando non riceve un ack Accounting-Response, utilizzando un certo intervallo di tentativi. Lo scopo principale di questi dati \u00e8 che l'utente pu\u00f2 essere di conseguenza messo in programma; il dato \u00e8 anche comunemente usato per fini statistici e per il monitoraggio di rete generale.\nSicurezza.\nIl protocollo RADIUS trasmette le password utilizzando l'algoritmo di hashing MD5, dato che questa particolare implementazione fornisce una debole protezione per le credenziali dell'utente, dovrebbe essere utilizzata un ulteriore protezione, come ad esempio i tunnel IPsec o le reti data-center fisicamente protette, per proteggere il traffico RADIUS tra il dispositivo NAS e il server RADIUS. Inoltre, le credenziali dell'utente sono l'unica parte protetta da RADIUS stesso, sebbene altri attributi specifici per l'utente possono essere considerati sensibili (utile a un attacker) oppure allo stesso modo informazioni private (sufficienti per identificare il singolo utente). Il protocollo RadSec si occupa di risolvere i problemi di sicurezza sopracitati.\nRoaming.\nRADIUS \u00e8 comunemente utilizzato per facilitare il roaming tra fornitori di servizi Internet, ad esempio:\nRadius facilita questo con l'uso dei reami, che identificano dove il server RADIUS deve inoltrare le richieste AAA per l'elaborazione.\nReami.\nUn reame \u00e8 comunemente aggiunto allo user name di un utente e delimitato con il simbolo '@' che assomiglia ad un nome di dominio indirizzo di posta elettronica, questo \u00e8 noto come notazione postfix per il reame. Un'altra opzione disponibile \u00e8 la notazione prefix, in cui si antepone il reame al nome utente usando '\\' come delimitatore. I server RADIUS moderni consentono di utilizzare qualsiasi carattere come segno delimitatore sebbene vengano utilizzati solitamente i simboli '@' e '\\'.\nI reami possono anche essere composti utilizzando sia la notazione prefix sia la postfix, per consentire scenari di roaming complicati; per esempio somedomain.com\\username@anotherdomain.com potrebbe essere un valido username per due reami.\nSebbene i reami assomigliano spesso ai domini, \u00e8 importante notare che i reami sono testo arbitrario e non devono contenere nomi di dominio reali. I formati di un reame sono standardizzati in RFC 4282, che definisce un Network Access Identifier (NAI) sotto forma di 'user@reame'. In tale specificazione, la porzione 'reame' \u00e8 necessaria per essere un nome di dominio, tuttavia, questa pratica non \u00e8 sempre seguita.\nRFC 7542 sostituisce RFC 4282 in Maggio 2015.\nOperazioni Proxy.\nQuando un server RADIUS riceve una richiesta AAA per uno user name contenente un reame, il Server riferir\u00e0 una tabella di reami configurati. Se il reame \u00e8 noto, il Server quindi delegher\u00e0 la richiesta al Server principale configurato per il dominio. Il comportamento del Server proxy riguardo alla rimozione del reame dalla richiesta (\"stripping\") \u00e8 dipendente dalla configurazione nella maggior parte dei Server. Inoltre, il server proxy pu\u00f2 essere configurato per aggiungere, rimuovere o riscrivere richieste AAA quando vengono inoltrate nel tempo.\nIn RADIUS \u00e8 possibile utilizzare il Proxy Chaining e i pacchetti di Autenticazione-Autorizzazione e Accounting vengono solitamente indirizzati tra un dispositivo NAS e un server di casa attraverso una serie di deleghe. Alcuni vantaggi nell'utilizzare catene Proxy includono miglioramenti di scalabilit\u00e0, di procedure operative e modifiche di capacit\u00e0, ma in scenari di roaming, il NAS, Proxy e Home Server potrebbero essere tipicamente gestiti da diverse entit\u00e0 amministrative; quindi, il fattore di fiducia tra le deleghe guadagna pi\u00f9 importanza in tali applicazioni inter-dominio. Inoltre, l'assenza di sicurezza end-to-end in RADIUS aggiunge problemi di fiducia tra i Proxy coinvolti.\nProxy Chains sono spiegate in RFC 2607.\nSicurezza.\nIl Roaming con RADIUS espone gli utenti a vari problemi di sicurezza e privacy. Pi\u00f9 in generale, alcuni partner di roaming stabiliscono un canale di connessione sicuro tra i server RADIUS per garantire che le credenziali degli utenti non possano essere intercettate mentre vengono delegate nella rete Internet. Questo \u00e8 un problema cos\u00ec come l'hash MD5 integrato in RADIUS \u00e8 considerato insicuro.\nApplicazioni di RADIUS.\nRADIUS \u00e8 un protocollo ampiamente utilizzato negli ambienti distribuiti. \u00c8 comunemente usato per dispositivi di rete integrati come router, server modem, switch, ecc, per svariate ragioni:\nNonostante ci\u00f2, \u00e8 stato messo a punto un nuovo protocollo, DIAMETER, candidato a rimpiazzare RADIUS: utilizza infatti TCP anzich\u00e9 UDP ed \u00e8 di conseguenza considerato pi\u00f9 sicuro ed affidabile.\nRADIUS per l'autenticazione web.\nRADIUS offre la possibilit\u00e0 di eseguire l'autenticazione di utenti remoti anche per particolari siti web che richiedono la protezione dall'accesso del pubblico generale. In particolare c'\u00e8 un modulo che prevede l'integrazione con il server web Apache, ovviando all'uso dei file \".htaccess\" e \".htpasswd\" con le istruzioni \"Allow\" e \"Deny\", che rende l'accesso alle risorse web protetto con le caratteristiche AAA viste precedentemente.\nIl modulo \u00e8 stato sviluppato per Apache e si chiama \"mod_auth_radius\". In questo modo Apache diventa un client del server RADIUS, sostituendosi al NAS nell'usuale schema di autenticazione, e dando in out-sourcing la gestione dell'autorizzazione e dell'accounting.\nStandard.\nIl protocollo RADIUS \u00e8 definito in:\nAltre RFC rilevanti sono:"}
{"id": "583596", "revid": "690118", "url": "https://it.wikipedia.org/wiki?curid=583596", "title": "BTR-152", "text": "Il BTR-152 ( o \"Bronetransportyor\", \"trasportatore corazzato\") \u00e8 stato ed \u00e8 ancora un semplice veicolo ricavato dallo chassis di un autocarro medio 6x6, con un guscio corazzato abbastanza spesso da proteggere contro il fuoco delle armi leggere, ma anche relativamente leggero da non impedire il movimento fuoristrada. Apparentemente esso \u00e8 una sorta di semicingolato M3 con una struttura interamente ruotata invece che semicingolata (ruote per la direzione, cingoli per la trazione). Venne sostituito dal BTR-60.\nSviluppo.\nLa BTR-152 rappresent\u00f2 uno dei primi tentativi sovietici di realizzare un proprio veicolo corazzato per il trasporto della fanteria. Il suo sviluppo inizi\u00f2 nel novembre del 1946 e venne portato avanti da B.M. Fitterman, progettista presso la ZiS.\nIl veicolo entr\u00f2 in servizio il 24 marzo del 1950. Il telaio e il motore erano quelli dell'autocarro ZiS 151. Nonostante il motore fosse stato potenziato a causa del maggiore carico del mezzo, il BTR-152 rivel\u00f2 una mobilit\u00e0 insufficiente.\nFurono apportati diversi miglioramenti durante la produzione e molti dei difetti del mezzo vennero eliminati. Venne introdotta una piastra corazzata che copriva la parte superiore del compartimento posteriore e venne migliorata la mobilit\u00e0.\nVenne anche introdotto un sistema di regolazione della pressione degli pneumatici in modo da ottimizzare la mobilit\u00e0 su terreni soffici. La produzione si concluse nel 1962 dopo la costruzione di 15.000 esemplari.\nNell'Armata Rossa il veicolo cominci\u00f2 a venire sostituito a partire dalla met\u00e0 degli anni sessanta e il suo ritiro dalla prima linea si complet\u00f2 agli inizi degli anni settanta. In seguito venne utilizzata in altri ruoli quali ambulanza, stazione radio mobile e veicolo comando fino al suo ritiro definitivo avvenuto nel 1993.\nTecnica.\nLa BTR-152 \u00e8 un veicolo corazzato di costruzione interamente metallica. Lo scafo \u00e8 ottenuto per saldatura ed \u00e8 caratterizzato, in molte versioni, dall'assenza di un tetto. Lo spessore della corazzatura varia tra i 13,5 mm delle piastre frontali, ai 9\u00a0mm delle corazze laterali per finire con i 4\u00a0mm della zona posteriore. Alcuni esemplari sono dotati di un verricello anteriore della portata di 5.000 kg e con un cavo di circa 70 m.\nAnteriormente si trovano il compartimento guida e il motore. Il guidatore siede, guardando dall'interno del mezzo, a sinistra mentre il comandante \u00e8 a destra. In questo modo si \u00e8 riusciti a creare un ampio spazio utilizzato per realizzare il compartimento di trasporto. Il radiatore \u00e8 protetto da una corazzatura a pi\u00f9 elementi, la si pu\u00f2 definire \"a persiana\", che pu\u00f2 essere completamente chiusa durante i combattimenti mentre il compartimento di guida \u00e8 protetto da una corazzatura superiore.\nIl compartimento di carico, che prende tutta la zona posteriore, \u00e8 a cielo aperto e di solito viene protetto con teloni o altri sistemi spesso dotazione standard del mezzo. Si accede a questo compartimento da una doppia porta posteriore. Su ogni lato del mezzo sono presenti tre piccoli portelli che permettono di fare fuoco dall'interno. Altri due portelli sono posizionati nella corazzatura posteriore."}
{"id": "583598", "revid": "298229", "url": "https://it.wikipedia.org/wiki?curid=583598", "title": "Comfort in Sound", "text": "Comfort in Sound \u00e8 un album dei Feeder, pubblicato nell'ottobre del 2002, ed \u00e8 il primo album della band senza il batterista Jon Lee, suicidatosi a gennaio dello stesso anno. Per le registrazioni venne reclutato Mark Richardson (ex-Skunk Anansie) che per\u00f2 ancora non fa parte ufficialmente del gruppo. Dedicato interamente all'amico scomparso, l'album vende pi\u00f9 di 600.000 copie in tutto il mondo."}
{"id": "583601", "revid": "125681325", "url": "https://it.wikipedia.org/wiki?curid=583601", "title": "Noam Chomsky", "text": "Docente emerito di linguistica al Massachusetts Institute of Technology, \u00e8 riconosciuto come il fondatore della grammatica generativo-trasformazionale, spesso indicata come il pi\u00f9 rilevante contributo alla linguistica teorica del XX secolo. Parallelamente a ci\u00f2, Chomsky \u00e8 particolarmente noto per il suo attivismo ed impegno politico, d'ispirazione socialista libertaria. La costante e aspra critica nei confronti della politica estera di diversi paesi, in particolar modo degli Stati Uniti, cos\u00ec come l'analisi del ruolo dei mass media nelle democrazie occidentali, lo hanno reso uno degli intellettuali pi\u00f9 celebri e seguiti della sinistra radicale statunitense e mondiale.\nBiografia.\nOrigini e formazione.\n\u00c8 nato il 7 dicembre 1928 a Filadelfia, da una famiglia ebraica originaria dell'Europa dell'Est. Suo padre, Zev (William) Choms'kyj, proveniva da Chmel'nyc'kyj, nell'Ucraina dell'Ovest; sua madre, Elizaveta (Eliza) Simonovskaja, aveva radici bielorusse. William Choms'kyj era un rispettato studioso di ebraico, immigrato negli Stati Uniti dall'Ucraina nel 1913, del quale si ricorda l'opera \"Hebrew, the Eternal Language\" (1957).\nLa carriera accademica.\nStudi\u00f2 linguistica, seguendo nel contempo anche corsi di filosofia e di matematica, all'Universit\u00e0 della Pennsylvania sotto la guida di Zellig Harris, fondatore del primo dipartimento di linguistica in una universit\u00e0 americana. Presso tale istituzione consegu\u00ec un \"Bachelor of Arts\" nel 1949 e nello stesso anno spos\u00f2 la linguista Carol Doris Schatz.\nSempre presso tale universit\u00e0 ottenne il \"Master\" nel 1951 con la tesi \"Morphophonemics of Modern Hebrew\". Discute la tesi di dottorato, \"Transformational Analysis\" (1955), sempre all'Universit\u00e0 della Pennsylvania, bench\u00e9 dal 1951 al 1955 svolga la sua attivit\u00e0 di ricerca come \"Junior Fellow\" presso l'Universit\u00e0 di Harvard a Cambridge, presso Boston. Nel 1955 inizia la sua carriera come \"Assistant Professor\" al Massachusetts Institute of Technology (MIT), nella stessa Cambridge.\nI riconoscimenti internazionali.\nIl 16 aprile 2004 ha ricevuto la laurea honoris causa in Lettere dall'Ateneo fiorentino, \u201cquale riconoscimento allo studioso eminente nel campo delle scienze del linguaggio e delle capacit\u00e0 cognitive e all'intellettuale da sempre impegnato in difesa della libert\u00e0 di pensiero\u201d. Il 1\u00ba aprile 2005 ha ricevuto la laurea honoris causa in Psicologia dall'Universit\u00e0 di Bologna. Il 17 settembre 2012 ha ricevuto un dottorato onorario in Neuroscienze conferitogli dalla Scuola Internazionale Superiore di Studi Avanzati di Trieste.\nVita privata.\nDopo la morte della prima moglie avvenuta nel 2008, si \u00e8 risposato nel 2014 con Valeria Wasserman.\nIl pensiero.\nAfferma di essere \"illuminista\" e scettico; la sua posizione religiosa potrebbe essere definita agnostica; al contempo riconosce ad alcune persone religiose un ruolo positivo nella storia. Nelle sue opere affronta diverse tematiche, traendo spesso spunto da trascrizioni di registrazioni d'interviste e incontri pubblici.\nLa teoria della grammatica generativa.\nLa teoria della grammatica generativa, di cui alcuni elementi essenziali sono gi\u00e0 presenti nell'opera \"Syntactic Structures\" del 1957, si caratterizza per la ricerca delle strutture innate del linguaggio naturale, elemento distintivo dell'uomo come specie animale, superando la concezione della linguistica tradizionale incentrata sullo studio delle peculiarit\u00e0 dei linguaggi parlati.\nL'influenza del pensiero di Chomsky va ben al di l\u00e0 della stessa linguistica, fornendo interessanti e fecondi spunti di riflessione anche nell'ambito della filosofia, della psicologia, delle teorie evoluzionistiche, della neurologia e della matematica, come nel caso della \"gerarchia di Chomsky\".\nGli studi sulla linguistica.\nLa posizione di Chomsky nel campo della linguistica \u00e8 tuttora quella di un innovatore radicale, che ha fatto scuola in tutto il mondo, ma il suo pensiero non si \u00e8 limitato alla sola linguistica. Chomsky \u00e8, infatti, anche un pensatore anarchico, particolarmente noto, soprattutto tra il grande pubblico, per le sue prese di posizione politiche. Il celebre intellettuale si \u00e8 da sempre definito un socialista libertario, simpatizzante dell'anarco-sindacalismo, e ha duramente denunciato l'ingiustizia e la profonda immoralit\u00e0 su cui si fondano i sistemi di potere, sia statunitensi sia esteri, la strumentalizzazione della totalit\u00e0 dei mezzi d'informazione statunitensi da parte di potenti lobby economiche esistenti in quel Paese, e la politica imperialista e militarista delle amministrazioni statunitensi, da Roosevelt in poi (\"American power and the new mandarins\" - 1969, \"At war with Asia\" - 1970, \"Human rights and American foreign policy\" - 1978).\nChomsky ha affermato di essere riuscito, grazie a un minuzioso lavoro di studio e interpretazione di un'immensa mole di ogni tipo di documenti, a smascherare numerosi casi di utilizzo fraudolento delle informazioni, nonch\u00e9 a evidenziare la piattezza conformistica dei media.\nL'analisi dei mass-media e il ruolo della tecnologia.\nIl meccanismo attraverso cui si attua questo livellamento, \u00e8 costituito dalla \"fissazione delle priorit\u00e0\": esiste un certo numero di mezzi di informazione che determinano una sorta di struttura prioritaria delle notizie, alla quale i media minori devono pi\u00f9 o meno adattarsi a causa della scarsit\u00e0 delle risorse a disposizione. Le fonti primarie che fissano le priorit\u00e0, sono grandi societ\u00e0 commerciali a redditivit\u00e0 molto alta, e nella grande maggioranza sono collegate a gruppi economici ancora pi\u00f9 grandi. L'obiettivo \u00e8 quello che Chomsky definisce come la \"fabbrica del consenso\", ossia un sistema di propaganda attuato coi mezzi di comunicazione di massa ritenuto dallo studioso molto efficace per il controllo e la manipolazione dell'opinione pubblica. (\"Manufacturing consent: the political economy of the mass media\" - 1988, \"Understanding power: the indispensable Chomsky\" - 2002).\nA partire dalla fine della seconda guerra mondiale, i rapidi progressi della scienza hanno generato un divario crescente tra le conoscenze del pubblico e quelle possedute e utilizzate dalle \"\u00e9lite\" dominanti. Secondo Chomsky, grazie alla biologia, la neurobiologia, e la psicologia applicata, il \u201csistema\u201d ha goduto di una conoscenza avanzata dell'essere umano, sia nella sua forma fisica sia psichica. Il sistema \u00e8 riuscito a conoscere meglio l'individuo comune di quanto egli stesso si conosca. Questo significa che, nella maggior parte dei casi, il sistema esercita un controllo maggiore e un gran potere sugli individui, maggiore di quello che lo stesso individuo esercita su se stesso. Nel 2014 le riflessioni raccolte dall'autore hanno portato - nell'opera \"Media e potere\" del 2014 - alla redazione da parte dello studioso di dieci regole per il controllo sociale.\nLe idee e l'impegno politico.\nA partire dagli anni sessanta, l'attivismo di Chomsky lo ha portato a prendere parte attiva a numerosi incontri e dibattiti sui pi\u00f9 disparati temi sociali, e grazie al suo notevole impegno politico e sociale, Chomsky si \u00e8 affermato anche come intellettuale anarchico e socialista libertario.\nHa analizzato varie problematiche di politica internazionale alla critica al neoliberismo(tema centrale dei suoi incontri e dei suoi scritti), inteso come dottrina economica basata sulla radicalizzazione della centralit\u00e0 del mercato che, secondo Chomsky, ha portato a vari disastri sociali, come il crescente divario tra ricchi e poveri (in particolar modo nei paesi dell'America latina) e la perdita di controllo sul potere statale da parte dei cittadini. Nel dibattito sulla pena di morte, Chomsky si \u00e8 dichiarato un convinto oppositore.\nChomsky prese una decisa posizione sulla guerra del Vietnam, dichiarando che il conflitto fu un disastro e che fosse troppo onerosa e dispendiosa per gli Stati Uniti d'America, analizzando gli errori commessi dalle varie amministrazioni USA durante la guerra nel libro \"In Retrospect: The Tragedy and Lessons of Vietnam Times Books\" del 1995, scritto da Robert S. McNamara.\n\u00c8 tra i pi\u00f9 convinti sostenitori, nonch\u00e9 importante membro del consiglio, dell'Internazionale Progressista, un'organizzazione nata formalmente nel 2020 allo scopo di formare un movimento popolare per la giustizia globale, capace di mobilitare lavoratori, donne e diseredati di tutto il mondo con una visione comune di democrazia, prosperit\u00e0, sostenibilit\u00e0 e solidariet\u00e0.\nLa valutazione sul regime di Pol Pot.\nPur non avendo mai espresso simpatie in modo esplicito per il regime cambogiano degli khmer rossi, ritenendolo fin da subito una forma degenere di comunismo, Chomsky avrebbe di fatto cercato di ridimensionare le stime dei morti del regime e addossare la responsabilit\u00e0 delle morti ai bombardamenti americani in Cambogia. Inoltre avrebbe messo in dubbio le dichiarazioni di coloro che erano riusciti a scappare da quel regime di feroce dittatura e che parlavano di omicidi, di torture di massa, di deprivazione delle libert\u00e0 individuali e anche, in contrasto con il comunismo che il regime dichiarava di praticare, di fame, miseria e turni di lavoro estenuanti (negazionismo del genocidio cambogiano). Questo perch\u00e9 Chomsky era ben consapevole dalla profonda ostilit\u00e0 che, negli Stati Uniti, i pi\u00f9 avevano per il comunismo e per ogni forma di regime che poteva avere un che di comunista. Tant'\u00e8 vero che Chomsky sarebbe stato accusato da pi\u00f9 parti di essere un vero sostenitore della dittatura Pol Pot.\nDopo la caduta del regime degli khmer rossi, per\u00f2, Chomsky ritratt\u00f2 in buona parte molte sue affermazioni, rendendosi conto di tutta la sincerit\u00e0 delle testimonianze dei crimini commessi da tale regime: la storiografia aveva gi\u00e0 inequivocabilmente appurato che il regime degli khmer rossi fu responsabile della morte di un terzo della popolazione cambogiana, mentre solo una \"piccola\" parte era attribuibile ai bombardamenti americani (secondo la maggior parte degli storici, il numero totale di vittime cambogiane per bombardamenti americani si aggirerebbe tra i 100.000 e i 150.000 morti).\nLe critiche alla politica di Israele.\nIn quanto di religione ebraica Chomsky aveva una posizione molto favorevole alla creazione dello stato di Israele, alla sua iniziale struttura di stampo socialista e ai kibbutzim; col tempo per\u00f2, con l'inasprimento dei rapporti tra lo stato israeliano e gli stati confinanti, ha assunto una posizione ben pi\u00f9 critica nei confronti della politica israeliana verso gli arabi e del colonialismo; ciononostante si \u00e8 espresso pi\u00f9 volte in favore degli sforzi dei socialisti israeliani per trovare la pace e ha affermato di supportare la soluzione dei due Stati. A seguito di alcune esternazioni sul medio-oriente il governo di destra lo ha bandito nel 2010 dal recarsi in Israele.\nLe valutazioni sulla politica italiana.\nHa appoggiato, assieme ad altre personalit\u00e0 intellettuali e politiche, la lista anti-capitalista e trotskista di Sinistra Critica in occasione delle elezioni politiche italiane del 2008.\nNel 2014 in occasione di una conferenza a Roma in merito alle vicende politiche italiane ha dichiarato che: \u00abPer quel che mi riguarda la democrazia in Italia \u00e8 finita con il governo Monti, designato dai burocrati seduti a Bruxelles e non dagli elettori.\u00bb\nNel 2016 ha dichiarato al quotidiano comunista italiano \"il manifesto\" che - per via delle dichiarazioni sulla gestione del riscaldamento globale e della politica estera, ma anche per la politica economica liberista - l'umanit\u00e0 intera corre seri rischi di involuzione; da socialista libertario, ha pi\u00f9 volte affermato in passato che idee liberali-libertarie di tipo anarco-capitalista, qualora applicate al mondo reale della politica, produrrebbero \"tali forme di tirannia e oppressione come se ne sono viste poche nella storia dell'umanit\u00e0\", e che l'odierno Partito Repubblicano statunitense (pur criticando da sempre anche i democratici) costituisca \"una delle organizzazioni pi\u00f9 pericolose nella storia dell'umanit\u00e0\":\nLe opere nel campo della linguistica e semantica.\nChomsky, dopo qualche articolo, pubblica nel 1957 il volume \"Syntactic structures\" (\"Le strutture della sintassi\"), che contiene \"in nuce\" la sua teoria rivoluzionaria sulla grammatica generativo-trasformazionale. Nel 1959 pubblica una lunga e ormai classica recensione del volume di Burrhus Skinner, allora il pi\u00f9 noto esponente del comportamentismo, \"Verbal behavior\": lo scritto contiene una critica esplicita e argomentata del comportamentismo dal quale Chomsky aveva preso le distanze.\nTra il 1965 e il 1966 escono le due opere che fissano in maniera quasi definitiva sia le posizioni specificamente linguistiche sia le posizioni e le ascendenze filosofiche generali dell'autore: \"Aspects of the theory of syntax\" nel 1965 e \"Cartesian linguistics\" nel 1966. Un'ulteriore precisazione di tali posizioni \u00e8 proposta in \"Language and mind\" del 1968. Chomsky, a questa data, \u00e8 ormai il pi\u00f9 influente studioso di linguistica sia nel suo paese sia in gran parte del mondo. Lo studioso non cessa di approfondire e difendere le sue teorie, nei dibattiti frequenti e vivaci dei successivi anni, in numerosi articoli e saggi, talvolta raccolti in volume. Alcuni fra i pi\u00f9 significativi sono: \"The logical structure of linguistic theory\" del 1975, \"Reflections on language\" del 1976, \"Language and problems of knowledge\" del 1988.\nNelle opere del 1957 e del 1965 Chomsky offre una descrizione formalizzata della grammatica e delle strutture sintattiche del nostro linguaggio, di un livello e di una strutturazione quasi matematici. La creativit\u00e0 viene considerata come una delle caratteristiche fondamentali del modo di usare il linguaggio: rispetto al numero limitato di parole e di regole esistenti noi tendiamo a creare qualcosa di nuovo, non riducibile in maniera meccanica alle regole grammaticali anche se da esse, in qualche modo, \"generato\". La grammatica quindi \"genera\" enunciati, nel senso che sta alla loro base, ma non li produce in maniera meccanica una volta per tutte. Poich\u00e9 la conoscenza di una lingua \u00e8 per Chomsky capacit\u00e0 di produrre e comprendere un numero virtualmente infinito di frasi, cio\u00e8 anche frasi nuove, mai prodotte o udite prima, di questo deve dar conto una grammatica.\nSebbene abbia dedicato buona parte del suo lavoro allo studio della sintassi umana Chomsky si \u00e8 soffermato pi\u00f9 volte anche su problemi di filosofia del linguaggio e della mente, come la nozione di riferimento e il suo ruolo nella teoria del significato e la natura e funzione delle rappresentazioni mentali.\nInfluenza nella cultura di massa.\nIl \"New York Times\" nel 1979, scrisse su di lui:\n Per \"The Nation\": \"Noam Chomsky \u00e8 una fonte inesauribile di sapere\". Per \"The Guardian\": \"Insieme a Marx, Shakespeare e la Bibbia, Chomsky \u00e8 tra le dieci fonti pi\u00f9 citate nella storia della cultura\"."}
{"id": "583609", "revid": "1318658", "url": "https://it.wikipedia.org/wiki?curid=583609", "title": "Ssn", "text": ""}
{"id": "583618", "revid": "536103", "url": "https://it.wikipedia.org/wiki?curid=583618", "title": "Mili San Pietro", "text": "Mili San Pietro \u00e8 una frazione collinare della \"Municipalit\u00e0 I\" della citt\u00e0 di Messina che conta 655 abitanti . L'appositivo \"San Pietro\" si riferisce al patrono del paese, Pietro apostolo. Viene conosciuta anche come \"Mili Superiore\" vista la sua posizione rispetto alle vicine Mili San Marco (detta anche Mili Inferiore) e Mili Marina.\nSita nella zona Sud del territorio cittadino, a 199 metri d'altitudine sui monti Peloritani, in una conca della vallata del torrente Mili, coltivata prevalentemente ad agrumeti, oliveti e vigneti e rigogliosa di vegetazione mediterranea. La parte montana del territorio giunge fino ai 1067\u00a0m s.l.m. di Puntale Bandiera e comprende ampie pinete e castagneti.\n\u00c8 rinomata soprattutto perch\u00e9 vi sorge l'importante ex abbazia basiliana di Santa Maria di Mili, risalente al 1091 e rilevante meta turistica.\nIl toponimo.\nL'esame di alcuni codici greci provenienti dall'abbazia basiliana di Santa Maria (alcuni dei quali sono custoditi presso la Biblioteca vaticana in Roma) riportano la forma greca del toponimo (\u03bc\u03b7\u03bb\u03bf\u03bd), che \u00e8 fondamentale per risalire al significato: \u03bc\u03b7\u03bb\u03bf\u03bd (\"m\u00e8lon\", in greco tardo e bizantino \"m\u00eclon\", con iotacismo), che significa \"ovino\", da cui \"luogo di pascoli\" (si veda il toponimo del confinante villaggio di Galati, da \u03b3\u03ac\u03bb\u03b1 \"g\u00e0la\", latte).\nStoria.\nLe origini del casale (o \"villaggio\") si fanno risalire all'epoca bizantina (intorno al VII - VIII secolo), quando venne fondata nella parte alta della vallata del Mili l'abbazia basiliana di Santa Maria e, nelle vicinanze, sorse l'originario nucleo abitato ad opera di contadini che lavoravano le estese terre di pertinenza dell'abbazia.\nIn et\u00e0 normanna, il Conte Ruggero ricostru\u00ec la chiesa con l'annesso convento, decaduti sotto la dominazione araba, dotandolo nel 1091 di ampi possedimenti e facendovi seppellire Giordano, suo figlio illegittimo.\nL'abate fu barone di Mili e proprio alla sua presenza \u00e8 legata l'esistenza in paese di un castello nell'omonimo rione del paese (oggi scomparso) e dell'antico privilegio del baiulato.\nCon privilegio dato in Madrid il 9 novembre 1708, esecutoriato in Messina l'11 ottobre 1709, il re Filippo V di Spagna elev\u00f2 l'antica baronia di Santo Stefano e Santa Margherita, posseduta dalla famiglia Palermo fin dal XIV secolo, al rango di principato, con don Giovanni V Palermo e Arezzo, 10\u00ba barone e 1\u00ba principe di Santa Margherita con le altre terre e casali di Messina detti Santo Stefano, Galati, Martini e appunto Mili. Come tutti i casali collinari di Messina, alienati con i loro territori a seguito della rivolta antispagnola della citt\u00e0, Mili Superiore torn\u00f2 di pertinenza demaniale nel 1712.\nNel 1943 si stacc\u00f2 ecclesiasticamente da Mili San Pietro il vicino piccolo villaggio di Tipoldo, sua antica frazione.\nViabilit\u00e0 e trasporti pubblici.\nLa Strada Provinciale n\u00ba38 \u00e8 la pi\u00f9 importante via di comunicazione che porta al villaggio. Un'altra strada, in forte pendenza, collega Mili San Pietro con la Strada Provinciale n\u00ba 39bis (Larderia-Tipoldo).La viabilit\u00e0 minore \u00e8 rappresentata da vicoli e scalinate. Il villaggio \u00e8 collegato al centro cittadino dai bus urbani della linea ATM n\u00ba 5 (Mili San Pietro - Galati Santa Lucia - Zir).\nArte.\nIl territorio del paese conserva alcuni monumenti di particolare importanza:\nManifestazioni religiose.\nLe principali manifestazioni religiose che si tengono a Mili San Pietro sono:"}
{"id": "583623", "revid": "110157", "url": "https://it.wikipedia.org/wiki?curid=583623", "title": "Pushing the Senses", "text": "Pushing the Senses \u00e8 il quinto album della band gallese dei Feeder, pubblicato nel 2005, anno nel quale tornano definitivamente a formare un trio.\nProdotto ancora da Gil Norton, l'album \u00e8 stato pubblicato anche in una versione con DVD, e conferma l'ormai consolidata fama nella scena indie rock europea del gruppo piazzandosi nelle rispettive chart: Inghilterra (#2), Irlanda (#16), Austria (#62), Svizzera (#75), Francia (top 200), Fiandre (top 100), Paesi Bassi (#80) e Giappone (#59)."}
{"id": "583624", "revid": "767487", "url": "https://it.wikipedia.org/wiki?curid=583624", "title": ".gov", "text": ".gov \u00e8 un dominio di primo livello generico. \u00c8 stato uno dei domini di primo livello originali creati nel gennaio 1985. Attualmente il registro \u00e8 tenuto dal General Services Administration, un'agenzia indipendente del governo degli Stati Uniti d'America.\nGli Stati Uniti d'America sono l'unico stato che usa un dominio di primo livello per le proprie istituzioni, le altre nazioni di solito usano un dominio di secondo livello del proprio ccTLD, ad esempio l'Italia, a volte, usa .gov.it, mentre il Canada .gc.ca. Inoltre, non tutte le istituzioni statunitensi usano questo dominio, infatti si possono trovare anche .com, .fed.us e .mil."}
{"id": "583625", "revid": "729019", "url": "https://it.wikipedia.org/wiki?curid=583625", "title": "Type 73 (trasporto)", "text": "Il cingolato Type 73 \u00e8 stato a lungo il principale veicolo trasporto truppe delle forze di autodifesa terrestri (JGSDF) del Giappone . Esso \u00e8 entrato in servizio negli anni '60, come successore del SU-60, altro mezzo giapponese, ma del decennio precedente, i cui limiti hanno portato al Tipo 73.\nTecnica.\nIl veicolo in parola \u00e8 una macchina assai insolita, con 3 uomini nella parte anteriore, pilota, capocarro e mitragliere. Dietro di loro vi \u00e8 un compatto motore da 300\u00a0hp Mitsubishi, e poi lo scomparto dell'equipaggio, con 9 uomini e 2 porte posteriori di accesso.\nLa struttura \u00e8 costruita con pannelli di alluminio saldato, come nel caso dell'M113, ma il mezzo ha una sagoma pi\u00f9 bassa e lunga, e 6 ruote per lato anzich\u00e9 5. Questo e probabilmente i maggiori spessori di corazza, lo rendono pi\u00f9 pesante.\nL'armamento \u00e8 dato da una mitragliatrice M2, ma essa non \u00e8 fissa come sull'M113. Ha infatti la possibilit\u00e0 di essere azionata dall'interno del mezzo, e pu\u00f2 elevarsi tra -10 e +60. Essa \u00e8 azionata da uno dei 9 uomini della squadra trasportata a bordo.\nIl mitragliere anteriore aziona una mitragliatrice da 7,62mm da una apposita casamatta, con brandeggio in ogni lato di 30 gradi max. Essa \u00e8 unica nel panorama degli APC moderni, ma in effetti la presenza di un'arma del genere, completamente protetta e dedicata al solo settore anteriore, pu\u00f2 tornare utile in molte situazioni tattiche, specie se la fanteria nemica \u00e8 troppo vicina per usare l'armamento principale.\nAnche la fanteria trasportata ha la possibilit\u00e0 di combattere dall'interno, grazie a 2 feritoie a 'T' che esistono in ogni fianco dello scafo.\nIn termini di mobilit\u00e0, il Tipo 73 ha un altissimo rapporto potenza-peso, 22:1, molto migliore di quello dell'M113, e pu\u00f2 ottenere prestazioni velocistiche notevoli, accentuate dalla sagoma bassa e aggressiva. Non ha per\u00f2 una elevata autonomia. La sua capacit\u00e0 di guado \u00e8 legata, a causa del peso, ad una lunga preparazione con l'apposizione di galleggianti ausiliari.\nIn termini di accessori, il Tipo 73 ha protezione NBC. 6 lanciagranate fumogeni e luci infrarosse, due cose che mancavano al predecessore.\nOperativit\u00e0.\nEntrato in linea negli anni '70, il mezzo si \u00e8 rivelato una sorta di 'passaggio' tra APC e IFV. Come il primo, esso trasporta essenzialmente truppe e non ha n\u00e9 armamento n\u00e9 corazza pesante. Come il secondo, pu\u00f2 consentire ai fanti di sparare restando dentro il mezzo.\nI vantaggi nei confronti degli M113 basici sono la disponibilit\u00e0 di armi azionabili dall'interno, e le feritoie di tiro per la fanteria, oltre che una maggiore mobilit\u00e0.\nTuttavia negli anni '70 si cercava qualcosa di molto meglio che gli M113, e il Tipo 73 apparve come un mezzo gi\u00e0 superato. Esso \u00e8 entrato in linea in circa 400 mezzi, con l'attesa per il nuovo IFV con cannone da 25mm.\nL'unica variante ancora in produzione \u00e8 quella posto-comando. Alcuni componenti del tipo 73 vengono utilizzati per la costruzione del Tipo 75,un mezzo per la misurazione del vento a terra.\nCome mezzo di supporto, questo veicolo \u00e8 stato prodotto in pochi esemplari; l'unica versione \u00e8 la Tipo 75,armata con un lanciarazzi multiplo da 130mm per le unit\u00e0 corazzate, realizzata in 50 esemplari."}
{"id": "583626", "revid": "633110", "url": "https://it.wikipedia.org/wiki?curid=583626", "title": "Massacro di Kfar Etzion", "text": "Il massacro di Kfar Etzion fu commesso da forze armate arabe il 13 maggio 1948, il giorno prima della dichiarazione d'indipendenza dello Stato d'Israele.\nAntefatti.\nKfar Etzion era un kibbutz religioso fondato nel 1943, 2 km circa a est della strada che univa Gerusalemme a Hebron. Alla fine del 1947 vi abitavano 163 adulti e 50 bambini. Assieme a tre \"kibbutzim\" delle vicinanze, fondati nel triennio 1945-1947, esso formava il \"Gush Etzion\" (il Blocco di Etzion).\nIl Piano di partizione della Palestina del 1947 proposto dalle Nazioni Unite il 29 novembre 1947 poneva il Blocco di Etzion all'interno dello Stato assegnato alla componente araba della Palestina, ove immediatamente scoppiarono scontri in numerose localit\u00e0. La posizione del Blocco di Etzion sull'importante via Gerusalemme-Hebron lo rendeva un obiettivo-chiave particolarmente rilevante. Il traffico che si svolgeva sulla strada era stato spesso oggetto di attacchi e fu reso possibile solo sotto forma di convogli armati. Forze arabe aggredirono convogli ebraici, mentre le forze dell'Haganah stazionavano nel Blocco e attaccavano il traffico arabo e britannico. Si verificarono anche attacchi contro gli stessi insediamenti. Nel gennaio 1948 i bambini di Kfar Etzion furono evacuati verso Gerusalemme assieme alla maggioranza delle madri, agli anziani e ai malati. I comandi sionisti respinsero ogni proposta di abbandonare interamente l'insediamento, sia per coerenza con la politica assunta di difendere ogni insediamento ebraico ad ogni costo, sia perch\u00e9 il Blocco di Etzion, rafforzato dai combattenti dell'Haganah, costituiva un'importante pedina per ostacolare il traffico arabo lungo la via che da Hebron conduceva a Gerusalemme.\nVisto che la fine del Mandato britannico in Palestina si profilava assai prossima, gli scontri nella regione s'intensificarono. Sebbene la Legione araba fosse ancora teoricamente sotto comando britannico in Palestina, essa cominci\u00f2 ad operare sempre pi\u00f9 in modo autonomo. In marzo un convoglio ebraico proveniente da Gerusalemme che si proponeva di rifornire il Blocco di Etzion cadde in un'imboscata e 15 militanti dell'Haganah morirono prima che gli scampati fossero messi in salvo dai Britannici. Vi furono numerosi altri incidenti similari che coinvolsero gli schieramenti arabo ed ebraico. A partire dai primi di maggio, la Legione Araba, insieme a migliaia di irregolari (per lo pi\u00f9 abitanti dei villaggi arabi) cominci\u00f2 a condurre una serie di attacchi massicci contro gli insediamenti che costituivano il Blocco di Etzion. Il comando dell'Haganah a Gerusalemme non fu in grado di provvedere a fornire un'utile assistenza. Il 12 maggio, l'assalto finale su Kfar Etzion cominci\u00f2 con l'impiego di forze soverchianti. La Legione era dotata di veicoli blindati e di artiglieria, contro i quali i difensori ebraici non potevano opporre una valida risposta.\nIl massacro.\nQuando il 13 maggio svan\u00ec ogni speranza di poter tenere le proprie posizioni, i difensori di Kfar Etzion abbandonarono le proprie armi e tentarono di arrendersi. Il numero di persone cadute e i loro uccisori sono oggetto ancora di disputa. Secondo un resoconto, il principale gruppo di circa 50 difensori si arresero a un ampio numero di irregolari Arabi che, al grido di \"Deir Yassin!\" ordinarono agli Ebrei di sedersi, alzarsi e sedersi ancora. Improvvisamente qualcuno apr\u00ec il fuoco su di loro con una mitragliatrice e altri si unirono alla sparatoria, facendo fuoco sugli uomini arresisi. Quelli che non caddero immediatamente tentarono di fuggire ma furono inseguiti.\nI resoconti israeliani del massacro di Kfar Etzion (quali Levi, 1986, Isseroff, 2005) affermano che i difensori, esposta la bandiera bianca, si erano allineati per la resa di fronte all'edificio scolastico del monastero tedesco. Vi erano l\u00ec 133 persone. Dopo essere stati fotografati da un uomo che indossava una keffiyeh, un veicolo blindato apparentemente in dotazione alla Legione araba apr\u00ec il fuoco con le sue mitragliatrici; solo in seguito gli irregolari arabi sarebbero sopraggiunti. Un gruppo di difensori tent\u00f2 di rifugiarsi nelle celle del monastero, dove fu attuata una difesa disperata sin quando un gran numero di granate fu scagliato contro le celle. L'edificio fu distrutto e collass\u00f2 su di loro. Secondo tali resoconti, circa 129 persone furono cos\u00ec uccise.\nSolo tre dei restanti residenti di Kfar Etzion e un membro del Palmach scamparono alla morte. In base alla loro testimonianza, le circostanze della loro sopravvivenza furono le seguenti:\nUn totale di 157 difensori fu ucciso nella battaglia del Gush Etzion (Levi, 1986), inclusi coloro che furono uccisi nel massacro di Kfar Etzion. Circa due terzi di essi erano residenti, mentre il resto era dell'Haganah o del Palmach.\nIl giorno seguente forze irregolari arabe proseguirono nel loro assalto a ci\u00f2 che rimaneva dei tre insediamenti di Etzion. Temendo che i difensori potessero soffrire il medesimo destino toccato a quelli di Kfar Etzion, i capi sionisti a Gerusalemme negoziarono un accordo per la resa degli insediamenti, a condizione che la Legione Araba proteggesse i residenti. La Croce Rossa port\u00f2 i feriti a Gerusalemme e la Legione Araba prese i restanti come prigionieri di guerra. Essi furono pi\u00f9 tardi rimessi in libert\u00e0.\nIl ruolo della Legione araba nel massacro \u00e8 ancora oggetto di dibattito. Non c'\u00e8 dubbio che la Legione abbia condotto l'attacco contro Kfar Etzion (probabilmente su esplicito ordine di Glubb Pasci\u00e0) e che almeno alcuni legionari erano presenti al massacro quando questo cominci\u00f2. Oltre a ci\u00f2, la pi\u00f9 credibile testimonianza \u00e8 quella di Eliza Fauktwanger, che disse che l'ufficiale della legione che le salv\u00f2 la vita uccise anche alcuni dei feriti. Glubb Pasci\u00e0, pi\u00f9 tardi, neg\u00f2 nella maniera pi\u00f9 assoluta che vi fosse stato un massacro.\nConseguenze.\nIl Blocco di Etzion divenne un simbolo dell'eroismo e del martirio sionista fra gli Israeliani immediatamente dopo la sua caduta, e il suo ricordo \u00e8 ancora vivo. La data del massacro \u00e8 osservata come Giornata del Ricordo d'Israele.\nIl sito del Blocco di Etzion fu conquistato da Israele durante la Guerra dei sei giorni del 1967. I bimbi che furono evacuati dal Blocco nel 1948 hanno guidato una campagna pubblica perch\u00e9 il Blocco fosse ricostruito e il Primo Ministro Levi Eshkol dette la sua approvazione. Kfar Etzion fu riedificata come kibbutz nel settembre 1967, come primo insediamento israeliano in Cisgiordania dopo la Guerra del 1967."}
{"id": "583629", "revid": "37401", "url": "https://it.wikipedia.org/wiki?curid=583629", "title": "Glottide", "text": "La glottide \u00e8 il segmento intermedio della laringe in corrispondenza delle corde vocali.\nDescrizione.\nLa glottide \u00e8 posta all'altezza della laringe, che \u00e8 l'organo preposto alla fonazione. \u00c8 costituita per la maggior parte da uno scheletro di cartilagine diviso in tre sezioni: la cricoide, l'aritenoide e la tiroide (quest'ultima presente solo nei mammiferi). Queste sezioni vengono articolate da legamenti e muscoli che hanno il compito di restringere e dilatare, tendere e rilasciare le corde vocali. \u00c8 la glottide che, in base alle varie posizioni assunte dalle corde vocali, modifica la colonna d'aria che giunge dai polmoni, per dar luogo a diversi modi di fonazione e controllare il grado di articolazione (la sonorit\u00e0 o sordit\u00e0 dei suoni), vari effetti, come il mormorato e il bisbigliato (o sussurrato), la laringalizzazione, il colpo di glottide e l'aspirazione. La glottide concorre esclusivamente alla produzione vocale. L'articolazione dei vari suoni avviene al livello dell'apparato oro-nasale, incontrando vari ostacoli (gli articolatori), che con il loro intervento produrranno i suoni del linguaggio.\nLa glottide serve a isolare l'apparato digerente dalle vie aeree (l'esofago dalla trachea). Durante la respirazione, la glottide resta aperta e permette l'ingresso e l'uscita dell'aria. Durante la deglutizione, per evitare che il cibo penetri nelle vie aeree, (nei mammiferi) \u00e8 chiusa temporaneamente dall'epiglottide.\nI suoni che si pronunciano utilizzando solo la glottide sono chiamate consonanti glottidali."}
{"id": "583633", "revid": "2008158", "url": "https://it.wikipedia.org/wiki?curid=583633", "title": "Pearl S. Buck", "text": "Biografia.\nTre mesi dopo la nascita di Pearl, i genitori, Absalom Sydenstricker e sua moglie Carie, missionari della Chiesa Presbiteriana, si trasferirono in Cina, dove la futura scrittrice pass\u00f2 la sua giovinezza, a Ching Kiang (nella regione dello Jiangsu) sul fiume Yangtze. La famiglia non viveva all'interno dell'insediamento straniero, ma nella citt\u00e0 cinese; il padre era l'unico missionario della zona e spesso rientrava a casa dalle sue missioni evangelizzatrici coperto di sputi e lividi. Pearl crebbe educata da una tata cinese, che le raccontava storie e leggende del suo popolo, e considerer\u00e0 il cinese come la propria lingua madre. Nel 1900, a seguito dell'accrescersi dell'odio xenofobo, la famiglia si spost\u00f2 a Shanghai. Nel 1901 la famiglia si trasfer\u00ec in America, per poi tornare nell'autunno dell'anno seguente, insediandosi a Zhenjiang, dove l'educazione di Pearl venne affidata ad un maestro cinese che le insegn\u00f2 calligrafia e le fece studiare i pi\u00f9 importanti testi classici cinesi. All'et\u00e0 di 18 anni ritorn\u00f2 negli Stati Uniti dove studi\u00f2 fino alla laurea in letteratura inglese a Lynchburg in Virginia.\nNel 1917 si spos\u00f2 con John Lossing Buck, un insegnante di economia agraria, assieme al quale si trasfer\u00ec in Cina, dove insegn\u00f2 letteratura all'Universit\u00e0 di Nanchino fino al 1927, quando fu costretta ad abbandonare il paese a causa delle ritorsioni verso gli stranieri e a trovare rifugio in Giappone. Nel 1931 divorzi\u00f2 dal marito e spos\u00f2 Richard J.Wash, il suo editore. Nello stesso anno pubblic\u00f2 \"La buona terra\" (\"The Good Earth\"), il suo romanzo pi\u00f9 famoso, che le valse anche la medaglia di riconoscimento dall\"'American Academy of Arts and Letters\". \nRientrata negli Stati Uniti, continu\u00f2 a scrivere e si dedic\u00f2 alla salvaguardia dei diritti umani, dando vita a una fondazione per l'assistenza ai bambini asiatici. Fra romanzi, saggi, biografie e racconti ha lasciato pi\u00f9 di 80 opere. Pubblic\u00f2 anche opere teatrali, sceneggiature e letteratura per l'infanzia. Firm\u00f2 cinque romanzi sotto lo pseudonimo maschile di John Sedges.\nOpere.\nBiografie.\nLe due opere sono entrambe ambientate in Cina.\nFilmografia.\nDalle opere di Pearl S. Buck, il cinema ha tratto soggetti e sceneggiature di alcuni film:\nLa scrittrice \u00e8 stata anche consulente tecnico di \"La buona terra\" e produttrice esecutiva di \"The Big Wave\"."}
{"id": "583634", "revid": "3115", "url": "https://it.wikipedia.org/wiki?curid=583634", "title": "Dev\u00edn", "text": "Dev\u00edn (in ungherese \"D\u00e9v\u00e9ny\", in tedesco \"Theben\", in italiano conosciuto anche con il nome \"Duino\") \u00e8 un quartiere, con autonomia a livello di comune, della citt\u00e0 di Bratislava, capitale della Slovacchia, facente parte del distretto di Bratislava IV.\nIl villaggio, precedentemente comune autonomo, costituisce oggi un quartiere periferico di Bratislava e si trova alla confluenza della Morava nel Danubio. Rappresenta un importante sito archeologico, famoso per le rovine del suo castello. \nStoria.\nIl luogo era abitato gi\u00e0 durante l'et\u00e0 del bronzo. Durante l'et\u00e0 del ferro era abitato dai Celti. Nel I sec. a.C. arrivarono i primi commercianti Romani e si insediarono nel villaggio celtico. Durante il regno dell'imperatore Augusto, i Romani guidati dal generale Tiberio conquistarono la Pannonia. Nel I sec. d.C. fu costruito un piccolo accampamento per i legionari Romani provenienti dalla vicina Carnuntum nell'odierna Austria. Dev\u00edn, situata in un punto strategico, serv\u00ec da baluardo difensivo per la stessa Carnuntum. I Romani costruirono vari edifici e sono state rinvenute diverse monete dell'epoca. L'accampamento romano fu abbandonato alla fine del IV sec. Nel V secolo arrivarono le popolazioni slave, le quali durante l'epoca dell'impero Moravo utilizzarono pietre e tegole degli edifici romani come materiale da costruzione. Durante il IX sec. fu costruita una basilica cristiana, oggi distrutta, ma secondo alcuni archeologi si trattava di un palazzo per via della mancanza del sepolcreto. \nDev\u00edn compare per la prima volta in un documento scritto nel 1237 con il nome di \"Villa Thebyn\". Inizialmente era un piccolo villaggio appartenente al castello, ma crebbe rapidamente fino a diventarre una cittadina nel XV sec. Nel 1568 fu separata dal castello. Nel XVI sec. si stabilirono i Croati che fuggivano dagli Ottomani. Il castello fu distrutto dalle truppe napoleoniche nel 1809.\nOggi.\nDev\u00edn \u00e8 parte di Bratislava, ma differisce dal resto della citt\u00e0 a causa del suo carattere rurale. Le principali attrazioni sono l'antico castello situato su una collina, grandi giardini, luoghi per escursioni e passeggiate lungo il Danubio. \u00c8 ben collegata al centro di Bratislava con il sistema di trasporto pubblico municipale."}
{"id": "583635", "revid": "1573940", "url": "https://it.wikipedia.org/wiki?curid=583635", "title": "Avira Antivirus", "text": "Avira Antivirus (precedentemente conosciuto come \"Avira AntiVir\") \u00e8 un software antivirus sviluppato dall'azienda tedesca Avira, nota come \"H+BEDV Datentechnik GmbH\" dal momento della sua fondazione (1988) all'inizio del 2006.\nVersioni.\nAvira Free Antivirus \u00e8 la versione gratuita per uso personale. Come molti antivirus offre una protezione residente, rendendo possibile l'individuazione dei virus ogni volta che un file viene aperto o chiuso oppure \u00e8 possibile fare una scansione manuale. Le definizioni dei virus vengono aggiornate automaticamente tramite internet quotidianamente.\nDalla versione 9, oltre ai virus, rileva anche adware e spyware; inoltre, dal 28 aprile 2009 \u00e8 disponibile anche in lingua italiana.\nAvira Antivirus Suite ha diverse funzionalit\u00e0 in pi\u00f9 rispetto all'edizione gratuita, tra le quali:\nAvira Internet Security Suite oltre alle funzionalit\u00e0 della versione sopracitata, offre:\nAvira Family Protection Suite al posto delle funzionalit\u00e0 della Internet Security Suite, offre:\nAvira Ultimate Protection Suite \u00e8 la versione pi\u00f9 completa che include tutte le funzionalit\u00e0 di tutte le versioni sopracitate.\nAvira Free Mac Security \u00e8 la versione per Mac.\nAvira Mobile Security \u00e8 la versione per iPhone, iPod e iPad aventi sistema operativo iOS.\nAvira Free Android Security \u00e8 la versione per smartphone Android.\nAvira Professional Security \u00e8 proposto anche per piccoli uffici. \u00c8 simile ad Avira Antivirus Premium, ma protegge anche i computer in una rete e le reti P2P.\nAvira Server Security, Avira Business Security Suite, Avira Endpoint Security, AntiVir MailGate, WebGate, Exchange sono versioni aziendali per file server, mail server, proxy."}
{"id": "583636", "revid": "307923", "url": "https://it.wikipedia.org/wiki?curid=583636", "title": "Goretex", "text": ""}
{"id": "583638", "revid": "339392", "url": "https://it.wikipedia.org/wiki?curid=583638", "title": "Eques", "text": ""}
{"id": "583640", "revid": "767487", "url": "https://it.wikipedia.org/wiki?curid=583640", "title": "Bubba Sparxxx", "text": "Al di l\u00e0 del successo commerciale per \"Ms. New Booty\", Sparxxx \u00e8 famoso per il suo singolo del 2001 intitolato Ugly e per aver raggiunto il successo come rapper bianco. \u00c8 uno dei leader del movimento del New South e uno dei pionieri del country rap; era membro dei Saint Motel dal 2001 fino al 2014.\nBiografia.\nNativo di LaGrange, Georgia, il giovane Andy Mathis fu introdotto al rap da un vicino di casa, lontano circa mezzo miglio, che aveva ricevuto in mixtape per posta da New York. Inizi\u00f2 a registrare con Lil Devil in un gruppo chiamato One Card Shi nel 1996 ma la collaborazione non ebbe seguito. La successiva pubblicazione ebbe un certo successo in Georgia e l'album \"Dark Days, Bright Nights\" attir\u00f2 l'attenzione di Jimmy Iovine della Interscope Records, che lo scrittur\u00f2 per la propria etichetta dopo una estenuante trattativa sul compenso, mettendo subito il rapper a lavorare con beatmaker come Timbaland e gli Organized Noize. La versione per Interscope di \"Dark Days, Bright Nights\" (pubblicata tramite la Beat Club di Timbaland), contenente cinque collaborazioni con Timbaland e due con Organized Noise, debutt\u00f2 alla posizione numero 3 della \"Billboard Music Charts\". Nel 2000 si appassion\u00f2 dei Saint Motel ed entr\u00f2 a far parte di quel gruppo nel 2001.\nNel tardo 2003 Sparxxx pubblic\u00f2 il suo secondo album, \"Deliverance\" (ancora tramite Beat Club) che fu un successo di critica ma un mezzo fiasco dal punto di vista delle vendite. Le due facce della medaglia furono attribuite alla difficile classificazione di Bubba: troppo hip hop per un pubblico rock; troppo rock per un pubblico hip hop. Il suo ultimo album, \"The Charm\" (2006), molto meno complicato come classificazione, ha invece prodotto buoni dati di vendita, anche grazie ai due singoli (Ms. New Booty and Heat It Up).\nBubba \u00e8 sotto contratto con l'etichetta Big Boi degli OutKast, Purple Ribbon Label, distribuita attraverso la Virgin Records.\nAppare inoltre nel gioco \"\"."}
{"id": "583642", "revid": "729019", "url": "https://it.wikipedia.org/wiki?curid=583642", "title": "Pampatherium", "text": "Il pampaterio (gen. Pampatherium) \u00e8 un mammifero appartenente all'ordine dei Cingulata vissuto nel Pleistocene in Sudamerica.\nUn armadillo gigante.\nL'aspetto di questo animale era molto simile a quello degli odierni armadilli, con i quali era imparentato alla lontana. Le dimensioni, per\u00f2, erano decisamente maggiori (circa 2 metri di lunghezza) e, come l'armadillo gigante, questo animale era incapace di appallottolarsi, preferendo ripiegare la testa corazzata e lasciando esposta solo la parte del corpo difesa dalla poderosa armatura. Il pampaterio, come dice il nome, viveva nelle sterminate pianure sudamericane note come pampas, tipiche dell'Argentina, e doveva difendersi dai predoni quali i canidi che cacciavano in branchi e gli zannuti \"Smilodon\", immigrati dal Nordamerica. Un suo parente stretto (forse congenerico) denominato \"Holmesina\", percorse le Americhe in senso inverso, andando a colonizzare quella che \u00e8 oggi la Florida."}
{"id": "583647", "revid": "238230", "url": "https://it.wikipedia.org/wiki?curid=583647", "title": "Storia di Novara", "text": "Il nome Novara sembra indicare un nuovo insediamento (\"Nov\") nella zona dal nome celtico \"Aria\".\nLe origini.\nNovara era un \"municipium\" della Gallia Cisalpina.\nSecondo alcune interpretazioni la citt\u00e0 sarebbe stata fondata dai Liguri nei secoli precedenti la discesa dei Celti (400 a.C.). La zona allora si sarebbe chiamata \"Aria\".\nStudi pi\u00f9 recenti hanno evidenziato che il Novarese era abitato in era preromana da Celti insediati fra il Ticino e il Sesia: i Vertamocori\nLa pianta della citt\u00e0 richiama le origini romane. \u00c8 infatti costruita attorno a due strade principali: il \"Cardo\" (corrispondente ai corsi Cavour e Mazzini) e il \"Decumano\" (corrispondente ai corsi Cavallotti e Italia).\nIl nome della citt\u00e0, Novaria, interpretata da alcuni come \"nova ara\" \u00e8 ricollegabile piuttosto alla nuova fondazione della citt\u00e0, avvenuta attorno all'89 a.C. La colonia fondata dai Romani non vide comunque la deduzione di coloni, avvalendosi piuttosto degli antichi abitanti del territorio, convinti a trasferirsi nel nuovo centro urbano.\nNovara, un insediamento romano.\nCon l'occupazione romana (196 a.C.) si chiam\u00f2 \"Novaria\".\nLa citt\u00e0 era difesa da mura costruite con grandi ciottoli di fiume alternati da corsi di mattoni. Tratti di queste mura sono visibili in piazza Cavour e in largo Solaroli. Le mura erano lunghe pi\u00f9 di 2\u00a0km, in esse si aprivano quattro porte da cui partivano le strade che collegavano:\nL'esistenza di edifici pubblici e di terme \u00e8 testimoniata da numerosi reperti conservati nel museo della Canonica e nel museo archeologico.\nI pi\u00f9 celebri novaresi dell'epoca romana furono Gaio Valerio Pansa, procuratore in Britannia e l'oratore Gaio Albucio Silo.\nNel 49 a.C. ottenne da Giulio Cesare la cittadinanza romana e divenne \"municipium\", mentre con la ripartizione territoriale organizzata da Ottaviano Augusto, fu parte della XI regione: la Transpadana, comprendente tutti i territori a nord del fiume Po, chiusi dall'arco alpino fino all'Oglio. La citt\u00e0 era pressoch\u00e9 quadrata divisa da nord a sud dal \"cardo\" massimo e da est a ovest dal \"decumano\" massimo.\nDa \"Novaria\" iniziava la \"via Novaria-Comum\", strada romana che collegava la citt\u00e0 con \"Comum\" (Como) passando per \"Sibrium\" (Castelseprio). Da Novara, sempre in epoca romana, passava la \"via delle Gallie\", strada romana consolare fatta costruire da Augusto per collegare la Pianura Padana con la Gallia.\nLa diffusione del cristianesimo a Novara.\nAlle divinit\u00e0 celtiche, dette \"Matron\u00e6\", si sovrappose il cristianesimo verso l'anno 350 attraverso l'influenza organizzativa di sant'Ambrogio di Milano e di S. Eusebio di Vercelli. Il primo vescovo di Novara \u00e8 considerato San Gaudenzio, consacrato nel 397.\nLa prima testimonianza di una comunit\u00e0 cristiana a Novara \u00e8 contenuta in una lettera del 356. scritta da Sant'Eusebio di Vercelli.\nLa tradizione della chiesa novarese colloca l'attivit\u00e0 di San Gaudenzio negli anni fra il 395 e il 419 d.C.\nNei primi decenni del 400 Novara come Milano fu occupata dai Bizantini che intorno alla met\u00e0 del secolo furono sconfitti dai Goti. La citt\u00e0 and\u00f2 spopolandosi. Anche il vescovo dovette trasferirsi in un luogo pi\u00f9 sicuro, si rifugi\u00f2 nel castello dell'Isola di San Giulio (Lago d'Orta).\nAlto Medioevo.\nNel 569 giunsero i Longobardi che abitarono non nelle citt\u00e0 ma sparsi sul territorio.\nProprio all'epoca longobarda risalgono le prime testimonianze del culto a San Gaudenzio. Nell'841 si ha notizia di una chiesa, costruita fuori dalle mura, nella quale era custodito il corpo del Santo patrono.\nDopo la conquista dei Franchi di Carlo Magno il novarese fu diviso in vari comitati; Novara apparteneva al comitato di Pombia, e il conte non risiedeva in citt\u00e0.\nDai nobili Franchi provennero i vescovi che furono sovente uomini sapienti. Presso la cattedrale sorse un centro per copiare gli antichi manoscritti.\nNel 1110 un gruppo di cittadini scacci\u00f2 dalla citt\u00e0 il vescovo Eppone, che era un tedesco amico dell'imperatore Enrico V, re di Germania.\nIl sovrano vide nel gesto un atto di ribellione e sceso in Italia per recarsi a Roma, assedi\u00f2 Novara incendiandola e distruggendo il lato sud delle mura.\nNegli anni successivi i cittadini ricostruirono le fortificazioni con nuove torri. Enrico V riconferm\u00f2 al vescovo il possesso delle mura, ma assegn\u00f2 quello delle torri ai cittadini, ai quali riconobbe il diritto di amministrare e riscuotere i tributi.\nComune di Novara.\nEra il riconoscimento di una nuova realt\u00e0: quella di una comunit\u00e0 cittadina che si era organizzata in maniera indipendente dando cos\u00ec vita al Comune.\nI rappresentanti del Comune furono i consoli e in seguito i legati dei \"paratici\", ossia le associazioni d'arti e mestieri che tutelavano gli interessi delle singole attivit\u00e0 artigiane e commerciali.\nIn questo periodo il vescovo Litifredo arricch\u00ec la Canonica di un chiostro, venne consacrata la cattedrale romanica e costruito il nuovo palazzo del Vescovo. Al piano terreno si apre la cappella di San Siro, primo vescovo di Pavia, riccamente affrescata. Alla met\u00e0 del XII secolo a Novara, tra la citt\u00e0 e i sobborghi, vi erano una ventina di chiese, tra le quali oggi resta la chiesa romanica di Ognissanti.\nL'accordo che regn\u00f2 tra il vescovo e gli uomini del comune permise a Novara un forte sviluppo economico.\nNella sua espansione sul territorio il comune di Novara si scontr\u00f2 con i potenti conti di Biandrate, signori della Valsesia e dei territori intorno ai laghi Maggiore e d'Orta.\nNel 1154 Federico Barbarossa, imperatore del Sacro Romano Impero, scese in Italia per combattere contro Milano, fra i suoi alleati vi era anche Novara. Il Barbarossa celebr\u00f2 il Natale a Novara, ospite del vescovo Guglielmo Tornielli.\nLa situazione, in seguito, cambi\u00f2: il vescovo tratt\u00f2 segretamente con i milanesi e nel 1168 tra novaresi e milanesi furono stabiliti patti per combattere i conti di Biandrate che furono sconfitti. Nel 1176, a Legnano, un drappello di trecento novaresi e vercellesi contribu\u00ec alla vittoria della Lega Lombarda sull'Imperatore.\nDurante il suo primo periodo il Comune fu governato dai Consoli che venivano eletti dall'assemblea dei capi famiglia (Arengo), ma quando all'interno della citt\u00e0 venne meno la concordia, si fece ricorso al governo di un Podest\u00e0 forestiero.\nAll'inizio del 1200 nel recinto del Broletto fu edificato il \"Palazzo del Comune\", nel 1240 il \"Palazzo del Podest\u00e0\", nel XV secolo il \"Palazzo dei Referendari\" (uffici).\nNella seconda met\u00e0 del Duecento fu costruito il \"Palazzo dei Paratici\". L'aumento dei consumi e dei mercati indussero le diverse categorie di Artigiani a riunirsi in associazioni dette \"Paratici\", forse perch\u00e9 i loro membri sfilavano in parata dietro al gonfalone della loro corporazione. \n&lt;br&gt;Tra i paratici (mercanti di panni, tessitori, fabbri, formaggiai) molto importanti furono i calzolai, la citt\u00e0 fu a lungo la capitale delle calzature. Il paratico dei calzolai fu chiamato anche: \"Universit\u00e0 dei calzolai\".\nNel Ducato di Milano.\nTra il XIII e il XIV secolo Novara era una citt\u00e0 ricca di torri costruite a fortificazione dei palazzi nobiliari, e l'area tra corso Cavallotti e via Canobio era indicata nei documenti del tempo come: \"Via delle Torri Lunghe\".\nI contrasti interni portarono il comune di Novara a subire il potere di Milano.\nNovara, passata sotto la protezione della famiglia Visconti di Milano e venne conseguentemente annessa al Ducato di Milano. L'Arcivescovo Giovanni Visconti scacci\u00f2 Calcino Tornielli, l'ultimo Signore sconfitto nella Battaglia di Parabiago (21 febbraio 1339) ove era alleato di Lodrisio Visconti, ed inizi\u00f2 la costruzione di un castello per difendersi da possibili ribellioni. Con l'estinzione del ramo ducale dei Visconti, nel 1448, Novara pass\u00f2 agli Sforza in perenne lotta con la Francia. Ludovico il Moro, nell'aprile del 1500 sub\u00ec la sconfitta in Novara per il tradimento dei mercenari svizzeri, cui segu\u00ec la prigionia in Francia.\nNel 1512 Massimiliano Sforza, figlio di Ludovico, recupera il Ducato di Milano e Novara torna sotto il controllo milanese. Nel 1513 Luigi XII fa assediare ancora la Citt\u00e0, e Massimiliano per contrastarlo assolda un considerevole esercito di svizzeri e d\u00e0 battaglia ai francesi in localit\u00e0 Ariotta (da qui il nome della battaglia, detta anche Battaglia dell'Ariotta), dove le truppe francesi vengono sconfitte.\nL'occupazione spagnola e austriaca.\nCon l'occupazione spagnola voluta da Carlo V, Novara conobbe momenti drammatici: miseria e guerre per le lotte ancora contro la Francia. Nel 1553 venne decisa la trasformazione della Citt\u00e0 in piazzaforte; parecchi edifici periferici furono abbattuti per favorire la costruzione di mura in parte ancora esistenti che si protrasse fino all'anno 1606. L'occupazione spagnola continu\u00f2 fino ai primi anni del secolo XVIII. La ripresa economica della Citt\u00e0 avveniva intanto con l'inizio della coltivazione di due cereali: il riso ed il granoturco. Le vicende per la successione del trono di Spagna dopo la morte di Carlo II coinvolsero anche Novara che si vide occupata dal duca di Savoia Vittorio Amedeo II, spalleggiato dall'Austria, governata prima dall'imperatore Leopoldo I d'Asburgo, che aveva occupato il Ducato di Milano, e poi da Giuseppe I, favorevole all'ingrandimento del Ducato di Savoia verso oriente con la concessione di citt\u00e0 come Alessandria e Valenza, e interi territori: la Valsesia e la Lomellina, quale compenso per la collaborazione fornita contro la Francia.\nNel 1729 una nuova lega tra Francia, Spagna e Inghilterra, alla quale si era unito anche il Regno di Sardegna (dal 1720), si metteva contro l'imperatore Carlo VI d'Austria, succeduto a Giuseppe I, per la sistemazione dell'ex Ducato di Milano. Carlo Emanuele III, succeduto a Vittorio Amedeo II, nel 1733 occup\u00f2 la Lombardia. L'anno seguente Novara fu assediata dalle truppe franco-savoiarde: era l'ora del passaggio al Regno di Sardegna il cui nuovo confine verso la Lombardia e gli Stati asburgici (dal 1804 impero austriaco e dal 1867 impero austro-ungarico) sarebbe stato il fiume Ticino. Iniziava un periodo di pace e di laboriosit\u00e0 che metteva la Citt\u00e0 in condizione di progredire economicamente ed artisticamente come \u00e8 dimostrato dallo sviluppo edilizio del periodo con l'accettazione abbondante dello stile neoclassico. Cos\u00ec fino al 1798 quando fu occupata dalle truppe francesi che si ritirarono l'anno seguente per lasciare il campo agli austro-russi.\nIl Contado.\nTra il 1478 e il 1775 ebbe vita il Contado: un'istituzione mediante la quale i borghi e le comunit\u00e0 rurali del territorio novarese si diedero un'organizzazione unitaria, di limitato autogoverno, per far fronte al pesante fiscalismo dell'autorit\u00e0 e all'ingerenza della citt\u00e0. Sopravvisse per molti anni, anche dopo l'annessione del Novarese allo stato sabaudo, nel quale non esistette un'istituzione analoga prima della rivoluzione francese. Fu soppresso con regio editto il 15 settembre 1775.\nDa Napoleone al Regno d'Italia.\nAlla fine del maggio 1800 Napoleone I prese il possesso di Novara. Con l'ordinamento napoleonico la Citt\u00e0 divenne capoluogo del dipartimento dell'Agogna e fece parte del Regno d'Italia (1805) mentre il Piemonte, dalla sinistra del fiume Sesia, fu incorporato nell'Impero Francese.\nCon lo sfasciarsi dell'egemonia napoleonica le truppe francesi abbandonarono la Citt\u00e0 (1814) che ritorn\u00f2 al Regno di Sardegna, governato da Vittorio Emanuele I. Novara partecip\u00f2 al movimento risorgimentale. Il suo nome \u00e8 per\u00f2 soprattutto legato alla sconfitta ed all'abdicazione del re Carlo Alberto nella sera del 23 marzo 1849 dopo la battaglia della Bicocca. La Citt\u00e0 rimase in mano agli austriaci fino al mese di agosto dello stesso anno: poi ritornarono le truppe piemontesi.\nNel 1859 Novara vide il passaggio di Vittorio Emanuele II e di Napoleone III prima della battaglia di Magenta che segn\u00f2 l'avvio decisivo all'Unit\u00e0 d'Italia. Tutto il secolo XIX fu poi positivo per io sviluppo demografico e urbanistico della Citt\u00e0.\nIl XX secolo.\nLa guerra 1915-1918 port\u00f2 lutti in 692 famiglie; l'avvento del fascismo fu causa di lotte e di vittime in entrambi gli schieramenti. Con la seconda guerra mondiale conobbe gli allarmi per incursioni nemiche, il razionamento dei viveri e la partenza dalle sue caserme di soldati destinati ai vari fronti. Durante la Resistenza la Citt\u00e0 fu turbata da rappresaglie fasciste e tedesche, come l'eccidio di Vignale e la strage di Novara, contro coloro che si erano schierati con le truppe alleate in avanzata verso il nord d'Italia. Con la fine della guerra la Citt\u00e0 si \u00e8 sviluppata ancora con l'edilizia e il commercio, con nuove industrie e nuove istituzioni nell'ambito dell'amministrazione democratica."}
{"id": "583648", "revid": "125077672", "url": "https://it.wikipedia.org/wiki?curid=583648", "title": "DIAMETER", "text": "In informatica e telecomunicazioni Diameter \u00e8 un protocollo AAA (\"Authentication\", \"Authorization\" and \"Accounting\") successivo a RADIUS, anche se non \u00e8 direttamente retrocompatibile. RADIUS \u00e8 un protocollo AAA client-server tra un NAS (\"Network Access Server\") e un server RADIUS centralizzato, basato sul protocollo di livello di trasporto TCP; Diameter \u00e8 un protocollo AAA peer-to-peer e consiste di un protocollo di base (specificato nell'RFC 3588) e di un set di estensioni chiamate \"applicazioni Diameter\". Il protocollo base non pu\u00f2 essere utilizzato da solo, ma sempre associato a qualche applicazione Diameter specifica del servizio da fornire (Mobile IP, NASREQ, Strong Security, ecc.). \u00c8 basato sui protocolli di trasporto TCP o SCTP, e richiede l'utilizzo obbligatorio di IPsec.\nNascita.\nI principali motivi che hanno spinto a definire un nuovo protocollo sono stati i problemi di RADIUS elencati di seguito.\nDettagli sul protocollo.\nStruttura.\nDiameter \u00e8 definito in termini di un protocollo base e di un set di applicazioni. Questa progettazione consente al protocollo di essere esteso a nuove tecnologie d'accesso. Il protocollo base fornisce meccanismi di base per un trasporto affidabile, delivery dei messaggi e gestione degli errori, e deve essere utilizzato in concomitanza con un'applicazione Diameter. Ogni applicazione si affida ai servizi del protocollo base per supportare uno specifico tipo di accesso alla rete. Le due principali applicazioni sono Mobile IPv4 e NASREQ (Network Access Server Requirements). L'applicazione NASREQ supporta PPP/IP dial-in ed \u00e8 inteso come sostituto di RADIUS.\nIl protocollo base definisce il formato di un messaggio Diameter di base. I dati sono trasportati nel messaggio Diameter come collezione di \"AVP\" (Attribute Value Pair); un AVP \u00e8 l'equivalente di un attributo RADIUS e consiste di campi multipli: AVP Code, Length, Flags e Data. Alcuni AVP sono utilizzati dal protocollo base di Diameter; altri AVP servono alle applicazioni Diameter; altri ancora possono essere usati dall'applicazione di alto livello dell'end system che impiega Diameter.\nDiameter, a differenza di RADIUS, opera su un layer di trasporto affidabile (TCP o SCTP) che fornisce controllo di flusso, conferme a livello trasporto e ritrasmissioni. Mentre TCP \u00e8 universalmente noto, Stream Control Transmission Protocol (SCTP) \u00e8 qualcosa di simile ad un nuovo protocollo di trasporto IP, esistente allo stesso livello di UDP o TCP. Nel 2000 SCTP \u00e8 stato proposto come standard ed \u00e8 specificato nella RFC 2960.\nDefinizioni.\nOltre a client e server, il protocollo Diameter definisce altri tipi di nodi:\nSpecifiche.\nUn messaggio Diameter consiste di un header di lunghezza fissa di 20 byte, seguito da un numero variabile di AVP. Il formato dell'header \u00e8 il seguente:\n 0 1 2 3\n 0 1 2 3 4 5 6 7 8 9 0 1 2 3 4 5 6 7 8 9 0 1 2 3 4 5 6 7 8 9 0 1\n | Version | |\n |0 0 0 0 0 0 0 1| Message Length |\n | Flags | |\n |R P E T x x x x| Command-Code |\n | Application-ID |\n | Hop-by-hop Identifier |\n | End-to-End Identifier |\n | AVPs ...\nL'header del messaggio Diameter contiene due identificatori da 32 bit. L'Hop-by-hop Identifier aiuta nella corrispondenza tra richieste e risposte. Nelle richieste, questo identificatore \u00e8 sostituito ad ogni hop fin quando il messaggio non viene inoltrato alla sua destinazione finale. Il mittente del messaggio di risposta restituisce lo stesso valore che ha trovato nella corrispondente richiesta. L\"End-to-end Identifier\", assieme all'identit\u00e0 dell'host di origine, \u00e8 utilizzato per riconoscere messaggi di richiesta duplicati, e non viene mai modificato fino all'arrivo a destinazione della richiesta. Il mittente della risposta restituisce lo stesso valore che ha trovato nella richiesta corrispondente.\nDiameter ammette tipi di dati come Integer32, Unsigned32, Integer64, Unsigned64, Float32, Float64, Float128, OctetString e Grouped; un AVP Grouped \u00e8 un AVP i cui dati sono una sequenza di AVP.\nSono definiti anche tipi di dati derivati: enumerativi (derivati da integer32), DiameterIdentity (derivati da octetstring), temporali (derivati da unsigned32), UTF8String (derivati da octetstring), IPFilterRule (derivati da octetstring), e QoSFilterRule (derivati da octetstring).\nOgni processo Diameter che gira su un host genera una Diameter Identity, che \u00e8 una stringa con la sintassi di un Uniform Resource Identifier (URI) che rappresenta il FQDN (Fully Qualified Domain Name) dell'host, una delle porte in ascolto per connessioni in entrata, il protocollo di trasporto (TCP o SCTP), il protocollo AAA (Diameter), e il security transport (nessuno o TLS).\nPoich\u00e9 l'identit\u00e0 trasporta il FQDN dell'host, e poich\u00e9 pi\u00f9 processi Diameter su un singolo host non possono stare in ascolto sulla stessa porta di un dato protocollo, il DiameterIdentity di ogni processo ha la garanzia di essere unico.\nPer quanto riguarda i messaggi, ce ne sono di due tipi: \"Richiesta\" e \"Risposta\". Ogni messaggio di risposta include un \"Result-Code AVP\", il cui valore \u00e8 un intero che indica se una particolare richiesta \u00e8 stata completata con successo oppure se si \u00e8 verificato un errore. Ciascun messaggio Diameter contiene la Diameter Identity del processo mittente nell'host di origine, ed anche il dominio di tale processo. I messaggi di richiesta possono essere \u201cproxiable\u201d o \u201cnon-proxiable\u201d, a seconda di uno dei flag nell'header. Le richieste non-proxiable sono intese strettamente per il next-hop peer, e non vengono mai inoltrate oltre. Le richieste proxiable sono instradabili, e instradate a seconda del dominio. Ogni richiesta proxiable contiene il dominio target nel Destination-Realm AVP.\nUn messaggio Diameter pertinente a una specifica sessione utente include un \"Session-Id AVP\", un valore costante per tutta la vita della sessione. Questo valore \u00e8 una stringa di testo globalmente ed eternamente unica, atta a identificare univocamente una sessione utente senza far riferimento a nessun'altra informazione. Il client Diameter che avvia la sessione crea il Session-Id, il quale inizia con la stringa Diameter Identity del mittente e continua con una sequenza che garantisce unicit\u00e0 sia topologica sia temporale.\nElenco dei comandi.\nOgni comando \u00e8 contraddistinto da un codice, utilizzato sia per le richieste che per le risposte:\nAttribute-Value Pairs (AVP).\nIl formato dell'header di un AVP Diameter \u00e8 il seguente:\n 0 1 2 3\n 0 1 2 3 4 5 6 7 8 9 0 1 2 3 4 5 6 7 8 9 0 1 2 3 4 5 6 7 8 9 0 1\n | AVP Code |\n | Flags | |\n |V M P x x x x x| AVP Length |\n | Vendor-ID (if vendor-specific AVP) |\n | AVP Data ... (variable length)\nL'AVP Code, assieme al campo Vendor-ID, identificano univocamente l'attributo. I primi 256 numeri, assieme al Vendor-ID settato a zero, sono riservati per compatibilit\u00e0 all'indietro con RADIUS.\nIl campo AVP Data \u00e8 formato da zero o pi\u00f9 ottetti e contiene informazioni specifiche dell'Attributo. I campi AVP Code e AVP Length determinano il formato e la lunghezza del campo Data."}
{"id": "583649", "revid": "2091899", "url": "https://it.wikipedia.org/wiki?curid=583649", "title": "Morava", "text": "Il fiume Morava (in ceco e slovacco; \"March\" in tedesco) \u00e8 un fiume dell'Europa centrale. \u00c8 il pi\u00f9 importante fiume della Moravia, regione che trae il suo nome proprio dal fiume che l'attraversa. La Morava nasce nella parte nord-occidentale della Moravia, vicino al confine con la Repubblica Ceca e la Polonia. La parte pi\u00f9 bassa del corso del fiume segna il confine tra la Repubblica Ceca e la Slovacchia, e poi tra Austria e Slovacchia.\nDopo circa 358 km dalla sorgente, la Morava incontra il Danubio presso Bratislava-Dev\u00edn. Le uniche grandi citt\u00e0 lungo il corso del fiume sono Olomouc in Moravia e la capitale slovacca Bratislava.\nTra gli affluenti pi\u00f9 importanti ci sono il Thaya (in tedesco) o \"Dyje\" in ceco e slovacco, che scorrono nel confine tra la Bassa Austria e la Moravia. Un altro affluente \u00e8 il fiume Myjava, che si getta nella Morava a K\u00faty.\nEsiste anche il fiume omonimo Morava nella Serbia centrale, che scorre dalle Alpi Dinariche fino ad affluire nel Danubio vicino a Belgrado."}
{"id": "583651", "revid": "1718925", "url": "https://it.wikipedia.org/wiki?curid=583651", "title": "Devin", "text": "Devin (in bulgaro \u0414\u0435\u0432\u0438\u043d, fino al 1934, \"Djovlen\", \u0414\u044c\u043e\u0432\u043b\u0435\u043d) \u00e8 un comune bulgaro situato nella regione di Smoljan di 14.269 abitanti (dati 2009).\nLocalit\u00e0.\nIl comune \u00e8 formato dall'insieme delle seguenti localit\u00e0:"}
{"id": "583655", "revid": "2153076", "url": "https://it.wikipedia.org/wiki?curid=583655", "title": "The Singles (Feeder)", "text": "Feeder-The Singles \u00e8 una raccolta di singoli della band Feeder.\nNell'album, pubblicato il 15 maggio 2006, sono presenti 17 singoli (pubblicati tra il 1997 e il 2005) e 3 canzoni inedite: \"Lost &amp; Found\", \"Save Us\" e \"Burn the Bridges\".\nIl DVD bonus include tutti i video girati dalla band fino al 2006, ad eccezione di \"Save Us\", pubblicata due mesi dopo l'uscita dell'album. \"The Singles\" si \u00e8 piazzato secondo in Inghilterra (e certificato disco di platino), alla posizione 13 in Irlanda e alla numero 37 in Giappone."}
{"id": "583657", "revid": "1450446", "url": "https://it.wikipedia.org/wiki?curid=583657", "title": "Filippo Corridoni", "text": "Esponente del sindacalismo rivoluzionario e del sindacalismo nazionale, inizialmente membro del Partito Socialista Italiano che poi abbandon\u00f2 in polemica con la scelta neutralista e perch\u00e9 ritenuto non incisivo nella lotta per i lavoratori, poi divenuto fervente interventista di sinistra e amico del futuro capo del fascismo ed ex socialista Benito Mussolini, di cui segu\u00ec l'evoluzione ideologica dalla fondazione de \"Il Popolo d'Italia\" in poi, cadde in combattimento nei primi mesi della Grande Guerra contro l'esercito dell'Austria-Ungheria.\nBiografia.\nLa giovent\u00f9.\nFiglio di Enrico, operaio in una fornace per la costruzione di mattoni, grazie all'aiuto di un prozio frate francescano e predicatore, Filippo ricevette un'infarinatura di cultura umanistica. Dopo le elementari venne avviato al lavoro paterno di fornace. Dotato di vivissima intelligenza, prosegu\u00ec gli studi, anche grazie ad una borsa di studio presso l'Istituto Tecnico industriale \"Montani\" di Fermo (che anni dopo, durante il fascismo, sar\u00e0 intitolato per un periodo proprio a lui). Si appassion\u00f2 alle letture su Carlo Pisacane, Giuseppe Mazzini e Karl Marx, in seguito a Georges Sorel. Inizi\u00f2 cos\u00ec ad evidenziarsi il suo carattere proteso alla difesa dei pi\u00f9 deboli.\nLe prime lotte.\nNel 1905 a Milano, metropoli in fermento per la nuova fase di rivoluzione industriale, trov\u00f2 lavoro quale disegnatore tecnico presso l'industria metallurgica \"Miani e Silvestri\".\nDivenne segretario della sezione giovanile del Partito Socialista Italiano di Porta Venezia e, nel marzo 1907, fond\u00f2 con Maria Rygier, giovane anarchica, il giornale \"Rompete le Righe\", avvicinandosi cos\u00ec sempre pi\u00f9 alla corrente sindacalista rivoluzionaria. Il giornale fu di natura antimilitarista e ne uscirono circa una decina di numeri.\nAl fine di attirare l'attenzione sulla pubblicazione, Corridoni invi\u00f2 alcuni numeri al militare Felice Santini, che per\u00f2 non si convinse a rivedere le sue idee a favore della guerra e riusc\u00ec a far condannare il giovane Filippo a quattro anni di detenzione nonch\u00e9 a sancire la chiusura del giornale. Grazie ad un'amnistia, per\u00f2, Corridoni fu liberato prima dello scadere dei quattro anni e ripar\u00f2 in Francia a Nizza, dove fece amicizia con Edmondo Rossoni. Quando a Parma incominciarono gli scioperi dei braccianti lasci\u00f2 Nizza sotto il nome di \"Leo Celvisio\", a ricordo della rocca di San Leo, fortezza papalina dove venivano rinchiusi soprattutto i detenuti politici.\nL'agitazione.\nScrisse sul giornale \"L'Internazionale\", organo della \"Camera del Lavoro sindacalista rivoluzionaria\" di Parma, poi pubblicato anche a Milano e Bologna: oltre ai fratelli Alceste e Amilcare De Ambris (quest'ultimo in seguito spos\u00f2 la sorella di Corridoni), si occupavano del giornale Michele Bianchi, Paolo Mantica, Tullio Masotti, Umberto Pasella, Cesare e Romualdo Rossi, Angelo Oliviero Olivetti ed altri esponenti del sindacalismo rivoluzionario, che si ritroveranno in parte nei Fascio rivoluzionario d'azione internazionalista.\nLa polizia identific\u00f2 Corridoni a causa di un articolo pubblicato da un giornale socialista, obbligandolo a fuggire prima a Milano e poi a Zurigo.\nNel biennio 1909-1910 gli fu possibile rientrare nel modenese grazie ad una nuova amnistia e divenne direttore la Camera del lavoro di San Felice sul Panaro, tentando una improbabile sintesi fra le posizioni rivoluzionarie e quelle riformiste del proletariato socialista, pur propendendo per le posizioni rivoluzionarie. L'operazione non riusc\u00ec e Corridoni venne emarginato dal movimento sindacale, in cui prevalse l'ala riformista.\nDopo un altro arresto (Corridoni fu arrestato come \"agitatore\" circa trenta volte nella sua pur breve vita), fond\u00f2 \"Bandiera Rossa\", giornale poco fortunato, per poi passare a collaborare con due testate dirette da Edmondo Rossoni, l'una evoluzione dell'altra: \"Bandiera Proletaria\" e \"Bandiera del Popolo\", la cui stessa nomenclatura indica uno spostamento dalle posizioni di lotta di classe marxiane a posizioni pi\u00f9 mediate in riferimento ad essa.\nUn sindacalista rivoluzionario avverso ai conflitti coloniali.\nSconfitto nel tentativo di innescare principi rivoluzionari nel sindacato, si trasfer\u00ec a Milano da dove, nel 1911-1912, riprese il tentativo di introdurre nel sindacato il metodo organizzativo basato sull'unit\u00e0 produttiva e sul ruolo qualificato dell'addetto. Secondo il suo pensiero, questo metodo avrebbe portato a nuovi tipi di relazioni industriali, ma nel contempo avrebbe introdotto un principio interclassista dal punto di vista politico. Nonostante tale metodo non avesse fatto proseliti, Corridoni fu riconosciuto come uno dei capi del sindacalismo rivoluzionario di Milano. Corridoni comment\u00f2 amaramente:\nAl tempo della guerra italo-turca Corridoni prese posizioni nettamente contrarie al conflitto. La sua avversione non va ricercata per\u00f2 in motivazioni strettamente ideologiche quanto nell'inutilit\u00e0 che vedeva, per le sorti del paese, nel conflitto stesso: nel 1911, alla vigilia della spedizione, nell'opuscolo \"Le rovine del neoimperialismo Italico\" poneva in essere un'analisi comparata della situazione economica italiana e sondava con sagacia i rischi e le scarse opportunit\u00e0 che un tale impegno comportava. Nei fatti gli era impossibile, per operai e masse lavoratrici, vedere alcun miglioramento della condizione sociale che fosse proporzionato a quanto richiesto in termini di sacrifici dallo sforzo bellico. In questo senso \u00e8 gi\u00e0 possibile intravedere un primo abbozzo dell'eclettismo del sindacalista marchigiano in riferimento a quella che doveva essere l'azione propriamente intesa \"di classe\" e che trover\u00e0 sintesi in \"Sindacalismo e Repubblica\": non una contrapposizione frontale (se non nel momento dello scontro che si esplica nella forma dello sciopero), quanto piuttosto un criticismo propositivo volto a ci\u00f2 che verr\u00e0 in seguito definito Produttivismo Nazionale.\nLa nascita dell'Unione Sindacale Italiana.\nIn seguito una nuova ondata di scioperi che si innescarono ovunque in Italia, riport\u00f2 in auge la componente rivoluzionaria del sindacalismo socialista portandone alla dirigenza diversi esponenti e Benito Mussolini alla direzione dell\"'Avanti!\". Nel novembre 1912 Corridoni prese parte a Modena al congresso istitutivo dell'Unione Sindacale Italiana (USI), scissione della Confederazione Generale del Lavoro (CGdL), il sindacato confederale legato fortemente al partito socialista. Tutta una serie di personaggi di spicco passarono all'USI, dai fratelli De Ambris a Giuseppe Di Vittorio.\nL'USI ebbe numerose adesioni a livello nazionale, in particolare a Genova, dove le camere del lavoro pi\u00f9 importanti, come quella di Sestri Ponente, passarono in gran parte dai confederali all'USI. Nell'aprile 1913 nacque a Milano, su ispirazione di Corridoni, l'Unione Sindacale Milanese (USM), autonoma ma associata all'USI, della quale divenne responsabile. Con la stretta collaborazione dei fratelli De Ambris, egli organizz\u00f2 una serie di scioperi ed ottenne l'adesione al sindacato USM dei sindacati metallurgici, dei gassisti, dei lavoratori del vestiario, dei tappezzieri di carta e dei decoratori. \nFurono anni di intensa collaborazione coi De Ambris quelli fra il 1913-1914, in cui venne appoggiato nella sua azione dall'allora direttore dell\"'Avanti!\", Benito Mussolini. Ritorn\u00f2 nuovamente in carcere quale autore dell'opuscolo \"Riflessioni sul sabotaggio\"; uscito dal carcere ritrov\u00f2 l'USM fortemente indebolita ed attacc\u00f2 Mussolini tramite articoli su \"L'Internazionale\" per sopravvenuti dissensi, fino alla \"settimana rossa\" di Ancona del 1914, dopo la quale, vista la sua notoriet\u00e0 di infaticabile agitatore e trascinatore, venne attaccato vivacemente dal \"Corriere della Sera\".\nI venti di guerra che soffiavano in Europa furono spunto per una nuova agitazione sindacale. Il pretesto fu fornito dalla vicenda di un soldato, Augusto Masetti, che, per non partire per la guerra in Libia che ancora si trascinava, aveva sparato contro un proprio ufficiale. Il soldato Antonio Moroni, fedele al proprio credo antimilitarista, era stato mandato alla Compagnia di Disciplina dalla quale scriveva regolarmente a Corridoni. Il 6 giugno 1914 a un comizio pro Masetti e Moroni. Corridoni prese la parola:\nUn altro di questi comizi si tenne ad Ancona il 7 giugno 1914, al termine del quale si verificarono aspri scontri con la polizia che diedero vita alla cosiddetta Settimana rossa. Negli stessi giorni Corridoni si trovava a Milano, dove tenne un comizio all'Arena Civica davanti a circa 100.000 operai, a cui presero parte anche Mussolini e Gibelli. Al termine della manifestazione, la folla intenzionata a raggiungere piazza del Duomo fu fronteggiata dalla polizia: ne nacquero scontri, nel corso dei quali furono feriti sia Corridoni che Mussolini. Quest'ultimo grazie all'intervento di altri partecipanti tra cui Amilcare De Ambris fu messo in salvo, mentre Corridoni fu nuovamente arrestato. Mentre scontava la pena in carcere nel frattempo in Europa scoppi\u00f2 la Prima guerra mondiale.\nLa conversione all'interventismo.\nScarcerato il 5 settembre 1914, Corridoni concluse il percorso che lo port\u00f2 ad un interventismo di stampo sindacalista rivoluzionario, gi\u00e0 intrapreso nel periodo di detenzione, rinnegando molte delle sue precedenti idee contro la guerra; fu accanto ad altre personalit\u00e0 interventiste come Benito Mussolini, Gabriele D'Annunzio, Filippo Tommaso Marinetti, Cesare Battisti, Giovanni Papini, Enrico Corradini, Alceste De Ambris, Leonida Bissolati.\nRiprese a pubblicare \"Avanguardia\", che con la sua incarcerazione aveva sospeso la sua attivit\u00e0, e sul primo numero pubblic\u00f2 un articolo in cui manifestava la sua adesione all'interventismo stesso.\nMotiv\u00f2 la conversione all'interventismo anche col prendere atto che i proletari europei credevano prima nella Patria che nell'internazionalismo.\nIl 23 settembre Corridoni, al termine di un nuovo comizio fu accusato dai vecchi compagni di essere un \u201cvenduto\u201d a causa della sua posizione interventista. Ad essi rispose: \"Chi fa mercato di s\u00e9 non lo fa per morire, ma per vivere. Siete voi disposti a dare la vita per la vostra idea, come io sono pronto a gettarla per la mia?\". Ai primi di ottobre fond\u00f2 i Fasci d'azione internazionalista insieme a Decio Bacchi, Ugo Clerici, Alceste De Ambris, Amilcare De Ambris, Giovanni Marinelli, Attilio Deffenu, Aurelio Galassi, Angelo Oliviero Olivetti, Decio Papa, Cesare Rossi, Silvio Rossi, Sincero Rugarli, Libero Tancredi, Luigi Razza. Michele Bianchi fu nominato segretario. Questa svolta era basata sull'ipotesi che una sconfitta delle potenze reazionarie e retrograde, per lui rappresentate dagli Imperi centrali, avrebbe aperto nuove dinamiche per uno sbocco rivoluzionario.\nIntanto il 14 novembre 1914 usc\u00ec il primo numero de \"Il Popolo d'Italia\", fondato da Benito Mussolini. Nel contempo, su iniziativa di Mussolini, nacque il Fascio d'azione rivoluzionaria, gruppo che rinserr\u00f2 ed organizz\u00f2 i ranghi dell'interventismo di sinistra ed evoluzione dei Fasci d'azione internazionalista: le personalit\u00e0 sindacaliste rivoluzionarie e di sinistra si accodavano cos\u00ec alla campagna sostenuta dalla borghesia italiana, e diretta dalle colonne del \"Corriere della Sera\", volta ad orientare verso la partecipazione alla guerra le masse operaie e gli intellettuali.\nLo sciopero dei gassisti milanesi.\nNel 1915 Corridoni continu\u00f2 nella propria azione di interventista e sindacalista ma, nel gennaio 1915, un minacciato sciopero dei gassisti milanesi rischi\u00f2 di provocare una frattura nel fronte operaio. Corridoni ritenne opportuno evitarla, innanzitutto perch\u00e9 avrebbe costituito un diversivo di cui i partiti neutralisti avrebbero potuto approfittare per creare delle crepe nel fronte interventista sindacale, in secondo luogo la societ\u00e0 contro cui era diretto il minacciato sciopero era la francese \"Unione del Gaz\" dell'ingegnere Giuseppe Gruss. Corridoni stesso si rec\u00f2 a Parigi, grazie all'interessamento del Ministro del lavoro francese riusc\u00ec a strappare un accordo onorevole pur non ottenendo la maggioranza delle approvazioni. Corridoni cerc\u00f2 di orientare i lavoratori italiani verso simpatie filo-francesi, con l'intento di avere condizioni vantaggiose per i lavoratori stessi.\nCi\u00f2 nonostante, pochi giorni dopo l'Unione del Gaz non rispett\u00f2 l'accordo ed il 26 gennaio fu proclamato lo sciopero dei gassisti milanesi. Corridoni ritorn\u00f2 a Parigi insieme a una rappresentanza di gassisti milanesi e il 3 febbraio riusc\u00ec ad ottenere un accordo definitivo.\nAl ritorno, il 13 febbraio fu di nuovo arrestato per una vecchia imputazione. In carcere, nel mese di aprile, ebbe il tempo di scrivere \"Sindacalismo e Repubblica\" in cui espresse le sue idee-guida circa una futura repubblica a democrazia diretta e \"antipartitica\". La sua azione era ormai parallela a quella di Benito Mussolini, con comizi per l'interventismo. L'atmosfera ideale per tutta una serie di intellettuali, sindacalisti rivoluzionari, socialisti rivoluzionari ed interventisti di sinistra fu quella delle \"radiose giornate di maggio\" di Gabriele D'Annunzio. Nel maggio del 1915 Corridoni tenne, insieme a Mussolini, un'imponente manifestazione all'Arena Civica di Milano.\nArruolamento e morte di Corridoni.\nAllo scoppio della prima guerra mondiale per l'Italia, Corridoni si present\u00f2 volontario (vista l'et\u00e0, probabilmente sarebbe stato comunque chiamato alle armi) e poco prima della partenza mand\u00f2 un saluto a Mussolini:\nIl 25 luglio 1915 part\u00ec per il fronte con i complementi del 32\u00ba Reggimento Fanteria: essendo minato dalla tisi, che lo affliggeva da anni, fu inizialmente assegnato ai servizi di retrovia ma, risoluto a combattere, fugg\u00ec con i compagni Dino Roberto e Rubolini a Sagrado per raggiungere la prima linea. Qui vennero fermati, incolpati di diserzione e condotti davanti al Tribunale di Guerra a Ruda: per fortuna il Generale Ciancio, dopo un primo momento di esitazione, li accontent\u00f2 e li trasfer\u00ec al 142\u00ba Reggimento Brigata Catanzaro, che in quei giorni veniva mandata all'assalto di Castelnuovo.\nDopo l'azione Corridoni venne assegnato al 32\u00ba Reggimento della Brigata Siena. Tra luglio ed agosto i fanti della Siena avevano combattuto per attestarsi saldamente sul ciglione carsico ed erano schierati nelle linee di partenza a San Martino del Carso di fronte alle trincee dei Razzi e delle Frasche. Corridoni, come dimostra uno schizzo da lui eseguito il 6 ottobre, port\u00f2 a termine diverse esplorazioni per raccogliere dati sulle posizioni austriache che la Brigata Siena avrebbe dovuto occupare. Il 21 ottobre part\u00ec l'attacco che segn\u00f2 l'inizio della Terza battaglia dell'Isonzo ma i reggimenti 31\u00b0 e 32\u00b0 (che formavano la brigata) non riuscirono ad ottenere risultati apprezzabili. Il giorno successivo l'offensiva riprese: alle 10, alle 13 e alle 14 gli attacchi si susseguirono ma le Frasche si rivelarono imprendibili.\nIl giorno seguente, a causa delle perdite tra gli ufficiali ed i graduati, per ordine del Colonnello Chiaramello, Filippo Corridoni e Dino Roberto furono messi ciascuno a capo di un plotone d'assalto. Alle 10.30 del 23 ottobre il 31\u00b0 attacc\u00f2 la Trincea dei Razzi mentre l'artiglieria martellava le Frasche fino alle 15. Alle 15.01 quando i cannoni tacquero, i fanti del 32\u00b0 partirono all'assalto delle Frasche. Alle 15.30 i plotoni di Corridoni e Roberto riuscirono a raggiungere la linea nemica, preparandosi a respingere i contrattacchi, ma la mancata conquista della quota 164, a sinistra, e della trincea dei Razzi, a destra, rese precaria la loro posizione, sottoponendoli ad un micidiale tiro incrociato. Arrivarono i rinforzi, Corridoni si espose per chiamarli ma venne colpito da un colpo di fucile in fronte.\nRisult\u00f2 cos\u00ec profetica la sua affermazione eroica: \nIl sacrificio di tanti combattenti fu per\u00f2 inutile perch\u00e9 durante la notte gli austriaci contrattaccarono e alle 7.00 del mattino gli italiani furono costretti a ripiegare abbandonando le Frasche appena conquistate. Alla fine dello scontro, Corridoni risult\u00f2 disperso; il corpo non fu pi\u00f9 ritrovato, forse sepolto, da un certo soldato Aristide Pulga, in una tomba anonima nell'improvvisato cimitero pi\u00f9 vicino, a Sdr\u00e0ussina presso la filanda Sagrado.\nCorridoni venne successivamente decorato alla memoria con medaglia d'argento al valor militare, decorazione che lo stesso Benito Mussolini, fece convertire in medaglia d'oro nel 1925. Lo ricorda un monumento del 1933, opera dello scultore Francesco Ellero, sul Carso goriziano nel luogo dove cadde (\"Trincea delle Frasche\").\nMolti altri monumenti furono innalzati. Nella piazza in stile architettonico fascista razionalista della sua citt\u00e0 natale, Pausula (rinominata Corridonia), si erge ancora l'imponente statua bronzea del Corridoni in punto di morte, opera dello scultore Oddo Aliventi, inaugurata da Mussolini il 24 ottobre 1936. Sul basamento della statua sono scolpiti bassorilievi e frasi che raffigurano momenti della vita del sindacalista.\nLa figura di Filippo Corridoni.\nCome accadde con Cesare Battisti e altri caduti in guerra per la causa del nazionalismo italiano e dell'irredentismo, il fascismo tent\u00f2 di appropriarsi ideologicamente anche della figura di Corridoni, come di un precursore, tramite il sindacalismo rivoluzionario, nazionale e l'interventismo di sinistra, della \"rivoluzione fascista\". Filippo Corridoni fu associato pi\u00f9 di altri al nascente regime, con il cui leader Mussolini aveva condiviso, nell'ultima fase della sua vita, la scelta dell'interventismo, l'arruolamento volontario in guerra e l'allontanamento dai vecchi compagni socialisti coi quali aveva condiviso le battaglie giovanili. Con l'ascesa di Mussolini nel 1922, si assisteva all'incorpamento della figura di Corridoni nell'immaginario collettivo al fascismo.\nCurzio Malaparte, interventista, reduce e fascista della prima ora, che divenne poi antifascista, ebbe a dire dell'area politica da cui proveniva Corridoni:\nMa la figura di Filippo Corridoni fu comunque poi rivendicata anche dagli ex compagni socialisti Giuseppe Di Vittorio e Alceste De Ambris (entrambi interventisti): in particolare a sinistra Giuseppe Di Vittorio, capo storico del sindacato CGIL e proveniente dalle file del sindacalismo anarchico, antifascista e in seguito deputato del PSI e del PCI, era uno dei pochi a ricordare l'importanza della figura di Corridoni per la formazione delle strutture sindacali in Italia, in quanto proprio a causa dell'avvicinamento della sua figura al regime fascista, Corridoni risultava personaggio scomodo:\nMentre per Alceste De Ambris, che condivise lo stesso percorso politico di Corridoni, fu poi a Fiume con D'Annunzio, ma poi divenne antifascista:\nSul Partito Socialista, a cui Di Vittorio era rimasto fedele, Corridoni fu per\u00f2 molto critico, come il 16 maggio 1915, allorch\u00e9 l'Italia si apprestava ad entrare in guerra, dichiarando e schierandosi sulla linea mussoliniana:\nLa sua memoria rimase cos\u00ec, per molti, legata al fascismo, e al fatto che Mussolini in un ricordo, due anni dopo, su \"Il Popolo d'Italia\" ne tratteggi\u00f2 gi\u00e0 la figura come un caduto per la causa \"nazionale\":\nInoltre Corridoni appoggi\u00f2 Benito Mussolini e il movimento interventista e molte delle sue idee, mediate da De Ambris e dalla dannunziana Carta del Carnaro, ispirarono la Terza via economica del fascismo (es. l'idea di socializzare gli utili, attuare la cogestione delle imprese, o il corporativismo) e l'idea di rivoluzione fascista.\nGi\u00e0 nel primo dopoguerra la figura fu contesa. Una delle prime squadre fasciste di Bologna nel 1919 fu la Squadra d'azione \"Filippo Corridoni\"; allo stesso tempo, nei primi anni venti gli antifascisti costituirono la Legione Proletaria Filippo Corridoni, che si scontr\u00f2 con le squadre d'azione di Italo Balbo durante le barricate di Parma.\nDurante il regime fascista gli fu intitolata la 109\u00aa Legione CC.NN. d'Assalto \"Filippo Corridoni\" della Milizia Volontaria di Sicurezza Nazionale (MVSN) di stanza a Macerata e fu mutato il nome della sua citt\u00e0 natia Pausula in Corridonia.\nLe polemiche sull'appropriazione di Corridoni da parte del regime sono sempre vive tra gli esperti della sua vita e i custodi della sua memoria. Ancora nel 2009, a Corridonia, in occasione della rimozione nel dopoguerra di un affresco, riemerso poi da un'intonacatura, raffigurante Mussolini nelle vesti di cavaliere medievale, in una sala del palazzo comunale, vi sono state polemiche per un possibile recupero artistico del dipinto storico; una parte della politica non ha per\u00f2 gradito, perch\u00e9 perpetuerebbe l'associazione di Corridonia e di Corridoni al fascismo.\nCorridoni si dimostr\u00f2 anche un uomo gentile e umile, prima dell'inizio della guerra infatti fece una donazione al comune di Galzignano Terme per la costruzione di un edificio scolastico, la quale costruzione termin\u00f2 nel 1927.\nRiconoscimenti e intitolazioni civili.\nGli furono intitolati: un sommergibile, istituti scolastici (tra i quali l'Istituto Professionale di Stato per l'Industria e l'Artigianato \"F. Corridoni\" nel suo comune natale Corridonia), associazioni culturali, cooperative ed \u00e8 ricordato nella toponomastica di molti comuni italiani. Nel 1933 gli venne intitolato il Regio Istituto Tecnico di Fermo. A Fano, nelle Marche, nel 1935 gli venne intitolata la scuola elementare.\nTra gli altri riconoscimenti da segnalare la Compagnia Portuale della citt\u00e0 di Olbia che \u00e8 appunto intitolata a Filippo Corridoni e che \u00e8 attiva nella citt\u00e0 sarda e nella vicina Golfo Aranci dal 1930.\nCorridoni nell'arte.\nA Corridoni furono dedicate molte opere d'arte, a cominciare dai monumenti (a Sagrado - nei pressi della Trincea delle Frasche -, a Corridonia e a Parma), dai busti (al Pincio di Roma, Corridonia, Foggia e Galatina), dalle lapidi (a Bari, Reggio Emilia e San Secondo Parmense) e da diversi ritratti su tela.\nCentenario della morte (1915-2015).\nIl 16 febbraio 2013, l'ammiraglio Giampaolo Di Paola, Ministro della Difesa, ha fatto visita a Corridonia, dando inizio alle solenni celebrazioni dell'eroe, nel Centenario della morte (si \u00e8 tenuta una cerimonia a Palazzo di Citt\u00e0, quindi il Ministro ha visitato la casa natale di Corridoni).\nNel mese di ottobre 2015 a Parma venne organizzato un convegno a cura del Circolo Culturale \"Filippo Corridoni\", i cui atti vennero pubblicati successivamente da Idrovolante Edizioni."}
{"id": "583658", "revid": "580", "url": "https://it.wikipedia.org/wiki?curid=583658", "title": "Stadio Sant'Elia", "text": "Lo stadio Sant'Elia era un impianto sportivo della citt\u00e0 di Cagliari, in Sardegna.\nInaugurato nel 1970 nell'omonimo quartiere del capoluogo sardo, era, fino al momento dello smantellamento, la maggior arena scoperta cittadina e regionale in termini di capienza: dal punto di vista operativo era uno stadio polivalente, provvisto di pista d'atletica leggera. La sua destinazione d'uso principale era tuttavia quella calcistica, assolvendo la funzione di campo interno del , maggior club locale.\nRistrutturato in vista dei campionati mondiali di calcio 1990 (di cui accolse alcune partite), tra la fine del XX secolo e l'inizio del XXI \u00e8 andato incontro a un rapido decadimento, che ha obbligato dapprima a limitarne pesantemente la capienza e poi (dal 2002) a chiudere in pianta stabile vaste porzioni degli spalti, sostituiti da gradinate prefabbricate erette entro il vecchio catino, al di sopra della pista di atletica (che venne sacrificata allo scopo).\nL'aggravarsi dello stato di obsolescenza dello stadio, giunto al punto da indurne finanche momentanee dichiarazioni di totale inagibilit\u00e0, ne ha infine determinato la totale dismissione: il nel 2017, ha avviato a stretto giro i lavori di demolizione e ricostruzione.\nStoria.\nCostruzione.\nIl primo progetto di costruzione di un nuovo stadio nel quartiere cagliaritano di Sant'Elia venne presentato nel 1964 dall'architetto Antonio Sulprizio: dal punto di vista strutturale esso prevedeva l'erezione di un solo anello di forma ellittica, parzialmente sormontato da ulteriori gradinate, per una capienza massima stimata di 35 000 spettatori; un anno dopo i lavori di costruzione vennero avviati.\nLa storica affermazione del Cagliari nel campionato di Serie A 1969-1970 indusse tuttavia a modificare il progetto originario, onde aumentare la capienza della costruenda arena: se ne occup\u00f2 l'ingegnere Giorgio Lombardi, che aggiunse un secondo anello di spalti sovrapposto a quello di base, innestando la struttura esternamente su 64 telai triangolari (anche detti \"cosciali\") in cemento armato. La capienza venne cos\u00ec elevata a 59\u00a0972 unit\u00e0, ampliabile a un massimo di 70 000 ingressi adottando anche posti in piedi, all'epoca ancora consentiti. Le spese di costruzione (pari a poco pi\u00f9 di 1,9 miliardi di lire dell'epoca) vennero coperte dal Comune di Cagliari, che benefici\u00f2 peraltro di un credito sportivo di circa 550 milioni erogato in due \"tranche\" dal CONI.\nLo stadio venne cos\u00ec completato nell'estate del 1970, consentendo al Cagliari di abbandonare il vecchio e meno capiente Amsicora.\nAl nuovo stadio non fece tuttavia seguito, inizialmente, la costruzione di adeguate infrastrutture di supporto: le vie d'accesso circostanti erano infatti ristrette e incapaci di reggere il volume di pubblico che poteva riversarsi nello stadio, mentre il parcheggio contiguo ad esso disponeva di soli 200 stalli autovetture. Inoltre, sin da subito ci si rese conto che lo stadio, l\u00ec piazzato, non fu un'occasione di valorizzazione del neonato quartiere popolare ma al contrario ne costituiva una barriera tra esso e la citt\u00e0.\nL'esordio ufficiale dei rossobl\u00f9 al Sant'Elia avvenne il 12 settembre, nel primo turno della Coppa Italia, ove il Cagliari sconfisse la Massese per 4-1 di fronte a poco pi\u00f9 di 30\u00a0000 spettatori.\nQuattro giorni pi\u00f9 tardi, il 16 settembre, lo stadio vide il Cagliari sconfiggere per 3-0 i francesi del Saint-\u00c9tienne davanti a 63 000 spettatori, in un incontro valido per i sedicesimi di finale di Coppa dei Campioni 1970-1971.\nL'inaugurazione ufficiale si celebr\u00f2 in occasione della prima giornata del campionato di Serie A 1970-1971, ove il Cagliari prevalse sulla Sampdoria per 2-1. \nA neppure due mesi dall'inaugurazione il Sant'Elia fu colpito da un incidente. Nel sottosuolo dell'impianto correva infatti un oleodotto che serviva il vicino deposito carburanti di Monte Urpinu dell'Aeronautica Militare: nel novembre 1970 una rottura della tubatura caus\u00f2 una perdita di combustibile, che intrise il terreno e affior\u00f2 in superficie. In quel frangente un operaio addetto alla manutenzione del campo, non accortosi della pericolosa situazione, gett\u00f2 a terra un mozzicone di sigaretta acceso, causando lo sprigionarsi di un incendio. A seguito dell'incidente lo stadio venne dichiarato inagibile fino all'avvenuta riparazione della tubatura.\nMondiale 1990.\nLo stadio fu scelto tra le sedi ospitanti del Campionato mondiale di calcio 1990 assegnato all'Italia: nel dicembre 1987 fu dunque avviato un intervento di ammodernamento e ristrutturazione dell'arena, costato complessivi 24 miliardi di lire (circa il 41% in pi\u00f9 dei preventivati 17). Si provvide ad adeguare la struttura alle normative di sicurezza vigenti, a ridurre i posti massimi a 40.919 (tutti a sedere e numerati), a potenziare l'illuminazione con l'aggiunta di 4 torri faro alle 4 preesistenti, a realizzare una copertura in legno sopra la tribuna centrale e una tensostruttura esterna adibita a centro stampa (il cosiddetto \"pallone\", destinato a essere scarsamente utilizzata a mondiale concluso, a parte qualche partita di calcio a 5 delle squadre locali nell'impianto polivalente creato al suo interno) e a potenziare i parcheggi. Fu invece scartato il progetto di costruzione di una copertura totale degli spalti proposto da Luca Cordero di Montezemolo, presidente del comitato organizzatore dei mondiali: i fondi che sarebbero serviti allo scopo vennero dirottati alla costruzione dell'Asse Mediano, bretella stradale a scorrimento veloce che collega il centro citt\u00e0 alla Strada statale 131 Carlo Felice.\nL'impianto rinnovato venne riaperto il 21 dicembre 1989 con la disputa di un'amichevole tra Italia e Argentina.\nIn quegli anni il Sant'Elia fu utilizzato anche per manifestazioni sportive non calcistiche, quali i campionati italiani assoluti ed il meeting Terra Sarda di atletica leggera.\nRinnovamento degli anni 2000.\nL'assenza di adeguati lavori di ammodernamento e manutenzione fece s\u00ec che tra gli anni 1990 e gli anni 2000 lo stadio sprofondasse in uno stato di crescente obsolescenza: seri problemi di stabilit\u00e0 vennero riscontrati nei settori delle curve e dei distinti, giudicati a rischio crollo. In virt\u00f9 di ci\u00f2, poco prima dell'avvio del campionato di Serie B 2002-2003, le autorit\u00e0 minacciarono di dichiarare il Sant'Elia totalmente inagibile. Il Cagliari stanzi\u00f2 quindi 3 milioni di euro per l'acquisto e l'installazione di tribune prefabbricate metalliche Dalmine all'interno del catino dell'arena, andando a coprire la pista di atletica leggera (che venne dismessa): dei vecchi spalti rimase agibile la sola tribuna centrale. La capienza dello stadio ne usc\u00ec quasi dimezzata (23 486 posti) rispetto a quella fissata nel 1990.\nQuesto rinnovamento venne fin da subito criticato per la sua natura avventizia e per il permanere delle condizioni di scarsa sicurezza del pubblico e dei giocatori. A tal proposito fu eclatante quanto avvenuto il 18 novembre 2002 durante la partita Cagliari-: un tifoso cagliaritano riusc\u00ec infatti a scavalcare le recinzioni che separavano gli spalti dal campo, eludendo il controllo delle forze di sicurezza, si avvicin\u00f2 al portiere siciliano Emanuele Manitta e lo colp\u00ec con un pugno. Onde evitare il ripetersi di simili intemperanze, a stretto giro si provvide a rimuovere le ringhiere in ferro, sostituite con dei pannelli in plexiglas.\nUlteriori migliorie vennero poi implementate per consentire una maggiore e confortevole visione agli spettatori in tribuna: fu creato un fossato tra spalti e campo e le panchine furono ricostruite con struttura seminterrata.\nL'adozione della legge n. 210 del 17 ottobre 2005 (c.d. legge Pisanu) port\u00f2 poi a un'ulteriore lieve decurtazione della capienza, portata a 20\u00a0270 posti.\nProblematiche crescenti.\nNel 2012 la commissione provinciale di vigilanza sui pubblici spettacoli dichiar\u00f2 lo stadio parzialmente inagibile \"per indifferibili esigenze di tutela della pubblica incolumit\u00e0\", con particolare riferimento all'uso permanente delle tribune posticce metalliche installate entro le vecchie gradinate. Vennero pertanto chiusi i settori Distinti e la Curva Sud, facendo calare la capienza a circa 14\u00a0000 posti, inferiore al livello minimo di 20\u00a0000 unit\u00e0 all'epoca richiesto dalla Lega Serie A per una partita ufficiale; una deroga al regolamento consent\u00ec tuttavia al Cagliari di non traslocare.\nSebbene tale passaggio non fosse dunque necessario, a partire dal 7 aprile 2012 il presidente Massimo Cellino decise di trasferire le restanti gare interne del Cagliari allo stadio Nereo Rocco di Trieste; a stretto giro, il 16 maggio 2012, la societ\u00e0 ufficializz\u00f2 l'abbandono dello stadio Sant'Elia.\nPresa tale decisione, in vista della stagione 2012-2013 il Cagliari scelse come nuovo campo interno lo stadio Is Arenas, nel vicino comune di Quartu Sant'Elena.\nIl presidente Massimo Cellino firm\u00f2 dunque un accordo triennale con il municipio quartese e provvide ad adeguare lo stadio ai canoni della Serie A: l'Is Arenas era infatti un piccolo impianto, provvisto di pista di atletica leggera e di due tribunette laterali dalla scarsa capienza. Dal Sant'Elia vennero dunque prelevate le tribune Dalmine montate nel 2003, che vennero riassemblate a Quartu, mentre per la tribuna centrale (unica coperta) venne ripresa parte del progetto mai realizzato denominato \"Karalis Arenas\", che prevedeva di costruire il nuovo stadio del Cagliari a Elmas. Cos\u00ec riallestito, l'Is Arenas fu portato a una capienza di 16 500 spettatori, pari al minimo previsto dai criteri infrastrutturali della Serie A.\nBen presto la scelta di spostarsi a Quartu (che pure era stata prefigurata come potenzialmente permanente) si rivel\u00f2 tuttavia infelice: a pi\u00f9 riprese la commissione provinciale di controllo sui pubblici spettacoli neg\u00f2 all'Is Arenas la completa agibilit\u00e0, sicch\u00e9 la squadra pot\u00e9 disputarvi un numero limitato di partite, sempre con ridotti contingenti di pubblico. Nei lavori di adeguamento la Procura di Cagliari riscontr\u00f2 inoltre profili d'irregolarit\u00e0, disponendo dapprima l'apertura di un'indagine e successivamente, il 14 febbraio 2013, il fermo di Massimo Cellino, dell'allora sindaco di Quartu Sant'Elena e del relativo assessore allo sport, tutti accusati di tentato peculato e falso ideologico sui lavori allo stadio.\nNuova convenzione e ritorno al Sant'Elia.\nIl presidente Cellino venne scarcerato il successivo 14 maggio; il 25 giugno 2013, previo incontro con le autorit\u00e0 della Regione Sardegna e della Lega Calcio, egli stesso annunci\u00f2 la decisione di abbandonare definitivamente lo stadio Is Arenas, che il 25 febbraio precedente era stato nuovamente dichiarato inagibile. Il 29 giugno seguente il presidente della Regione Ugo Cappellacci dichiar\u00f2 che, di comune accordo con la societ\u00e0, il Cagliari sarebbe tornato a giocare al Sant'Elia: a tal scopo, il 23 agosto il Comune di Cagliari firm\u00f2 con la societ\u00e0 una nuova convenzione della durata di un anno con opzione per il secondo, la quale per la prima volta prefigurava apertamente la possibilit\u00e0 di attuare una ricostruzione dell'arena di via Vespucci.\nIn attesa che tale intento si traducesse in progetto, nei mesi estivi e autunnali del 2013 il vecchio stadio fu oggetto di un nuovo intervento \"tampone\", onde contenerne le criticit\u00e0 e renderlo nuovamente idoneo a ospitare le gare del massimo campionato italiano di calcio: furono eliminate tutte le barriere tra campo e tribune, il vecchio tabellone luminoso venne smantellato e sostituito con uno nuovo e furono rimpiazzati i seggiolini della tribuna centrale (entro la quale furono altres\u00ec ricavati un nuovo settore ospiti e un settore per disabili).\nIl 19 ottobre seguente il Cagliari riprese dunque a giocare al Sant'Elia: il mancato completamento totale dei lavori fece per\u00f2 s\u00ec che la capienza fosse inizialmente contingentata a soli 5\u00a0000 posti, previo rilascio di una deroga. Il 24 agosto 2014 tale limite venne portato a 12\u00a0000 persone e infine, dal 21 dicembre 2014, previa riapertura della Curva Sud, a 16 074 unit\u00e0: in tale frangente si rivel\u00f2 decisivo il contributo finanziario erogato da Sky Italia, che ottenne in cambio i diritti di denominazione sugli spalti meridionali, che vennero riappellati \"Curva Sud Sky\".\nDemolizione e ricostruzione.\nLa necessit\u00e0 di garantire l'incolumit\u00e0 del pubblico acceler\u00f2 la transizione verso l'abbattimento dello stadio, che \"de facto\" part\u00ec il 10 marzo 2015 con i primi lavori di demolizione parziale delle tribune in cemento armato della vecchia struttura: nello specifico furono rimossi diversi \"spicchi\" dei settori Distinti e Curve posti sopra gli accessi alle tribune metalliche temporanee, onde evitare la caduta di detriti sugli spettatori in afflusso e deflusso.\nIl 18 dicembre 2015 venne presentato ufficialmente il progetto per il nuovo stadio di propriet\u00e0 destinato a sorgere sul sito del vecchio Sant'Elia: un'arena moderna \"all'inglese\" da 25.000 posti, ospitante al suo interno negozi e ristoranti; esso venne approvato definitivamente il 21 febbraio 2017 dal comune di Cagliari e il 2 marzo 2017 dalla regione.\nIl 1\u00ba giugno 2017 la gara amichevole intitolata \"The Last Match\", con partecipazione di personalit\u00e0 calcistiche d'alto profilo, sanc\u00ec la definitiva dismissione del Sant'Elia, di cui venne di l\u00ec a poco avviata l'effettiva e totale demolizione.\nA partire dalla stagione 2017-2018 Cagliari gioca pertanto le sue partite nell'impianto provvisorio Sardegna Arena, costruito nell'estate 2017 nel parcheggio adiacente al settore distinti del vecchio stadio e destinato a essere smontato non appena il summenzionato stadio di propriet\u00e0 sar\u00e0 stato completato e omologato.\nDati strutturali.\nLo stadio sorgeva nella parte meridionale della citt\u00e0 di Cagliari, sulla lingua di terra racchiusa tra le saline di Quartu e le acque del canale di Sardegna, a poca distanza da localit\u00e0 quali lo stagno di Molentargius, il lungomare di Sant'Elia, le spiagge di Calamosca e del Poetto e la Sella del Diavolo.\nDal punto di vista strutturale, data la vocazione polisportiva dell'impianto, la sua pianta ebbe forma ellittica, con due anelli di spalti sovrapposti, retti esternamente da un sistema di cavalletti triangolari, il tutto costruito in cemento armato. Il campo, in erba naturale, misurava 105 x 66,5 m ed era racchiuso esternamente dalla pista d'atletica leggera, a 8 corsie.\nProprio la presenza della pista e di un fossato che separava fisicamente le gradinate dal terreno di gioco, unitamente alla tendenza di quest'ultimo (data la natura cedevole del terreno) a sprofondare, faceva s\u00ec che la visibilit\u00e0 delle azioni di gioco per il pubblico fosse sovente non ottimale.\nLa capienza massima ammissibile (computando anche spettatori in piedi, laddove ammessi) fu di circa 70.000 persone, poi ridotte a 40.919 allorch\u00e9 fu obbligatorio che tutti i posti fossero a sedere e numerati.\nInizialmente l'unico settore dotato di sedute indipendenti (poltroncine o seggiolini) fu la tribuna principale, sopra la quale nei tardi anni 1980 venne posta in opera una tettoia prefabbricata.\nL'intervento di ristrutturazione praticato nei primi anni 2000, con l'installazione di tribune prefabbricate all'interno del vecchio catino, in sostituzione di curve e i distinti (che se da un lato and\u00f2 a rendere inagibile la pista d'atletica, dall'altro miglior\u00f2 la visibilit\u00e0 del campo per gran parte del pubblico e il confort nel settore Distinti - a sua volta provvisto di seggiolini), la capienza venne portata a 20.270 posti, cos\u00ec ripartiti:\nParticolarmente imponente era l'impianto di illuminazione: agli originari quattro cluster di lampade alloggiati su altrettanti piloni eretti in corrispondenza degli angoli del perimetro strutturale, nel 1990 si aggiunsero altri quattro gruppi luminosi sopra strutture a traliccio impiantate alle spalle di Tribuna e Distinti.\nA partire dal 1990 lo stadio fu inoltre dotato di maxischermo: al primo impianto, alloggiato sopra la curva sud, si sostitu\u00ec poi un secondo ausilio (tecnologicamente pi\u00f9 avanzato), eretto sopra i nuovi Distinti metallici.\nCircuito di Cagliari.\nAll'interno del suo parcheggio e lungo le vie adiacenti venne allestito un circuito automobilistico che ospit\u00f2 due edizioni del \"Gran Premio di Cagliari\" del campionato Euroseries 3000 negli anni 2002 e 2003.\nIn quell'occasione ci fu anche l'esibizione di Jarno Trulli e Fernando Alonso, al volante di una Renault di Formula 1 e di Jean Alesi con una Mercedes CLK, impiegata nel DTM.\nConcerti.\nA differenza di altri stadi in Italia, in 47 anni di storia solo pochissime volte si sono svolti concerti musicali all'interno dello stadio. I pi\u00f9 famosi sono i seguenti:\nArena Sant'Elia.\nNel maggio 2012 \u00e8 stata inaugurata l'Arena Sant'Elia, che prende il nome proprio dallo stadio di fronte e che ospita i concerti estivi della citt\u00e0. Anch'essa, insieme allo stadio, verr\u00e0 demolita."}
{"id": "583659", "revid": "228587", "url": "https://it.wikipedia.org/wiki?curid=583659", "title": "AIFV", "text": "Il veicolo da combattimento della fanteria meccanizzata AIFV o YPR-765 \u00e8 un derivato dell'M113 della FMC. Esso venne studiato come successore economico del 'Gavin', con capacit\u00e0 ragionevolmente moderne e all'altezza della situazione.\nLa FMC fin dal 1967 aveva cominciato a studiare un M113 migliorato, conosciuto per l'appunto come 'improved M113'. Lo propose all'US Army, il quale per\u00f2 lo trov\u00f2 troppo limitato per accettarlo. Ma la FMC aveva giustamente capito che i mezzi che interessavano l'esercito statunitense sarebbero stati troppo costosi per molti clienti dell'M113: qualunque fosse stato il nuovo 'cingolato per la fanteria' dell'esercito USA, esso non sarebbe mai stato il sostituto dell'universale cingolato per fanteria.\nCos\u00ec, mentre le specifiche operative si evolvevano fino a generare un costosissimo gigante da oltre 20 tonnellate, l'M2 Bradley, altri eserciti avevano necessit\u00e0 di comprare nuovi mezzi per la fanteria che non costassero quanto un carro armato. La FMC, con i suoi studi aveva l'arma giusta, e la propose con successo ai Paesi Bassi, che ne acquistarono 850, gi\u00e0 nel 1975.\nTecnica dell'AIFV.\nQuesto mezzo era fondamentalmente assai simile all'M113, ma con alcune variazioni, come il motore diesel potenziato a ben 260\u00a0hp. Lo scafo, ancora prodotto in lega d'alluminio, era tuttavia rivestito davanti e ai fianchi da una corazza scatolata in acciaio, riempita di poliuretano. Essa serviva a garantire doti di galleggiabilit\u00e0 altrimenti dubbie data la maggiore massa del mezzo rispetto all'M113. La corazza spaziata offriva anche molta pi\u00f9 protezione dalle cariche HEAT.\nPer il resto la configurazione era simile al progenitore, soprattutto internamente con il motore anteriore a destra, il pilota a fianco, seguito dal capocarro, dotato di una piccola cupola, poi l'armamento e lo scomparto truppa.\nQuest'ultimo era dotato di feritoie, 2 per lato, che consentivano il tiro (erano presenti anche iposcopi), e le pareti del mezzo erano assai inclinate.\nMa la vera novit\u00e0 era l'armamento, con una potente mitragliera da 25mm, capace di distruggere blindati leggeri ad oltre 2\u00a0km e penetrare il fianco dei carri armati a circa 500-1000 metri. Esso ha una vera e propria torretta, anche se monoposto come sul BMP-1, e non biposto come sul Bradley. Cos\u00ec si possono se non altro ridurre sostanzialmente le dimensioni del mezzo e la sua massa.\nDa notare che anche il veicolo nacque dagli studi dell'Improved Product M113, ma nonostante avesse sperimentato armi come mitragliere telecomandate da 20 e forse da 25mm, esso alla fine era poco pi\u00f9 che un M113 standard, con lastre di acciaio da 6mm sui fianchi e davanti, senza nessuna spaziatura, (e nessuna capacit\u00e0 anfibia pratica), con la solita M2 HB protetta giusto da uno scudo su 3 lati e da una batteria di lanciagranate nebbiogeni. Una soluzione complessivamente molto pi\u00f9 povera del disegno adottato dagli olandesi.\nImpiego.\nSi tratta di un buon compromesso tra costo ed efficacia, grazie soprattutto alla mitragliera da 25mm, e a suo tempo esso era quasi geniale, con la potenza di fuoco dell'M2 in uno scafo da M113. Oltre ai Paesi Bassi, anche il Belgio ne ordin\u00f2 525, mentre pi\u00f9 di recente altre nazioni ne hanno chiesti. In particolare la Turchia, con oltre 1700 veicoli.\nOltre alla versione base esiste anche quella cacciacarri, con un lanciamissili binato per TOW, elevabile, con una mtg. per la difesa ravvicinata. (il TOW qui \u00e8 in alternativa \"e non\" in aggiunta alla mitragliera da 25mm, a differenza del Bradley).\nNon c'\u00e8 dubbio che l'AIFV abbia ottenuto il massimo che potesse essere ottenuto dallo scafo base dell'M113. Esso aveva un armamento unico di grande precisione e gittata, mentre il BMP-1 sovietico aveva un cannone e un lanciamissili, meno precisi ma pi\u00f9 potenti.\nEntrambi, con la loro massa dell'ordine di 13 tonnellate e una torretta monoposto, sono stati poi via via sostituiti da mezzi pi\u00f9 potenti, ma i costi sono tali che ancora molti M113 originali sono in servizio nel mondo."}
{"id": "583663", "revid": "84184", "url": "https://it.wikipedia.org/wiki?curid=583663", "title": "Pozzo sacro nuragico", "text": "Il pozzo sacro nuragico \u00e8 una particolare struttura templare ipogeica presente in Sardegna e destinata durante l'Et\u00e0 del bronzo al culto delle acque.\nDescrizione.\nLa sua struttura architettonica \u00e8 ritenuta tra le pi\u00f9 elaborate presenti nell'Isola ed \u00e8 un chiaro esempio della maestria costruttiva raggiunta dai Nuragici. Si trova su tutto il territorio isolano e insieme alle tombe dei giganti e ai tempietti a megaron testimonia lo spirito profondamente religioso delle popolazioni sarde durante la civilt\u00e0 nuragica.\nIn Sardegna sono presenti differenti forme di luoghi sacri al culto delle acque, tuttavia i templi dell'acqua sacra possono essere catalogati come edifici di tre tipi: \nI pozzi sacri, per la maggior parte, sono costruiti su terreno piano o quasi piano e non addossati alla costa della collina, mentre le fonti sono spesso ricavate proprio in corrispondenza della sorgente anche su terreni molto in pendenza come il gi\u00e0 citato Su Tempiesu.\nI pozzi tendono ad avere una struttura pi\u00f9 elaborata e pi\u00f9 maestosa rispetto alle fonti, anche se in alcuni casi \u00e8 difficile distinguere su base architettonica tra pozzo e fonte. Le fonti sono generalmente dotate di strutture semi-ellittiche, con un atrio nella parte anteriore e spesso una cameretta anche a tholos nella parte posteriore, con opere idrauliche semplici ma ben formate, come canalette in pietra che in alcuni casi sono legate da giunzioni in piombo. Nei pozzi non sempre l'atrio \u00e8 presente ed in alcuni casi la scala \u00e8 ridotta ad alcuni gradini oppure \u00e8 assente e sostituita da un piano inclinato dall'atrio alla camera a volta. Ci sono poi alcuni templi dell\u2019acqua sacra che sono ibridi tra il pozzo e la fonte come quello di Su Romanzesu di Bitti che \u00e8 classificato come fonte da Webster e come pozzo da Depalmas.\nLe rotonde sono state ascritte solo recentemente al culto dell'acqua. Sono state definite rotonde anche altri edifici nuragici a pianta circolare di dimensioni pi\u00f9 contenute con un sedile perimetrale ed un bacile in pietra al centro.\nDistribuzione geografica.\nI templi dell'acqua sacra sono presenti in tutto il territorio sardo. Ci\u00f2 ha suggerito agli studiosi che i motivi della loro costruzione, dettati da considerazioni di tipo sociale, furono molto diffusi ed i culti in essi praticati molto adattabili alle differenti situazioni.\nPozzi e fonti.\nFadda (2014) indica la cifra 60 pozzi e 50 fonti;\nDepalmas (2014) elenca di 51 pozzi e 24 fonti;\nWebster (2014) censisce e descrive 40 pozzi e 26 fonti.\nLe fonti sacre costituiscono una minoranza del totale dei templi dell'acqua sacra, fatto che non sembra essere sempre legato alle condizioni idrogeologiche, ma pone interrogativi sui motivi che hanno portato le popolazioni nuragiche a compiere questa scelta.\nNel pi\u00f9 importante santuario nuragico della Sardegna centrale, quello di Santa Vittoria di Serri, il pozzo non raggiunge la falda ma \u00e8 alimentato da fori praticati nella muratura che raccolgono l'acqua piovana, il che fa presumere che il santuario non si sia sviluppato attorno al pozzo sacro ma fosse presente prima di esso. Anche nel pozzo di Is Clamoris di Escalaplano l'acqua viene incanalata dal vicino fiume, il che confermerebbe che ci\u00f2 che contava non fosse tanto la sorgente d'acqua quanto il sito specifico a dettare la costruzione del tempio. In Sardegna vi sono anche sorgenti di acque minerali ed effervescenti nonch\u00e9 altre sorgenti di ottima e costante portata che non sono state trasformate in templi. Molti pozzi sacri sono comunque legati a sorgenti, come per esempio quello di Funtana Coberta di Ballao, che raggiunge una falda acquifera non particolarmente profonda ma abbondante, tanto che durante gli scavi fu necessario installare pompe per tenere sotto controllo gli allagamenti.\nIl pozzo scavato, dotato di camera sotterranea, potrebbe anche essere stato un elemento di maggior prestigio per i santuari, infatti degli otto santuari nuragici conosciuti, sei hanno un pozzo sacro e gli altri due hanno fonti sacre molto elaborate che le rendono simili a pozzi: la fonte del santuario nuragico di Gremanu fa sgorgare l'acqua raccolta da una cisterna costruita come un pozzo e quella del complesso nuragico di Romanzesu \u00e8 coperta da una tholos ed \u00e8 dotata di gradini di accesso. Questo fa presumere che potesse essere la profondit\u00e0 stessa ad avere un valore come elemento per raggiungere il mondo sotterraneo rendendo il culto dell'acqua un possibile culto a divinit\u00e0 sotterranee, forse legate alla madre terra.\nArchitettura.\nLo schema architettonico dei pozzi sacri \u00e8 ben definito e consiste in tre elementi significativi:\nLa scalinata \u00e8 spesso un esempio della raffinatezza dell'architettura nuragica e sinonimo di perfezione. Ne \u00e8 una prova quella del pozzo di Santa Cristina. In contrasto il pozzo Tattinu di Nuxis presenta una scalinata in muratura poligonale molto grezza ma dotata di 28 scalini e con due architravi.\nIl fondo della canna del pozzo presenta accorgimenti (una conca o una fossetta di decantazione per le impurit\u00e0) che consentono di mantenere limpida l\u2019acqua.\nLa tholos dei pozzi sacri \u00e8 realizzata con la tecnica del falso arco o meglio della falsa volta (tecnica spesso menzionata con il termine inglese \"corbelling\", cio\u00e8 a mensola) in generale senza uso di malta o altri leganti. Ogni fila di pietre veniva posta in posizione aggettante, pi\u00f9 vicina al centro della falsa volta, rispetto alla fila inferiore. Per consentire la tenuta delle pietre venivano impiegati elementi di aggancio, rinvenuti in molti pozzi, realizzati colando del piombo in specifici incastri scalpellati nelle parti interne di conci litici nascosti, alternando gli incastri.\nI conci di pietra che costituiscono la canna e la tholos possono essere poco lavorati (muratura poliedrica), il che sembra entrare facilmente nei modi familiari delle costruzioni nuragiche come per esempio nei pozzi di Funtana Coberta di Ballao e Is Pirois di Villaputzu, oppure perfettamente squadrati in opera isodoma o semi isodoma come nei pozzi di Santa Vittoria di Serri, Santa Cristina di Paulilatino e Sant'Anastasia di Sardara. Tuttavia non sembrano esserci significative differenze di localizzazione tra pozzi a muratura isodoma e non isodoma.\nCaratteristici della costruzione di alcuni pozzi sacri, quando la pietra ne consente una buona lavorabilit\u00e0. sono i conci sagomati a \"T\" o a cuneo (in pianta), che consentono di avere una faccia verso il pozzo (il trattino orizzontale della T) rettilinea, concava o convessa, ed inclinata all\u2019interno o all\u2019esterno, finita e lavorata, con il peduncolo nascosto nella zona di sostegno del terreno attorno al pozzo stesso; questo garantisce l\u2019aspetto isodomo della muratura ed una buona tenuta del paramento di sostegno del terreno.\nPer quanto la muratura isodoma sia presente anche in alcuni nuraghi negli edifici sacri della Sardegna, essa sembra dare particolare risalto all'impegno economico ed all'estetica e non sembra essere legata all'epoca della sua realizzazione come aveva ipotizzato Giovanni Lilliu, ma piuttosto alla lavorabilit\u00e0 della pietra impiegata per la costruzione. Dice Webster: \u00aba Santa Cristina di Paulilatino, si potrebbe davvero essere sopraffatti dall'impressione che questo edificio non sia sardo - o che sia troppo sardo: replica la forma a tholos che \u00e8 cos\u00ec caratteristica dell'esperienza nuragica ed espressa in migliaia di nuraghi, ma qui viene eseguita con una tecnica profondamente estranea ad essa\u00bb. Questa circostanza trova riscontro anche nel Pozzo sacro di Predio Canopoli di Perfugas e in alcuni altri pozzi che evidenziano straordinarie capacit\u00e0 costruttive e un'ambizione verso una perfezione simmetrica sconosciuta nella tradizione nuragica. Di questo pozzo Antonio Taramelli nel 1924 aveva commentato: \u00abL'intera costruzione [...] \u00e8 sorprendente per la sua incomparabile padronanza della lavorazione: l'esattezza e l'armonia delle linee, l'accuratezza del taglio dei singoli blocchi, la perfezione delle connessioni tra le pietre, la regolarit\u00e0 dei vari corsi e la sporgenza di ognuno di essi fanno pensare a un'abilit\u00e0 tecnica insuperabile [...] nulla di meglio di questo pu\u00f2 essere visto in qualsiasi edificio, antico o moderno\u00bb.\nIl vestibolo o atrio ha normalmente una forma rettangolare o trapezoidale, con banchi sulle due ali usati anche come piano di appoggio per ex-voto od oggetti liturgici. Spesso i muri che delimitano l\u2019atrio presentano nello spessore delle piccole nicchie rettangolari o trapezoidali probabilmente usate per depositare offerte. Si suppone che Il vestibolo fosse coperto da un tetto a spiovente doppio, che avrebbe potuto essere a struttura in legno coperta di paglia o, come a Su Tempiesu, di blocchi squadrati obliqui ed un colmo ornato da spade votive fissate con colate di piombo. Il pavimento del vestibolo presenta quasi sempre una canaletta di scolo tracciata generalmente in senso obliquo (ma anche parallelo all\u2019asse della costruzione) che consente il deflusso dell\u2019acqua che tracima dal pozzo in tempi di pena, facendola scorrere verso altre strutture esterne (pozzetti o vasche).\nNel territorio della Sardegna centro orientale molti pozzi sono realizzati con rocce vulcaniche provenienti da cave distanti, come nel caso dei pozzi di Abini di Teti, Su Tempiesu e Lorana di Orune, Gremanu di Fonni e Nurdole di Orani. Nella Sardegna settentrionale prevalgono i pozzi e le fonti costruiti con blocchi di tufo e arenaria come i pozzi Serra Niedda di Sorso, Predio Canopoli di Perfugas e Irru di Nulvi, ma anche con elementi di granito come Su Trambuccone e Sa Testa di Olbia, Sos Nurattolos di Al\u00e0 dei Sardi e Su Romanzesu di Bitti. Nella Sardegna meridionale prevale invece l\u2019uso di scisti, tufi e arenarie come Cuccuru Nuraxi di Settimo San Pietro, nei tre pozzi di Matzanni di Vallermosa, a Funtana Coperta di Ballao, a Is Piros di Villaputzu e nelle tre fonti di Monte Nuxi di Esterzili. Il pozzo sacro Is Cramoris di Escalaplano costituisce un esempio unico in per l\u2019uso del travertino.\nLa maggior parte dei pozzi sono stati oggetto di espoliazione della struttura in elevazione, che quindi \u00e8 spesso assente. Alcuni esempi ancora in buono stato dimostrano tuttavia la presenza di una struttura fuori terra della camera, con possibile tholos superiore e coperta da un tetto a cono alla maniera dei nuraghi, e di un atrio rivestito da una copertura a due falde con facciata sormontata da un timpano. La fonte Su Tempeisu di Orune \u00e8 considerata il riferimento architettonico della copertura dell'atrio, mentre i tre pozzi di Is Pirois di Villaputzu, di Sa Testa di Olbia e di Santa Anastasia di Sardara nonch\u00e9 quello con la scala parzialmente crollata per una frana di Sa Brecca di Tertenia danno il riferimento architettonico della camera superiore di copertura (e scarico) della tholos del pozzo.\nErcole Contu propone la ricostruzione di alcuni pozzi tra i quali quello di San Michele di Ittiri e quello di Santa Vittoria di Serri; per quest\u2019ultimo ipotizza che \u00abper ovvie ragioni architettoniche [la facciata a timpano dell'atrio] deve appoggiarsi ad una torre di altezza maggiore e non viceversa\u00bb e propone un'altezza fuori terra compresa tra circa 6 ed 8 m basandosi su elementi lapidei ritrovati durante gli scavi, che formerebbero il cono superiore di chiusura. Lo stesso Contu segnala che nella ricostruzione da lui ipotizzata si \u00e8 ispirato alle costruzioni sarde rurali chiamate pinnettas che riprenderebbero l'architettura classica nuragica della copertura delle costruzioni rotonde, sia in paglia con struttura in legno che a cono con struttura portante a tholos.\nDatazione.\nSeguendo lo schema cronologico proposto da Nicola Ialongo per la Sardegna si pu\u00f2 usare la seguente cronologia:\nSolo due pozzi sacri sono stati datati con grande accuratezza alla Tarda et\u00e0 del bronzo sulla base di chiare stratigrafie non associabili a preesistenti insediamenti: Cuccuru Nuraxi di Settimo San Pierto e Cuccuru is Arrius di Cabras che hanno muratura parzialmente isodoma.\nSimile datazione, ma pi\u00f9 incerta, \u00e8 stata proposta per Mont'e Nuxi di Esterlizi, Sa Breca di Tertenia e Funtana Coberta di Ballao con muratura poligonale. Per i pozzi a muratura isodoma Santa Cristina di Serri, Nurdole di Orani ed Abini di Teti \u00e8 stata proposta una datazione all'et\u00e0 del bronzo finale, mentre la maggioranza degli altri pozzi e fonti sacri si pu\u00f2 attribuire al periodo compreso tra l'Et\u00e0 del bronzo finale e la Prima et\u00e0 del ferro.\nLa civilt\u00e0 nuragica si esaur\u00ec tra il 700 ed il 600 a.C. con un adeguamento della cultura materiale al formalismo punico e romano, ma questo non mise fine alle tradizioni sarde: il culto dell'acqua giunse fino all'epoca paleocristiana e bizantina, durante le quali si mantennero i riti costruendo chiese in prossimit\u00e0 o sopra i fonti e pozzi sacri.\nGli archeologi del ventesimo secolo non smisero di cercare nella muratura isodoma dei templi dell\u2019acqua sacra un riferimento alle architetture greca, etrusca, e persino \u00abpunica fenicia o cananea\u00bb; anche i ritrovamenti di elementi stranieri (come nel santuario nuragico di Santa Vittoria, dove furono rinvenuti un\u2019ascia bipenne di sicura spirazione punica e un torciere cipriota) tesero a confermare un'abitudine accademica dei tempi di confrontare impressioni estetiche e di leggervi origini egee o comunque di ispirazione orientale, concludendo che questo tipo di costruzione non potesse essere completamente sarda, ma sospinta da un \"respiro Greco\".\nLa proposta iniziale di una transizione del pozzo sacro da muratura poligonale del Bronzo Medio a muratura isodoma, dopo gli influssi orientali della Prima Et\u00e0 del Ferro, \u00e8 decaduta col miglioramento delle datazione fino a considerare entrambe le murature espressioni di una stessa categoria nuragica omogenea.\nCulti.\nI primi che diedero notizia dei pozzi sacri a met\u00e0 dell'Ottocento non riuscirono a dare un significato chiaro ai pozzi, che non potevano chiaramente essere adibiti alla semplice raccolta d'acqua per le loro caratteristiche architettoniche. Giovanni Spano comprese che si trattava di un'opera dell'epoca nuragica e non posteriore, ma interpret\u00f2 Santa Cristina di Serri come carcere. Fu Alberto La Marmora nel suo \"Itin\u00e9raire\" che, avendo rinvenuto pietre di forma conica con segni di impiombature per sostenere idoli di bronzo, interpret\u00f2 per primo il pozzo di Abini di Teti come \u00abun tempio antico dei primi sardi coloni\u00bb\nNei villaggi nuragici ed in molti nuraghi si trovano pozzi a canna cilindrica scavati profondamente nel terreno e rivestiti internamente in pietra la cui costruzione \u00e8 indice di notevole capacit\u00e0 tecnica e di significativi investimenti di risorse per il bene collettivo. Solo alcuni di questi possono essere ricondotti ad una certa funzione rituale per la presenza di manufatti votivi. I pozzi sacri si differenziano da questi altri pozzi per la presenza della camera sotterranea a tholos, dell'atrio al livello del suolo della scala con gradini in muratura che consente l'accesso dall'atrio alla base della camera sotterranea. \u00c8 questa camera che raccoglie l'acqua sorgiva ed in certi casi (come in Funtana Coberta di Ballao e in Cuccuru 'e Nuraxi di Settimo San Pietro) protegge la canna del vero pozzo scavato a profondit\u00e0 maggiore. Nella maggior parte dei pozzi sacri sono infine stati rinvenuti manufatti votivi. Molti pozzi sacri inoltre sono circondati da un temenos (recinto) che delimita l'area sacra, come a Santa Cristina di Palilatino, a Santa Vittoria di Serri ed a Sa Testa di Olbia.\nGli studi antropologici e le comparazioni religiose ed etnologiche condotti nel Novecento hanno condotti gli archeologi ad interpretare i riti preistorici in una presunta loro continuazione mitologica nelle leggende folkloristiche contemporanee. \nSecondo Lilliu, la religione dei sardi nuragici era basata su un culto delle acque: acqua di pioggia, legata all'agricoltura, e acqua sotterranea, soprattutto di pozzi e fonti, dove si abbeveravano pastori e greggi, a sua volta legata al culto \"ctonio\" (cio\u00e8 sotterraneo) della terra. I pastori costituivano il principale tessuto sociale patriarcale delle popolazioni nuragiche. Il riferimento avrebbe potuto essere quindi un dio maschile, individuato dalle corna di toro spesso rappresentate sui pozzi sacri (Santa Anastasia di Sardara, Santa Vittoria di Serri), ma anche una dea madre che sarebbe sopravvissuta nel folklore sardo contemporaneo sotto forma di \"sa mamm' e vuntana\" (la madre della fontana), entit\u00e0 spaventosa che vive nei pozzi, di cui le mamme raccontano ai propri bambini affinch\u00e9 non si affaccino ai pozzi stessi, oppure la sacerdotessa maga \"Orgia\" o \"Urxia\", che nella leggenda proteggeva il tesoro conservato nel tempio a megaron \"Domu \u2019e Orgia\" di Esterlizi, al quale d\u00e0 il nome. \u00c8 sempre Lilliu che afferma che le due divinit\u00e0 potrebbero persino essere una coppia donna-toro nel pantheon nuragico.\nLa conferma della sacralit\u00e0 dei pozzi e delle fonti viene anche dalla presenza, messa in luce dagli scavi sul fondo dei templi dell'acqua sacra e nelle loro vicinanze, di innumerevoli ex voto lasciati dai fedeli in forma di figurine in bronzo, ossia pregevoli realizzazioni artistiche della civilt\u00e0 nuragica conservate nei musei sardi e di tutto il mondo.\nNei luoghi sacri, in particolare nei grandi santuari nuragici, l'aspetto strettamente di culto era affiancato da grandi interessi economici e politici a loro volta legati a quello religioso. Il santuario vero e proprio comprendeva oltre ai templi anche edifici usati come abitazioni di sacerdoti e strutture per accogliere i pellegrini, nonch\u00e9 altri spazi ad uso cerimoniale. Vi erano anche ripostigli che raccoglievano materiali votivi, come ex-voto, portati dai pellegrini e donati al tempio o al dio. I ripostigli sono infatti quegli edifici che hanno restituito, nel corso degli scavi, i bronzetti pi\u00f9 prestigiosi della civilt\u00e0 nuragica e che fungevano da \"cassaforte\" del santuario: spesso infatti contenevano anche metalli non rituali (sono stati rinvenuti asce di varie forme e dimensioni e lingotti di rame ox-hide) pronti per la fusione, oltre a rottami di rame e bronzo da usare per una successiva rifusione che avevano un significativo valore economico, ma nessun uso cultuale.\nParecchi pozzi sacri sono inglobati in santuari che a loro volta facevano parte di veri e propri villaggi nuragici (per citarne alcuni: Santa Vittoria di Serri, Predio Canopoli di Perfugas, Santa Cristina di Paulilatino e Sant\u2019Anastasia di Sardara). Tali villaggi a loro volta erano dotati di strutture destinate alla \"cura\" dei pellegrini come nel caso del \"recinto delle feste\" di Santa Vittoria di Serri. Lilliu ipotizz\u00f2 che esso fosse il predecessore di uno di quei complessi chiamati in lingua sarda \"muristenes\" o \"cumbessias\" predisposto per ospitare i pellegrini ed i fedeli convenuti per le festivit\u00e0 nel santuario nuragico. Tuttavia l'ipotesi di una continuit\u00e0 nell'uso dei \"muristenes\" dal periodo nuragico fino ai nostri giorni non ha ancora trovato sostegno, infatti l'uso sardo di realizzare luoghi di accoglienza dei pellegrini attorno alle chiese campestri sarebbe di origine bizantina o legata al monachesimo benedettino, anche se i \"muristenes\" sono documentati solo a partire dal XVII secolo. Oppure potrebbe addirittura essere un'usanza legata la periodo della Controriforma e simile alla \"romer\u00eda\" spagnola, cio\u00e8 quel pellegrinaggio nel corso del quale si svolgevano anche mercati e feste popolari.\nLa pratica dell'ordalia e della cura delle infermit\u00e0 (\"sanatio\") nelle fonti e nei pozzi sacri della Sardegna, confermata dalla presenza degli ex voto, \u00e8 menzionata da Gaio Giulio Solino, il quale, nel III Sec. d.C., riferisce che \u00abSorgenti, calde e salubri e pozzi, in molti luoghi, offrono una cura per le ossa rotte, per dissipare il veleno iniettato dai solifugi e anche per curare le malattie degli occhi. Ma ci\u00f2 che cura gli occhi \u00e8 anche potente per scoprire i ladri. Perch\u00e9 chiunque nega un furto con un giuramento, e si lava gli occhi con queste acque, se non \u00e8 spergiuro, vede pi\u00f9 chiaramente, ma se nega falsamente la perfidia, il suo crimine viene rivelato dalla cecit\u00e0 e prigioniero dei suoi occhi, \u00e8 spinto a confessare.\u00bb\nAltri suppongono che i riti periodicamente celebrati nei templi dell'acqua sacra fossero collegati alla fertilit\u00e0 della Dea Madre terrestre invocando anche l'intercessione della Luna considerata la Dea Madre celeste; mentre per lo storico delle religioni Raffaele Pettazzoni le particolari architetture dei pozzi sacri erano dedicate alla divinit\u00e0 del Sardus Pater, da lui considerato il sommo dio e il padre della stirpe nuragica.\nRotonde.\nSono note le rotonde in alcune \"insulae\" (raggruppamenti di capanne attorno ad una a corte centrale) del villaggio nuragico di Su Nuraxi di Barumini, ma anche in altri complessi nuragici sardi. Quella pi\u00f9 famosa \u00e8 molto probabilmente quella del Complesso nuragico Sa Sedda 'e Sos Carros di Oliena con un diametro di soli 2,5 m e che contiene una fila di altorilievi raffiguranti teste di ariete, alla cui bocca \u00e8 collegato un canale ricavato nello spessore del muro che verosimilmente portava acqua e consentiva di praticare culti legati all'acqua stessa. Poich\u00e9 la rotonda fa parte di un \"insula\" si \u00e8 ritenuto che il culto potesse essere di tipo domestico o familiare e non pubblico. Tuttavia il rinvenimento di un'altra rotonda di dimensioni molto maggiori nel 2004 (circa 6 m di diametro) ha consentito agli studiosi di proporre per le rotonde anche un utilizzo per culti legati ad esigenze della comunit\u00e0 con valenza politica e di rappresentanza.\nI pozzi sacri di tipo nuragico nel mondo.\nNel mondo sono documentati solo tre altri esempi di pozzi sacri riconducibili allo stile nuragico.\nPozzo sacro di G\u00e2rlo.\nSi trova in Bulgaria nei dintorni del villaggio di G\u00e2rlo ed \u00e8 simile nella struttura al pozzo sacro Funtana Coberta di Ballao, ma \u00e8 posto su un pendio anzich\u00e9 in piano come i pozzi sacri sardi. \u00c8 privo di vestibolo, ma ha una scalinata di accesso ed un'ampia camera sotterranea nel centro della quale si apre il pozzo vero e proprio, che discende di circa 5 m sotto il piano della camera per captare l'acqua sorgiva. Sulla sua datazione vi \u00e8 discordanza tra gli studiosi: viene comunemente attribuito all'Et\u00e0 del bronzo, anche se la camera presenta una volta troppo marcatamente a tutto sesto per essere cos\u00ec antica (vedi figura a lato).\nPer la mancanza di documentazione \u00e8 anche difficile stabilire possibili collegamenti culturali e storici con i pozzi sacri sardi se non una certa somiglianza strutturale. Tsonev e Kolev ipotizzano che potesse servire agli antichi traci per i rituali dell'avvento del nuovo anno durante il solstizio d'inverno associati a riti cultuali dell'acqua sacra per l'inizio del nuovo ciclo annuale di vita.\nPozzo di \u1e2aattu\u0161a.\nNella antica capitale ittita \u1e2aattu\u0161a, presso l'attuale cittadina di Bo\u011fazkale (gi\u00e0 Bo\u011fazk\u00f6y) in Turchia, si trovano numerose opere idrauliche di adduzione e scarico delle acque, ivi incluse vasche di accumulo ed un pozzo con camera sotterranea. La forma ricorda i pozzi sacri nuragici, con un vestibolo privo di sedili e una scalinata che conduce alla sorgente sotterranea contenuta in una camera sotterranea. Tuttavia la forma della camera \u00e8 quadrata; essa non trova riscontro nei templi a pozzo sardi che hanno sempre camere circolari e sub circolari, ma alcune fonti sacre nuragiche hanno camere di forma quasi quadrata. Il portale di accesso alla camera, forma trapezoidale, \u00e8 sormontato da una spessa architrave. I primi cinque gradini della scala sono esterni al portale.\nIl pozzo si trova nella citt\u00e0 bassa sul lato sudoccidentale del tempio. L'architrave \u00e8 decorata con un rilievo che rappresenta una figura umana con cappello rotondo, orecchini e la mano alzata davanti alla testa in un gesto di preghiera. Questa figura \u00e8 probabilmente il Gran Re: di fronte a lui sono ancora visibili i resti di un altro personaggio che potrebbe essere interpretato come un dio di fronte al quale il Gran Re sta compiendo un gesto di adorazione.\nNei culti ittiti l'acqua aveva carattere sacro ed era considerata elemento di purificazione ed usata per riti lustrali. I testi ittiti rivelano il carattere sacro delle acque tramite culti attribuiti a sorgenti e fiumi. I luoghi dell'acqua sacra venivano anche usati per la divinazione. L'ordalia, prevista dalla legge ittita, veniva indicata dall'espressione \"andare al fiume\".\nPozzo di Ker\u010d'.\nSorge nella zona archeologica dell'antica citt\u00e0 di Panticapeo presso l'attuale citt\u00e0 di Ker\u010d' in Crimea risulta essere molto pi\u00f9 recente dei pozzi sacri sardi in quanto risale al V\u2013IV sec a.C.\nArcheoastronomia.\nSecondo alcuni studiosi di archeoastronomia i pozzi sacri avrebbero potuto essere osservatori lunari e solari. In particolare il pozzo sacro di santa Cristina, secondo Lebeuf, sarebbe stato un osservatorio astronomico \u00abtra i pi\u00f9 perfetti dell'antichit\u00e0\u00bb: la luna, Infatti, si riflette ogni 18,16 anni sull'acqua nel fondo del pozzo, attraverso l'oculus (foro sommitale) della tholos, in occasione della sua declinazione massima nel suo ciclo mensile. La particolare conformazione della mutatura isodoma del pozzo di Santa Cristina con il filare superiore leggermente arretrato rispetto a quello inferiore consentirebbe di avere una misura, definita dai riflessi della luce lunare in funzione della posizione dell'astro. Tutto ci\u00f2 sarebbe la prova della profonda conoscenza astronomica dei popoli nuragici.\nAnche le osservazioni del sole fanno parte di possibili culti nuragici, in particolare attraverso la scalinata di accesso al pozzo come evidenzia Juvanec per il pozzo di Santa Anastasia di Sardara. L'effetto combinato del sole attraverso l\u2019oculus della tholos ed i gradini della scala avrebbe costituito l\u2019elemento di distinzione di questo pozzo sacro. Lo stesso Juvanec sottolinea che la scala di accesso dei vari pozzi presi in esame ha orientamenti differenti (solo Santa Anastasia \u00e8 orientata a sud) cosa che potrebbe mettere in ombra la teoria dell'osservatorio solare. Altri pozzi sacri hanno la scalinata di accesso diretta nei quadranti sud-ovest e sud-est, ma mai perfettamente a sud\nLe ipotesi che vedono i pozzi sacri come di osservatori lunari o solari verrebbero meno stando alle ricostruzioni accreditate presso gli archeologi, secondo le quali sia la falsa cupola che il vestibolo dei pozzi sacri avevano strutture in elevazione dotate di copertura, che raggiungevano altezze notevoli e che quindi avrebbero chiuso l'accesso dei raggi solari e lunari non solo dall'oculus della tholos, ma anche dalla scala che conduce all'acqua sacra. Secondo Moravetti ad esempio, il pozzo di Santa Cristina era dotato di una struttura in elevazione che copriva completamente l'oculus della tholos al possibile uso astronomico. Va per\u00f2 detto che nel pozzo Is Pirois di Villaputzu, che presenta una struttura che sovrasta la tholos del pozzo (indicata come \"nuraghe monotorre\" in alcune descrizioni), anch'essa coperto da una tholos, in parte distrutta, il foro sommitale della tholos inferiore \u00e8 aperto."}
{"id": "583669", "revid": "1988223", "url": "https://it.wikipedia.org/wiki?curid=583669", "title": "Marco Ricci", "text": "Biografia.\nNato a Belluno il 5 giugno 1676, si distinse da giovane per la sua rissosit\u00e0, tanto che dopo aver partecipato ad una rissa conclusasi con un omicidio, dovette rifugiarsi a Spalato, dove lavor\u00f2 nella bottega di un pittore paesaggista che si pu\u00f2 identificare probabilmente con l'anconetano Antonio Francesco Peruzzini.\nNei primi anni del Settecento, divenne fedele collaboratore dello zio Sebastiano Ricci. Nel 1708 segu\u00ec Charles Montagu, Conte di Manchester, a Londra dove era stato invitato, assieme ad Giovanni Antonio Pellegrini, allo scopo di approntare scenografie per l'opera italiana nel Queen's Theatre di Haymarket.\nRientrato a Venezia alla fine del 1710, a causa, sembra, di una lite con il Pellegrini, dal 1711 al 1714 fu di nuovo a Londra, stavolta in compagnia dello zio Sebastiano.\nStabilitosi definitivamente a Venezia figura iscritto alla Fraglia dei pittori nel 1726 e nel 1727, dimorando nell'accogliente casa dello zio, col quale visse sino alla morte."}
{"id": "583682", "revid": "767487", "url": "https://it.wikipedia.org/wiki?curid=583682", "title": "Tila Tequila", "text": "Biografia.\nTila Nguyen \u00e8 nata a Singapore da genitori franco-vietnamiti, profughi, e vive negli Stati Uniti dall'et\u00e0 di un anno quando la famiglia si trasfer\u00ec a Houston, in Texas; fino agli otto anni visse in una comunit\u00e0 buddista. In alcuni siti internet, si racconta della sua infanzia e adolescenza molto turbolente: a undici anni ha provato l'eroina, a tredici anni cominci\u00f2 a bere, a quattordici anni fu mandata in un collegio per diversi mesi, a quindici anni si fece il primo tatuaggio e cominci\u00f2 a fumare, e a sedici anni fugg\u00ec a New York.\nEd \u00e8 a New York che, sembra per caso, Tila viene scoperta in un centro commerciale da un talent scout di Playboy, proprio poco dopo aver ottenuto il diploma di scuola superiore. Inizialmente scettica, Tila poi accetta l'offerta di collaborare e si trasferisce a West Hollywood. \u00c8 in questo periodo che assume il soprannome \"Tequila\" dovuto, racconta, da una esperienza giovanile quasi fatale con gli alcolici (poich\u00e9, ironia della sorte, Tila \u00e8 allergica all'alcol secondo sue dichiarazioni; secondo altri dovuti all'essere andata pi\u00f9 volte in coma etilico).\nTila Tequila dichiara di aver frequentato un corso di \"Relazioni pubbliche\" presso l'Universit\u00e0 di Houston dal 2001 al 2002.\nMusica.\nHa all'attivo la pubblicazione di un brano musicale su etichetta MySpace Records, l'apparizione in numerose riviste come \"Maxim\" e \"Stuff\" e nel videogioco \"Street Racing Syndicate\"; \u00e8 soprattutto nota per essere titolare di una delle pagine personali pi\u00f9 popolari in assoluto sul social network Myspace, sul quale \u00e8 presente con diversi brani musicali oltre che con numerose fotografie. Nel 2006 \u00e8 stata messa sotto contratto da una sottoetichetta della major discografica Universal Music Group gestita da will.i.am dei The Black Eyed Peas.\nNel 2007 viene citata in giudizio dall'etichetta The Saturday Team e da Icon Music Entertainment Services per una presunta violazione del contratto relativo all'uscita dell'EP \"Sex\", pubblicato nel marzo 2007 dalla stessa The Saturday Team.\nIl 7 aprile 2009 pubblica l'EP \"I Love U Remixes\", disponibile in download digitale. Tila aveva promesso la pubblicazione dell'album di debutto verso la fine del 2008, ma ci\u00f2 non avvenne. Tila continua a registrare nuova musica e nel gennaio del 2010 autoproduce un altro suo EP \"Welcome to the Darkside\", tramite la Little Miss Trendsetter, inc., societ\u00e0 di cui lei stessa \u00e8 presidente e associata all'imprenditore californiano Matthew Lichtenberg. Lo stesso anno fu aggredita con lanci di bottiglie sul palco durante un concerto, riportando diverse ferite. Dall'EP sceglie il singolo \"Walkin' On Thin Ice\" per produrne un video dove si immedesima in una donna maltrattata dal marito.\nSuccessivamente tramite \"Twitter\" Tila comunica l'arrivo del suo nuovo singolo per l'estate 2011, si tratta di \"You Can Dance\" brano dallo stampo Dancepop che rivoluziona il genere dell'artista ma che non riesce ad entrare nelle classifiche mondiali.\nNel 2020 ha avviato una raccolta crowdfunding per poter incidere un album gospel, genere che ha deciso di frequentare dopo la sua conversione al cristianesimo.\nTelevisione.\nNel 2007 intraprende la carriera di modella che pratica ancora oggi ed \u00e8 madrina di vari eventi in America nonostante sia sempre molto richiesta. A fine 2007 \u00e8 stata la protagonista del reality show di MTV \"A Shot at Love with Tila Tequila\". In questo programma Tila, che non ha mai fatto mistero della sua bisessualit\u00e0 (seppure ha dichiarato nel 2018 che si trattava solo di una finzione lavorativa), ha trascorso dieci settimane nella sua reggia con 16 ragazzi etero e 16 ragazze lesbiche, andando cos\u00ec alla ricerca del suo partner ideale, attraverso prove e competizioni, talvolta frammiste a scene di sesso softcore con espliciti scambi di effusioni.\nPornografia.\nHa girato alcuni filmati pornografici con un ex ragazzo e con attori hard, oltre ai citati siparietti soft del reality televisivo.\nVita personale e stato di salute.\nNel 2009 venne aggredita dal fidanzato di allora, il giocatore di football Shawne Merriman e ha avuto poi una relazione con l'ereditiera e socialite Casey Johnson, che \u00e8 morta di diabete nel 2010.\nNel 2012, dopo un periodo di tossicodipendenza e problemi mentali \u00e8 stata ricoverata d'urgenza dopo aver tentato il suicidio con ingestione di pillole, causandosi un aneurisma cerebrale, e in seguito portata in una clinica per la riabilitazione.\nHa due figlie, Isabella Monroe Nguyen (avuta col musicista e poeta Thomas Paxton Whitaker il 16 novembre 2014) e Annabelle Nguyen (nata ad agosto 2018). Whitaker nel 2016 ha tentato di avere la custodia esclusiva di Isabella a causa dell'instabilit\u00e0 psicologica della madre. Tila ha ammesso in passato di assumere molti psicofarmaci in quanto sofferente di grave depressione.\nControversie.\nNeonazismo.\nDopo aver inizialmente manifestato simpatia per l'ebraismo e la cabala nel 2012, in seguito alla mancata accettazione da parte della comunit\u00e0 ebraica della sua \"conversione\", ha espresso pi\u00f9 e pi\u00f9 volte simpatia per Adolf Hitler e il neonazismo, postando ad esempio una foto su Instagram e Facebook con un vestito succinto con fascia nazista e cappello da SS, capelli biondi e pistola, e con Auschwitz sullo sfondo; nel post definisce il f\u00fchrer come \u00abun ragazzo dolce e speciale che sognava di diventare un pittore... un artista geniale e in anticipo sul suo tempo\u00bb. Ha postato anche numerosi attacchi antisemiti specie contro personaggi pubblici ebrei come Sarah Silverman. Nel 2016 disse dell'opinionista Ben Shapiro, che \u00abandrebbe gasato e rispedito in Israele\u00bb, e poco dopo ha aggiunto che \u00abci sono solo due cose in questo mondo, per le quali sacrificherei volentieri la mia vita; la distruzione di tutti gli ebrei e la conservazione della razza bianca [...] sapete cosa aiuter\u00e0 gli asiatici a guadagnare rispetto? Una versione asiatica di Adolf Hitler... Voglio essere io questa persona; voglio salvare il mondo da questa malattia sionista\u00bb. Nonostante le sue origini asiatiche \u00e8 sostenitrice del nazionalismo bianco e ha partecipato ad un incontro pubblico con il leader alt-right Richard B. Spencer (National Policy Institute) facendo il saluto nazista in una foto e twittando post neonazisti, dopo che Spencer aveva arringato la folla con il celebre saluto \"Heil Trump\". Per questo fatto \u00e8 stata bandita da Twitter.\nTeorie del complotto.\nHa detto di credere alla Terra piatta e alla teoria del complotto giudaico, oltre a svariate altre teorie cospirazioniste come quella sugli alieni rettiliani ideata da David Icke."}
{"id": "583683", "revid": "1318658", "url": "https://it.wikipedia.org/wiki?curid=583683", "title": "Arrondissement di Mayenne", "text": "L\"arrondissement\" di Mayenne \u00e8 una suddivisione amministrativa francese, situata nel dipartimento della Mayenne e nella regione dei Paesi della Loira.\nComposizione.\nL\"arrondissement\" di Mayenne raggruppa 102 comuni in 12 cantoni:"}
{"id": "583684", "revid": "83983", "url": "https://it.wikipedia.org/wiki?curid=583684", "title": "Mesoni", "text": ""}
{"id": "583686", "revid": "254059", "url": "https://it.wikipedia.org/wiki?curid=583686", "title": "Campiglia Tramonti", "text": "Campiglia \u00e8 un borgo, frazione del comune della Spezia, situato a 405 mslm sul crinale di colline che chiudono a occidente il golfo spezzino. \n&lt;br&gt;\u00c8 inoltre all'interno del sito UNESCO \"Porto Venere, Cinque Terre e Isole (Palmaria, Tino e Tinetto).\"\nIl borgo gode di un doppio panorama: da un lato offre scorci panoramici che si spingono oltre la zona orientale del golfo, fino alle Alpi Apuane e la costa toscana; dall'altro, prossimo alle Cinque Terre, la vista si estende dalle scogliere sino all'orizzonte del mare aperto. \nIl territorio di questa frazione in direzione di Porto Venere \u00e8 collegato da numerosi sentieri alle vicine frazioni di \"Persico\" e \"Navone\". Verso il mare si estende fino alle rocce di Albana (dette \"le Rosse\", scogliere particolarmente ricche di ossido di ferro grazie al quale assumono la suggestiva colorazione rosso intenso) e a quelle del Muzzerone (dette \"le Nere\" per l'affioramento superficiale di ardesia).\nStoria.\nCampiglia conserva depositi preistorici nella limitrofa localit\u00e0 di \"Castellana\". Il menhir di Tramonti, grande pietra appena sbozzata dalla cima tondeggiante, fu scoperto dallo storico spezzino Ubaldo Mazzini intorno al 1920 sul \"Monte della Madonna\" nella contigua localit\u00e0 di \"Tramonti di Biassa\".\nProbabile insediamento preromano, il luogo di Campiglia fu forse anche saltuario approdo di naviganti fenici e greci.\n&lt;br&gt;Il toponimo - di origine latina (\"campilia\") - ha il significato di \"terre di propriet\u00e0 comune destinate a coltivi\" ed \u00e8 menzionato in diversi atti storici.\nIl nucleo pi\u00f9 antico del borgo nasce nell'alto medioevo, tra il \"monte Castellana\" e il \"monte Coregna\" ( da cui anche il termine di \"Tramonti\"), costituito da nuclei di famiglie che vi cercano rifugio al sicuro dalle razzie saracene. \n&lt;br&gt;Da questi primi insediamenti ha inizio anche il secolare e paziente lavoro di adattamento a cultura dei fianchi rivolti al mare dei due monti, sull'esempio delle analoghe tecniche di coltura adottate dai Benedettini della vicina Abbazia del Tino.\nLa pi\u00f9 antica citazione di Campiglia si trova in un atto dell'imperatore e re d'Italia Ottone II che porta la data del 18 luglio dell'anno 981 (\"etiam Campilia cum piscatione et venatione sua\"). L'atto \u00e8 riportato nel Regesto del \"Codice Pelavicino\" pubblicato nel 1912 negli Atti della \"Societ\u00e0 Ligure di Storia Patria\" di Genova.\nIl 29 luglio del 1185 il castello di Campiglia (\"Castrum Campiliae\") \u00e8 riconosciuto da Federico Barbarossa come propriet\u00e0 del Vescovo di Luni.\n&lt;br&gt;Il castello \u00e8 citato ancora nel febbraio 1191 dall\u2019imperatore Enrico VI che riconferma al vescovo di Luni la sua protezione sulle terre.\nIl potere vescovile su Campiglia decadde probabilmente nel corso del XIII secolo quando queste terre divennero dominio di Genova.\n&lt;br&gt; Nel luglio 1231 Papa Gregorio IX attribuisce all'Abbazia di San Venerio dell'Isola del Tino la met\u00e0 delle decime di Campiglia.\nQuasi un secolo dopo nel paese viene costruita la chiesa di Santa Caterina come dipendente dalla chiesa plebana di Marinasco.\nLa Chiesa di Santa Caterina.\nA Santa Caterina di Alessandria, patrona di Campiglia, \u00e8 dedicata la chiesa nella piazza del paese.\n&lt;br&gt;La chiesa fu costruita come piccolo oratorio nell'anno 1326. Pi\u00f9 tardi, nel XVI secolo forse per iniziativa dei marchesi di Carpena, la cappella fu ingrandita alle dimensioni attuali.\nLa semplice facciata \u00e8 a capanna, con un piccolo occhio strombato e due finestre rettangolari ai lati del semplice portale di accesso. Un secondo portale laterale \u00e8 sormontato da un architrave barocco in marmo.\nIl bell'altare maggiore, con le colonne in marmo portoro ed i capitelli in marmo lunense, risale al 1640 ed espone un rilievo dedicato alla Santa martire, datato 1540 e incluso in un dipinto (\"l'Annunciazione con i Santi Caterina, Giovanni Battista e Martino\") attribuito al Carpenino.\n&lt;br&gt;Su una parete della navata \u00e8 un affresco con la scena del \"Battesimo di Ges\u00f9\" (restaurato nel XX secolo per commissione di Anna Sturlese).\nL'imponente campanile in pietra arenaria \u00e8 stato iniziato nel 1883 (come testimonia l'incisione sulla porta di entrata) e portato a termine nel 1888 (incisione sul muro a lato della campana frontale).\nDalla panoramica piazza della chiesa si diramano i principali percorsi di escursione verso Porto Venere, le Cinque Terre, le localit\u00e0 di Tramonti, Schiara, la fontana di Nozzano e Monaster\u00f2li.\nAltri edifici.\nIl castello di Campiglia era stato costruito dai vescovi di Luni, probabilmente nell'XI secolo, allo scopo di fortificare il territorio posto sotto la loro giurisdizione, per difenderlo dalle scorrerie saracene e dall'invadenza dei Malaspina e della repubblica di Genova.\n&lt;br&gt;Gli storici, nell'approfondimento della storia della localit\u00e0, riferiscono che il castello di Campiglia fu riconosciuto dall'imperatore Federico Barbarossa (1185) come possedimento del vescovo di Luni e definito \"dominante il golfo della Spezia\" e anche \"castello di Campiglia sopra Porto Venere\". Altra analoga conferma ci fu nel 1191. Le citazioni imperiali, nella definizione logistica e consequenziale del territorio, riferiscono della prossimit\u00e0 del \"Castrum Campiliae\" e della \"Curtem Cararie\" (l'attuale Carrara).\nIl Castello di Campiglia oggi non esiste pi\u00f9, ma ha lasciato il suo ricordo nel nome del luogo in cui sorgeva. \nNel rione del \"Castello\" troviamo l\u2019antica piccola chiesa in pietra, oggi sconsacrata al culto.\nPoco fuori dell'abitato \u00e8 un mulino a vento del XVII secolo, caratterizzato da una scala esterna di pietra e dalla copertura a cupola del piano terra.\nEconomia.\nIl territorio del borgo \u00e8 dedicato principalmente alla coltura della vite, con i tipici terrazzamenti degradanti verso il mare.\nCampiglia Tramonti \u00e8 infatti nota per la sua produzione del vino Sciachetr\u00e0 - il \"Tramonti di Campiglia\", simile al \"Tramonti di Biassa\" prodotto nel vicino borgo di Biassa.\nAltra attivit\u00e0 agricola \u00e8 legata alla raccolta di pregiato zafferano, pianta che qui un tempo era di crescita spontanea e che oggi \u00e8 regolarmente coltivata.\nCuriosit\u00e0.\nIl naturalista inglese Fran\u00e7ois W.C. Trafford afferm\u00f2 di aver avuto, salendo la mattina del 28 marzo 1869 da Campiglia alla vetta del \"Monte Castellana\", la visione (\"Amphi\u00f2rama\") dell'intero mondo proiettata davanti ai suoi occhi con gli oceani, i deserti, le montagne, le isole e persino i poli ghiacciati. La nitida visione di quella domenica mattina dur\u00f2 circa quattro ore.\nDi essa il naturalista afferma che in un primo tempo non volle parlarne con nessuno nel timore di essere considerato pazzo.\nTuttavia in seguito, a testimonianza di questa incredibile esperienza, nel 1874 decise di scriverne una narrazione dettagliata nel suo libro \"Amphiorama 1869, ou la Vue du Monde des Montagnes de La Spezia\", pubblicato in sette edizioni a Zurigo.\nIl libro, rimasto a lungo dimenticato nelle biblioteche svizzere, alla fine del XIX secolo fu rinvenuto dal geologo spezzino Giovanni Capellini che ne scrisse in un articolo pubblicato sul \"Giornale della Lunigiana\". Anche lo scrittore Ettore Cozzani, fondatore della rivista \"L'Eroica\", ne trasse spunto per un suo racconto."}
{"id": "583693", "revid": "486946", "url": "https://it.wikipedia.org/wiki?curid=583693", "title": "Parlamento della Finlandia", "text": ""}
{"id": "583700", "revid": "2068842", "url": "https://it.wikipedia.org/wiki?curid=583700", "title": "Gnash", "text": "Gnash \u00e8 un lettore multimediale sviluppato e mantenuto dal progetto GNU, concepito per la riproduzione di files multimediali in formato Shockwave Flash (SWF). \u00c8 utilizzabile anche come plugin per browser web. Si tratta di software libero pubblicato sotto licenza GPL.\nQuesto programma \u00e8 al primo posto, tra i cosiddetti \"progetti ad alta priorit\u00e0\" secondo la Free Software Foundation, progetti che la FSF chiede di supportare in quanto importanti per incrementare l'adozione e l'utilizzo del software libero.\nFlash \u00e8 stato dichiarato obsoleto il 31 dicembre 2020.\nCaratteristiche.\nAl momento il riproduttore \u00e8 in grado di mostrare file Flash, cio\u00e8 in formato SWF, fino alla versione 7 del formato, supporta tuttavia anche diverse funzionalit\u00e0 delle versioni 8 e 9. Tuttavia il programma \u00e8 ancora in versione alfa ed \u00e8 oggetto di lavori assidui da parte degli sviluppatori.\nDalla versione 0.8.8 gli sviluppatori hanno iniziato a sviluppare il supporto alle Video Acceleration API (vaapi), permettendo cos\u00ec alle schede video compatibili di accelerare via hardware i contenuti flash.\nGnash, a differenza del player Adobe permette la riproduzione anche su sistemi a 64 bit. Supporta anche molte piattaforme (oltre alle normali CPU Intel e AMD) differenti come MIPS, ARM, PowerPC a 64 bit.\nRisente tuttavia di alcune limitazioni, poich\u00e9 l'attuale versione del programma proprietario di Adobe per la riproduzione di file Flash permette invece, anche su GNU/Linux, di riprodurre file SWF fino alla versione 10."}
{"id": "583701", "revid": "599013", "url": "https://it.wikipedia.org/wiki?curid=583701", "title": "Fb", "text": ""}
{"id": "583702", "revid": "287204", "url": "https://it.wikipedia.org/wiki?curid=583702", "title": "\u00c9ric Abidal", "text": "Caratteristiche tecniche.\nPoteva essere schierato sia come terzino sinistro sia come difensore centrale. Giocatore molto abile tatticamente, veloce nella progressione e consapevole dei propri mezzi, \u00e8 apprezzato per il suo ottimo senso della posizione.\nCarriera.\nGiocatore.\nClub.\nGli inizi, Monaco e Lille.\nCresce nel Lyon-La Duch\u00e8re, squadra dei sobborghi di Lione con cui debutta nel 1999.\nNel 2000 passa al , dove rimane per due anni collezionando 26 presenze. Abidal fa il suo debutto in Ligue 1 il 16 settembre 2000 contro il Toulouse allo Stade Louis-II, dove il Monaco si impone 3-0. Nell'estate del 2002, Abidal viene venduto per prestito al Lille per la stagione 2002-2003 dove ritrova il suo ex allenatore sotto i colori monegaschi, Claude Puel. Viste le buone prestazioni, il Lilla decide di esercitare l'opzione di acquisto.\nOlympique Lione.\nNel 2004 \u00e8 messo sotto contratto dall'Olympique Lyonnais per 4 anni. Gi\u00e0 il primo anno la squadra vince la Ligue 1 e Abidal conquista il suo primo titolo.\nGioca la semifinale della Coupe de la Ligue 2006-2007, dove segna la sua prima rete in carriera, che permette alla sua squadra vincere contro il Le Mans (1-0). In finale l'OL \u00e8 sconfitta per 1-0 dal Bordeaux.\nIn totale con l'Olympique Lione Abidal vince tre campionati francesi consecutivi e due Supercoppe di Francia.\nBarcellona.\n2007-2011: il \"triplete\" e il Mondiale per club.\nNel giugno Abidal \u00e8 acquistato dal Barcellona per 15 milioni di euro e sigla un contratto di quattro anni. In maglia \"blaugrana\" ritrova Thierry Henry e Lilian Thuram, compagni di squadra ai tempi del e della nazionale.\nNella stagione 2008-2009 con il suo club riesce a completare il triplete vincendo campionato, Coppa del Re e Champions League, pur saltando la finale, essendo stato espulso nel corso della semifinale giocata contro il Chelsea. Nel dicembre del 2009, inoltre, vince anche il Mondiale per club. Il 5 gennaio 2011 realizza, negli ottavi di finale di Coppa del Re, il suo primo gol con la maglia del Barcellona, quello del definitivo 1-1 contro l'Athletic Bilbao, permettendo ai \"blaugrana\" di passare il turno.\n2011-2012: il tumore e il rischio del termine dalla carriera.\nIl 15 marzo 2011 gli viene diagnosticato un tumore al fegato, venendo operato per la rimozione due giorni dopo.. Il 3 maggio 2011, a poco meno di 2 mesi dalla rimozione del tumore, entra in campo per gli ultimi minuti di gioco nella semifinale di ritorno di Champions League, dopo essere stato accolto da un'ovazione del Camp Nou. L'11 maggio gioca da titolare nella partita al Ciutat de Valencia contro il Levante a poco pi\u00f9 di due mesi dall'operazione subita.\nIl 28 maggio gioca da titolare la finale di Champions League contro il Manchester United, vincendola per 3-1; al momento della premiazione, Carles Puyol, capitano del Barcellona entrato a pochi minuti dalla fine dell'incontro, gli cede la fascia di capitano per permettergli di alzare al cielo il trofeo appena conquistato.\nIl 18 gennaio 2012 sigla il secondo goal con la maglia del Barcellona, sempre in Coppa del Re, siglando il 2-1 della vittoria dei blaugrana contro i rivali del Real Madrid al Bernab\u00e8u. Sempre nello stesso giorno rinnova il contratto fino al 2014 con il Barcellona.\nIl 10 aprile \u00e8 sottoposto a un trapianto di fegato, su donazione del cugino Gerard. L'intervento si \u00e8 reso necessario per le conseguenze del tumore. Prima dell'operazione l'epatologo Gaetano Ideo aveva previsto che Abidal non avrebbe potuto riprendere l'attivit\u00e0 agonistica in quanto la conseguente riduzione delle difese immunitarie l'avrebbe costretto a sottoporsi a cure speciali per tutta la sua vita. Il 1\u00ba giugno, invece, il chirurgo Juan Carlos Garcia-Valdecasas, che ha eseguito l'operazione di trapianto di fegato al giocatore francese, apre uno spiraglio alla continuazione dell'attivit\u00e0 agonistica da professionista.\n2012-2013: l'ultimo anno in \"blaugrana\".\nTorna in campo a quasi un anno dall'operazione, precisamente il 6 aprile 2013 in occasione della partita di campionato Barcellona-Maiorca (5-0), subentrando a Gerard Piqu\u00e9 al 70'.\nAl termine della stagione, di fronte alla proposta del club di allenare una delle squadre giovanili rifiuta perch\u00e9 desidera giocare ancora e annuncia quindi che lascer\u00e0 il Barcellona, ripromettendosi di tornare come allenatore quando lascer\u00e0 il calcio giocato. Dopo l'ultima partita di campionato, al Camp Nou contro il Malaga, l'intero stadio insieme con i suoi compagni di squadra tributano un grandioso omaggio a lui e al cugino G\u00e9rard che gli ha donato il fegato per il trapianto.\nMonaco.\nL'8 luglio 2013 torna a giocare nel , squadra con cui ha esordito tredici anni prima, firmando un contratto annuale. L'allenatore Claudio Ranieri lo nomina immediatamente capitano della squadra. L'esordio con i monegaschi avviene alla prima giornata di campionato, nella vittoria per 2-0 contro il Bordeaux. Il 3 luglio 2014 rinnova il suo contratto per un altro anno.\nOlympiakos.\nSolo due giorni dopo aver firmato il contratto per il club monegasco il 5 luglio 2014 viene acquistato dai greci dell'..\nIl 19 dicembre dello stesso anno, annuncia l'addio al calcio giocato. Gioca la sua ultima partita il giorno successivo, contro l'AEL Kalloni.\nNazionale.\nIl 18 agosto 2004, l'allenatore Raymond Domenech lo fa debuttare in nazionale nel match contro la Bosnia-Erzegovina pareggiato 1-1.\nDisputa la Coppa del mondo del 2006 in Germania, realizzando uno dei tiri di rigore nella finale di Berlino persa dalla Francia contro l'.\nHa totalizzato 67 presenze in nazionale, l'ultima delle quali il 15 novembre 2013 contro l' in un incontro di qualificazione per la Coppa del mondo del 2014.\nDirigente.\nIl 7 giugno 2018 \u00e8 diventato segretario tecnico del Barcellona, ricoprendo il ruolo fino al 18 agosto 2020, quando ha risolto il contratto con il club \"blaugrana\"."}
{"id": "583704", "revid": "124799925", "url": "https://it.wikipedia.org/wiki?curid=583704", "title": "More veneto", "text": "Il termine more veneto (abbreviato in \"m.v.\") indica la presentazione di una data secondo il calendario vigente nell'antica Repubblica di Venezia, che in precedenza era vigente anche nell'Impero romano ed era da sempre usato dai Veneti.\nStoria.\nIl ciclo dell'anno (il capodanno) ha inizio il 1\u00ba marzo, di cui ci resta testimonianza nei nomi dei mesi di settembre (settimo mese a partire da marzo), ottobre (ottavo mese a partire da marzo), novembre (nono mese dell'anno) e dicembre (decimo mese), seguiti dai mesi di rinnovamento e morte. L'introduzione del calendario gregoriano nel Veneto, quindi, non stravolse l'uso ufficiale della Repubblica Veneta, per cui per secoli indicando \"more veneto\" nei mesi di gennaio e febbraio si indicavano in pratica i mesi dell'anno successivo gregoriano (esempio: gennaio 1591 \"more veneto\" era il gennaio 1592 gregoriano).\nDatazione \"more veneto\".\nPer evitare fraintendimenti le date dei documenti venivano dunque gi\u00e0 allora affiancate dalla dicitura latina \"more veneto\", ossia \"secondo l'uso veneto\": in tal modo, ad esempio, la data \"14 febbraio 1702 more veneto\" corrispondeva alla data generale \"14 febbraio 1703\", in quanto l'anno 1703 iniziava in Veneto solo a partire dal mese seguente e quindi febbraio risultava essere l'ultimo mese del 1702 (il vecchio anno). L'uso, di origini molto antiche, faceva s\u00ec che secondo tale sistema i mesi di settembre, ottobre, novembre e dicembre fossero effettivamente il settimo, l'ottavo, il nono e il decimo mese dell'anno, come indicato dal nome. \nCapodanno veneto.\nIl capodanno veneto, fissato il 1\u00ba marzo, era quindi una festivit\u00e0 ufficiale della Serenissima Repubblica. L'uso di fissare l'inizio dell'anno in corrispondenza dell'inizio della primavera e del risveglio naturale della vita era pratica arcaica molto diffusa e riscontrabile anche in altri calendari, come nel caso del capodanno romano e del capodanno cinese.\nLa tradizione del capodanno veneto tuttora sopravvive nelle tradizioni di alcune zone della pedemontana berica, dell'altopiano di Asiago e in varie feste locali del Trevigiano, del Padovano a Onara e del Bassanese, che la ricordano con l'usanza del \"Bruza Marzo\" (o Bati Martho o \"Bati Marzo\" o \"ciam\u00e0r Marzo\"), che significa risvegliare l'anno nuovo.\nIn certe zone si offre tutt'oggi lo spettacolo di grandi fal\u00f2 per propiziare l'anno nuovo; in altre, come a Valdagno nella valle dell'Agno in provincia di Vicenza, si fa \"Fora Febraro\" con i \"sci\u00f2chi col carburo\" (botti provocati facendo scoppiare l'acetilene, prodotto unendo il carburo di calcio con l'acqua) e i bimbi girano per le strade battendo su pentole e coperchi, o trascinando in bicicletta o a piedi delle lattine vuote (un tempo si usava trascinare la catena del camino, che cos\u00ec diventava lucida), con l'idea che il rumore scacci il freddo Febbraio."}
{"id": "583706", "revid": "287204", "url": "https://it.wikipedia.org/wiki?curid=583706", "title": "Jose Antonio Reyes", "text": ""}
{"id": "583709", "revid": "1005847", "url": "https://it.wikipedia.org/wiki?curid=583709", "title": "Costituzione della Finlandia", "text": "La Costituzione della Finlandia (\"Suomen perustuslaki\" in finlandese, \"Finlands grundlag\" in svedese) \u00e8 il fondamento delle leggi nazionali della Repubblica finlandese. Essa definisce le basi, le strutture e l'organizzazione del governo, le relazioni tra i vari organi costituzionali e inquadra i diritti fondamentali dei cittadini finlandesi. L'attuale Costituzione \u00e8 entrata in vigore il 1\u00ba marzo 2000 ed ha abrogato le precedenti quattro leggi di rango costituzionale contenenti i principi e le norme che regolavano il funzionamento dello Stato finlandese.\nStoria.\nIl dominio svedese.\nLa Finlandia fece parte del regno di Svezia fino al 1809 quando con la pace di Hamina fu sancito il suo passaggio dalla Svezia alla Russia. In quanto soggetta all'autorit\u00e0 dei re svedesi, la storia costituzionale finlandese si innesta sul sistema costituzionale sviluppatosi in Svezia a partire dal XVII secolo, quando matur\u00f2 in quel paese il principio secondo il quale il sovrano si impegna a governare nel rispetto delle leggi esistenti e dei diritti riconosciuti ai propri sudditi. Un certo numero di leggi assurse progressivamente a rango costituzionale, intendendosi con ci\u00f2 che tali leggi non sarebbero potute essere modificate senza il consenso dell'assemblea che rappresentava le varie classi sociali. Il sistema costituzionale svedese si consolid\u00f2 dopo la restaurazione dell'assolutismo monarchico da parte del re Gustavo III (1772). Si form\u00f2 una costituzione basata su quattro pilastri: la legge sulla forma di governo, la legge sull'assemblea parlamentare, i privilegi di classe dei quattro stati, la legge di unione e sicurezza. La struttura quadripartita della costituzione, tutt'oggi vigente in Svezia, si conserv\u00f2 in Finlandia oltre la cessazione del dominio svedese e venne definitivamente superato con la nuova costituzione entrata in vigore nel 2000.\nIl Gran Ducato di Finlandia.\nCon l'annessione della Finlandia alla Russia, lo zar Alessandro I conferm\u00f2 le leggi di derivazione svedese gi\u00e0 vigenti sul territorio finlandese. Bench\u00e9 lo zar non avesse specificato espressamente quali leggi intendesse confermare, esisteva in Finlandia un largo consenso su quello che doveva considerarsi il \"corpus\" delle leggi finlandesi che lo zar si era impegnato a rispettare.\nUna prima modifica costituzionale fu realizzata nel 1869 con l'approvazione di una nuova legge sull'assemblea parlamentare, dopo che lo zar Alessandro II aveva autorizzato la Dieta (in finlandese \"valtiop\u00e4iv\u00e4t\") a riunirsi nuovamente a partire dal 1863. Si apr\u00ec dunque una fase di ulteriori tentativi di riforma costituzionale che non approdarono tuttavia ad alcun risultato.\nL'ultima riforma costituzionale del periodo della dominazione russa risale al 1906, quando entr\u00f2 in vigore una nuova legge sull'assemblea parlamentare.\nL'indipendenza e la repubblica.\nLa Finlandia proclam\u00f2 la propria indipendenza dalla Russia il 6 dicembre 1917 e si costitu\u00ec come una repubblica. Un comitato costituente fu incaricato di preparare una riforma costituzionale che si concretizz\u00f2 nella legge sulla forma di governo della Finlandia (in finlandese \"Suomen halitusmuoto\") del 1919. A questa seguirono la cosiddetta legge sulla responsabilit\u00e0 ministeriale (in finlandese \"ministerivastuulaki\") e la legge sull'Alta Corte di Giustizia (in finlandese \"laki valtakunnanoikeudesta\") del 1922, la nuova legge sull'assemblea parlamentare (in finlandese \"valtiop\u00e4iv\u00e4j\u00e4rjestys\") del 1928. La repubblica finlandese venne cos\u00ec ad avere una nuova costituzione formata da quattro leggi fondamentali, consolidando cos\u00ec il tradizionale modello di una costituzione basata su quattro pilastri ereditato dalla Svezia.\nLa costituzione del 1919.\nLa costituzione finlandese, formata dalle quattro leggi fondamentali adottate negli anni successivi all'indipendenza, \u00e8 il risultato di un compromesso tra due diverse posizioni presenti all'interno della classe dirigente della Finlandia dell'epoca. Mentre i conservatori sostenevano la realizzazione di un sistema costituzionale di stampo presidenziale in cui un unico soggetto \u00e8 garante della solidit\u00e0 del governo, le forze liberali e socialiste propendevano per un sistema in cui fosse centrale il consenso popolare, espresso attraverso il parlamento e sul quale era fondata la legittimazione del potere esecutivo.\nLa mediazione tra la forma di governo presidenziale, caldeggiata dai conservatori, e il modello parlamentale dei liberali e dei socialisti, diede origine ad un sistema parlamentare in cui \u00e8 riconosciuta al presidente della repubblica una ampia serie di poteri che gli consentono di intervenire in modo diretto nella vita politica dello stato. Si tratta dunque di un sistema misto in cui la forma di governo parlamentare \u00e8 caratterizzata da forti accenti di presidenzialismo.\nQuesto sistema ibrido \u00e8 teoricamente esposto al rischio che si crei una continua contrapposizione tra il governo e il parlamento e il presidente della repubblica, a cui la costituzione del 1919 attribuiva tanto poteri in ambito legislativo (ad esempio il potere di emettere decreti legislativi, art. 34 della legge sulla forma di governo) quanto competenze spettanti al potere esecutivo (come la sua competenza nel determinare la politica estera del paese, art. 33 della legge sulla forma di governo).\nNei decenni che seguirono, questa potenziale conflittualit\u00e0 tra i tre organi principali dello stato non sfoci\u00f2 comunque mai in una vera contrapposizione poich\u00e9 fu sempre possibile trovare una mediazione consistente nella maggiore o minore rivendicazione da parte del presidente della repubblica delle prerogative assegnategli dalla costituzione.\nIl modello di una presidenza della repubblica non direttamente attiva politicamente fu seguito dal primo presidente della repubblica K. J. St\u00e5hlberg, il quale interpret\u00f2 il suo ruolo come equidistante dal sistema dei partiti, rispetto al quale assunse solo una funzione di mediazione dei conflitti. Egli inoltre si present\u00f2 principalmente come una figura che rappresentava l'unit\u00e0 del popolo finlandese. Questo modello di una presidenza pi\u00f9 \"debole\" rispetto al dettato costituzionale era in realt\u00e0 il frutto della frammentata realt\u00e0 politica finlandese, che non consentiva al presidente della repubblica di avere dietro di s\u00e9 una forza politica consistente che ne appoggiasse le scelte. Inoltre la mancanza di un sistema di elezione diretta del presidente della repubblica impediva che questi si sentisse investito di mandato popolare.\nUn mutamento del modo di intendere il ruolo del presidente della repubblica inizi\u00f2 a farsi strada dopo la seconda guerra mondiale. In particolare fu rivalutato il ruolo del presidente nel dirigere la politica estera nazionale, anche in conseguenza della necessit\u00e0 di presentarsi sul piano internazionale e in particolare nei confronti dell'Unione Sovietica, con un'unica figura autorevole e garante delle posizioni del paese nei rapporti con gli altri stati.\nInizi\u00f2 cos\u00ec una nuova fase, coincidente con la lunga presidenza di Urho Kekkonen, in cui la Finlandia venne in pratica ad assumere una forma semi-presidenziale, caratterizzata da un presidente della repubblica pronto tanto ad esercitare le sue prerogativa in politica estera quanto ad incidere direttamente anche sulla politica interna.\nCon la fine della presidenza di Kekkonen anche il ruolo del presidente torn\u00f2 ad essere meno incisivo nelle scelte politiche. Il sistema torn\u00f2 a qualificarsi pi\u00f9 come un sistema parlamentare e contemporaneamente crebbe il ruolo del capo del governo e l'autorit\u00e0 del parlamento.\nLa riforma della costituzione.\nA partire dal 1983 si apr\u00ec una nuova fase di riforme della costituzione finlandese. Fino ad allora i necessari adattamenti delle leggi costituzionali al mutare dei tempi erano state ottenute sfruttando la particolare flessibilit\u00e0 della costituzione del 1919. Anzich\u00e9 emendare la costituzione si era sempre proceduto ad emanare \"leggi eccezionali\" che, pur essendo leggi ordinarie e subordinate alla costituzione, prevedevano eccezioni \"ad hoc\" al dettato costituzionale.\nLa prima grande riforma costituzionale si ebbe dunque nel 1983, quando fu profondamente emendata la legge sull'assemblea parlamentare. Un'ulteriore riforma nel 1987 introdusse la possibilit\u00e0 di indire referendum consultivi, modific\u00f2 il sistema di elezione del presidente della repubblica e ne ridefin\u00ec i poteri.\nNel 1991 nuove riforme incisero nuovamente sul ruolo del presidente della repubblica. Il suo sistema di elezione divenne definitivamente diretto, prevedendo la possibilit\u00e0 del ballottaggio, e fu stabilito che l'ufficio non potesse essere ricoperto per pi\u00f9 di due mandati consecutivi, ciascuno della durata di sei anni. Furono inoltre limitati i poteri del presidente sul governo e sul parlamento. Tanto lo scioglimento del governo che quello del parlamento furono sottratti al diretto potere del presidente, subordinandoli rispettivamente ad una richiesta motivata del primo ministro e all'esperimento di consultazioni col presidente dell'assemblea parlamentare e con i vari gruppi parlamentari. La riforma introdusse inoltre l'obbligo per il primo ministro a cui \u00e8 stato affidato l'incarico di formare il governo di presentarsi immediatamente al parlamento per esporre il proprio programma, sul quale il parlamento \u00e8 chiamato a votare la fiducia al nuovo governo.\nNel 1994 la costituzione fu nuovamente riformata in vista dell'ingresso della Finlandia all'Unione europea.\nUn'ultima grande riforma costituzionale fu compiuta nel 1995, quando si procedette alla riscrittura integrale del secondo capitolo della legge costituzionale sulla forma di governo, dedicato ai diritti fondamentali.\nA partire dal 1995 inizia una fase preparatoria per una integrale riforma della costituzione. Viene costituito il \"gruppo di lavoro Costituzione 2000\" allo scopo di valutare la possibilit\u00e0 di riorganizzare ed aggiornare le leggi costituzionali finlandesi.\nIl \"gruppo di lavoro\" present\u00f2 al governo una relazione sulla base della quale fu istituita la \"Commissione Costituzione 2000\", col compito di preparare una bozza di costituzione, che avrebbe dovuto raccogliere in un unico testo normativo le quattro leggi costituzionali finlandesi. Conclusisi i lavori della commissione nel 1997, la bozza della nuova costituzione fu esaminata dalla commissione per gli affari costituzionali, la cui relazione fu pubblicata nel 1999. Dopo le elezioni politiche, tenutesi nello stesso anno, il nuovo parlamento approv\u00f2 la nuova costituzione, che fu promulgata dal presidente della repubblica.\nLa nuova Costituzione.\nLa nuova Costituzione entr\u00f2 in vigore il 1\u00ba marzo 2000. La denominazione ufficiale in finlandese \u00e8 \"Suomen perustuslaki\" (Costituzione della Finlandia), che fu preferita a quella di \"Suomen hallitusmuoto\" (forma di governo della Finlandia), che avrebbe seguito la tradizione costituzionale finlandese ma avrebbe messo meno evidenza il carattere di novit\u00e0 della nuova legge fondamentale dello stato.\nLa Costituzione \u00e8 composta da 131 articoli (in finlandese \"pyk\u00e4l\u00e4\", indicato col simbolo \u00a7 posposto al numero), divisi in 13 capitoli (in finlandese \"luku\"):\nFondamenti dell'ordinamento statale.\nLa Costituzione definisce la Finlandia come una repubblica sovrana in cui la sovranit\u00e0 appartiene al popolo rappresentato nel parlamento. Viene inoltre affermato il principio della separazione dei poteri, con l'attribuzione del potere legislativo al parlamento, quello esecutivo al governo e al presidente della repubblica, e il potere giudiziario esercitato da tribunali indipendenti.\nPrincipi fondamentali.\nIl secondo capitolo della costituzione contiene un elenco di diritti inviolabili e di tutele accordate ai cittadini. Viene innanzitutto affermato il principio di eguaglianza davanti alla legge (art. 6) e il principio di legalit\u00e0 nel processo penale (art. 8). Seguono una serie di diritti civili: libert\u00e0 personale (art. 7), libert\u00e0 di circolazione (art. 9), diritto alla riservatezza (art. 10), libert\u00e0 religiosa (art. 11), libert\u00e0 di riunione e associazione (art. 12), diritto all'istruzione (art. 16), diritto ad un giusto processo (art. 21). La costituzione garantisce inoltre la tutela della propriet\u00e0 privata (art. 15), sancisce il diritto al lavoro e la libert\u00e0 di iniziativa economica privata (art. 18), assicura la tutela dell'ambiente (art. 20).\nL'art. 17 stabilisce che finlandese e svedese sono lingue nazionali e viene affermato il diritto per il cittadino di utilizzare nei suoi rapporti con le pubbliche amministrazioni la propria lingua nazionale. \u00c8 inoltre riconosciuto alla popolazione Sami di utilizzare la propria lingua come previsto dalla legislazione secondaria. Accanto ai Sami la costituzione cita anche i Rom e altri gruppi a cui \u00e8 costituzionalmente garantito il diritto al mantenimento e allo sviluppo della propria lingua e cultura.\nL'art. 14 riconosce infine ai cittadini maggiorenni il diritto di voto attivo e passivo nelle elezioni e nei referendum a livello nazionale. Estende quindi ai non cittadini residenti stabilmente in Finlandia il diritto di voto nelle elezioni amministrative locali.\nParlamento.\nI capitoli 3 e 4 si occupano dell'assemblea parlamentare, che \u00e8 monocamerale e costituita da 200 deputati eletti direttamente ogni quattro anni a suffragio universale con il sistema elettorale proporzionale.\nLa nuova costituzione rafforza il carattere parlamentare della forma di governo dello stato in particolare riconoscendo non solo all'organo parlamentare ma anche a ciascuno dei suoi membri il diritto di ottenere dalle autorit\u00e0 quelle informazioni che risultino utili allo svolgimento della sua attivit\u00e0 parlamentare.\nIl capitolo 4 si occupa in particolare dell'organizzazione e delle funzioni del parlamento.\nPresidente della Repubblica e governo.\nIl capitolo 5 si occupa nella prima parte del presidente della repubblica e nella seconda parte del governo. L'art. 54 stabilisce che possono essere eletti alla presidenza della repubblica soltanto coloro che siano cittadini finlandesi dalla nascita. Il presidente viene eletto in modo diretto dai cittadini per un periodo di sei anni e per non pi\u00f9 di due volte consecutive. \u00c8 previsto che si tenga un ballottaggio qualora nessun candidato riceva la maggioranza assoluta dei voti nella prima elezione. I due candidati che hanno ottenuto il maggior numero di voti partecipano ad una seconda elezione, dalla quale risulta eletto presidente della repubblica il candidato che ha ottenuto la maggioranza dei voti.\nL'art. 58 stabilisce che gli atti compiuti dal presidente della repubblica devono essere conformi alle proposte del governo, salvo in alcuni casi tassativamente elencati.\nL'art. 60 stabilisce che il governo \u00e8 formato dal Primo ministro e da un congruo numero di ministri, che devono essere cittadini finlandesi a cui \u00e8 richiesta onest\u00e0 e competenza.\nSecondo la nuova costituzione il primo ministro viene eletto dal parlamento, mentre la nomina fatta dal presidente della repubblica ratifica semplicemente la decisione del parlamento.\nIl governo appena nominato deve presentarsi di fronte al parlamento, esporre il proprio programma e ottenere la fiducia dell'assemblea.\nL'art. 66 definisce il ruolo del primo ministro a cui \u00e8 attribuito il compito di dirigere l'attivit\u00e0 di governo.\nLegislazione.\nIl capitolo 6 tratta del potere legislativo. \u00c8 stabilito che il potere di iniziativa legislativa spetta al governo e ai membri del parlamento. L'art. 74 prevede inoltre un sistema di controllo di costituzionalit\u00e0 preventivo, affidato alla commissione parlamentare per gli affari costituzionali.\nRelazioni internazionali.\nL'art. 93 afferma che la direzione della politica estera nazionale spetta al presidente della repubblica in cooperazione con il governo. Tuttavia la ratifica degli accordi internazionali \u00e8 di esclusiva competenza parlamentare. La dichiarazione dello stato di guerra spetta al presidente della repubblica che deve aver ottenuto il consenso del parlamento.\nFunzione giudiziaria.\nIl capitolo 9 si occupa del sistema giudiziario. La giustizia \u00e8 amministrata dalla Corte suprema (in finlandese \"Korkein oikeus\"), dalle corti d'appello (in finlandese \"hovioikeus\") e dai tribunali distrettuali (in finlandese \"k\u00e4r\u00e4j\u00e4oikeus\"). Per la materia amministrativa sono competenti il Supremo tribunale amministrativo (in finlandese \"Korkein hallinto-oikeus\") e i tribunali amministrativi regionali. \u00c8 previsto che leggi ordinarie regolino il funzionamento di tribunali con competenza in specifiche materie ma \u00e8 esclusa la possibilit\u00e0 di istituire giudici speciali con funzioni temporanee.\nControllo di legalit\u00e0.\nL'art. 106 stabilisce che le norme costituzionali sono sovraordinate alle altre norme dell'ordinamento e devono sempre essere applicate in caso di contrasto con queste ultime. Conseguentemente non devono essere applicate n\u00e9 da un tribunale n\u00e9 da un'autorit\u00e0 pubblica quelle norme secondarie che contrastano con la costituzione.\nAmministrazione e autonomia.\nLa costituzione riconosce l'autonomia delle isole \u00c5land. Viene inoltre sancita la ripartizione in comuni a cui \u00e8 riconosciuta autonomia amministrativa.\nDifesa nazionale.\nL'art. 127 sancisce il dovere di ogni cittadino finlandese di partecipare alla difesa nazionale.\nIl comando delle forze armate \u00e8 attribuito al presidente della repubblica a norma dell'art. 128."}
{"id": "583711", "revid": "115877076", "url": "https://it.wikipedia.org/wiki?curid=583711", "title": "Diritto finanziario", "text": "Il diritto finanziario \u00e8 quella branca del diritto che studia la finanza pubblica, ovvero le entrate e le spese dello Stato e degli altri enti pubblici.\nScopo.\nLo scopo del diritto finanziario \u00e8 quello di regolamentare al meglio l'attivit\u00e0 di reperimento delle risorse (diritto delle entrate) da utilizzare per il soddisfacimento dei bisogni pubblici (diritto delle spese).\nLo studio del diritto finanziario \u00e8 altres\u00ec l'individuazione del sistema fiscale pi\u00f9 idoneo per raggiungere il benessere sociale: lo sviluppo economico, una distribuzione equa della ricchezza e del reddito prodotto, l'efficiente allocazione delle risorse e la stabilit\u00e0 della crescita economica.\nRapporti con altre discipline e partizioni.\nNel settore dell'economia pubblica, il soggetto attivo (lo Stato) effettua le sue scelte in condizioni di superiorit\u00e0 e le impone ai soggetti passivi (cittadini). Pertanto il diritto finanziario, occupandosi dei rapporti economici svolti in un assetto coercitivo, poich\u00e9 lo Stato si pone in una condizione di supremazia nei confronti dei privati, \u00e8 a sua volta una branca del diritto pubblico, l'insieme delle norme che regolamentano l'attivit\u00e0 dello Stato come ente dotato di potest\u00e0 d'imperio.\nLa corrispondente partizione dell'economia relativa al diritto finanziario \u00e8 la scienza delle finanze.\nIl diritto finanziario a sua volta si divide in vari sottogruppi, il pi\u00f9 importante dei quali \u00e8 il diritto tributario."}
{"id": "583714", "revid": "599013", "url": "https://it.wikipedia.org/wiki?curid=583714", "title": "Fd", "text": ""}
{"id": "583725", "revid": "92920", "url": "https://it.wikipedia.org/wiki?curid=583725", "title": "Lettera di credito stand-by", "text": "La lettera di credito \"stand by\" (\"stand-by letter of credit\" SBLC) \u00e8 nata negli Stati Uniti come promessa di pagamento unilaterale allo scopo di essere utilizzata come cauzione per la corretta esecuzione di un contratto commerciale sottostante.\nLa forma utilizzata \u00e8 quella di un credito documentario il cui utilizzo sia subordinato ad una presentazione di documenti estremamente semplificata o addirittura limitata alla sola esibizione della richiesta di pagamento da parte del beneficiario.\nEssa viene utilizzata soprattutto dalle banche USA per eludere la norma che \"vieta\" loro di emettere documenti \"in forma di garanzia\".\nNormativa.\nPur avendo la forma di un credito documentario o di una lettera di credito, la l.c. stand-by \u00e8 sostanzialmente una garanzia a prima richiesta e pertanto valgono per essa le incertezze normative che contraddistinguono in campo internazionale le cosiddette \"garanzie autonome\".\nCol 1/1/1999 sono entrate in vigore in alcuni Paesi Anglosassoni delle norme della Camera di Commercio Internazionale denominate \"ISP98\" (International Standby Practices 1998).\nTuttavia queste norme riflettono soprattutto la prassi anglosassone in materia e non sono state ben accette dalle comunit\u00e0 bancarie europee - tra cui quella italiana e tedesca - che continuano a privilegiare il riferimento alle Norme ed Usi Uniformi relativi ai Crediti Documentari UCP 600 (Brochure n. 600) in uso dal 1/07/2007.\nUtilizzo.\nLa l.c. stand-by, per la sua praticit\u00e0 e duttilit\u00e0, viene largamente utilizzata non solo nel commercio internazionale ma anche come garanzia in operazioni di natura esclusivamente finanziaria."}
{"id": "583737", "revid": "289247", "url": "https://it.wikipedia.org/wiki?curid=583737", "title": "Nikolai del Giappone", "text": ""}
{"id": "583739", "revid": "599013", "url": "https://it.wikipedia.org/wiki?curid=583739", "title": "Fg", "text": ""}
{"id": "583743", "revid": "1318658", "url": "https://it.wikipedia.org/wiki?curid=583743", "title": "Power ballad", "text": "Nella musica, il termine power ballad sta a indicare un brano lento e melodico, caratterizzato da sonorit\u00e0 dolci, toccanti ed evocative e che arriva ad esplorare temi sentimentali come la nostalgia e la gelosia, la rottura, l'abbandono o ad esprimere semplicemente una dichiarazione d'amore. Le atmosfere possono essere malinconiche, ma anche romantiche o vigorose.\nCaratteristiche.\nSolitamente si fa distinzione fra \"ballad\" convenzionale e \"power ballad\" se vi \u00e8 la presenza di una chitarra elettrica distorta che sopraggiunge nel \"climax\" del brano per conferire maggiore enfasi emozionale al culmine della canzone e maggior vigore al fraseggio (da cui il termine inglese \"power\" ad indicare la relativa \"potenza\" maggiore rispetto ad una semplice esecuzione acustica).\nUn brano \"power ballad\" ha una struttura ritmica lenta molto cadenzata, solitamente distribuita su \"Intro\" - \"Strofa\" - \"Ritornello\" - \"Strofa\" - \"Ritornello\" - \"Assolo\" - \"Ritornello\".\nA differenza dei classici brani \"metal\", si differenzia per il ruolo preponderante di \"Synth Pad\", chitarra elettrica con effetto \"chorus\" (sulla strofa) e con distorsore (sul ritornello) e/o la presenza di chitarre acustiche. A questi, talvolta, vengono aggiunti archi, ottoni, percussioni orchestrali (come i timpani) e sezioni di cori.\nStoria.\nIl termine Power ballad divenne di uso comune durante la met\u00e0 degli anni '70, quando le radio cominciarono a dedicare uno spazio a canzoni come \"Without You\" dei Badfinger, \"Stairway to Heaven\" dei Led Zeppelin e \"Dream On\" degli Aerosmith. Da allora, il genere rimase sempre in voga e divenne molto comune con l'hair metal."}
{"id": "583744", "revid": "767487", "url": "https://it.wikipedia.org/wiki?curid=583744", "title": "Orazio Strano", "text": "Biografia.\nNel secondo dopoguerra cantava di citt\u00e0 in citt\u00e0 di vicende popolari e soprattutto della storia di Salvatore Giuliano. Ha scritto molte canzoni e filastrocche ed ha collaborato con Rosita Cali\u00f2, una cantastorie siciliana al femminile.\nOrazio Strano \u00e8 stato eletto Trovatore d'Italia alle Sagre dei Cantastorie del 1960 e del 1962, organizzate dall'Associazione Italiana Cantastorie Ambulanti (AICA).\nCollegamenti esterni.\nI Quattro Malandrini Siciliani"}
{"id": "583746", "revid": "1590006", "url": "https://it.wikipedia.org/wiki?curid=583746", "title": "Sant'Ambrogio (Cefal\u00f9)", "text": "Sant'Ambrogio (\"Sant'Amrociu\" in siciliano) \u00e8 una frazione del comune di Cefal\u00f9, nella citt\u00e0 metropolitana di Palermo, di circa 315 abitanti.\nGeografia fisica.\nDista circa 6\u00a0km dal capoluogo comunale. Fa parte del Parco delle Madonie. Gli abitanti si chiamano ambrosiani e il patrono \u00e8 la Madonna della Salute, anche se Sant'Ambrogio \u00e8 il patrono storico.\nStoria.\nL'abitato \u00e8 sorto, secondo le tradizioni locali, a partire dal terremoto del 1783, nel luogo ove esisteva una cappella dedicata a sant'Ambrogio, ed \u00e8 caratterizzato da stradine piccole e tortuose.\nIl principale evento locale \u00e8 la festa della Madonna della Salute.\nIl lungomare \u00e8 dedicato alla memoria del grande pilota della Ferrari Gilles Villeneuve.\nEconomia.\nPer la piccola comunit\u00e0 della frazione ambrosiana, fin dall'inizio della sua fondazione fino agli anni 1950, la manna costituiva la base dell'economia locale per i contadini che si dedicavano alla coltura del frassino che va dal periodo met\u00e0 luglio a met\u00e0 settembre, alla viticoltura e la vendemmia, all'olivicoltura e alla raccolta delle olive che incominciava subito dopo e proseguiva fino a febbraio.\nA meno di 2\u00a0km ad est del centro abitato \u00e8 presente la stazione di Castelbuono, sulla ferrovia Palermo-Messina."}
{"id": "583749", "revid": "79816538", "url": "https://it.wikipedia.org/wiki?curid=583749", "title": "Canale5", "text": ""}
{"id": "583751", "revid": "174551", "url": "https://it.wikipedia.org/wiki?curid=583751", "title": "Naruhito", "text": "L'era giapponese corrispondente al suo regno porta il nome di e di conseguenza, secondo la tradizione giapponese, dopo la sua morte gli sar\u00e0 attribuito il nome postumo di per ordine del governo. Il suo titolo onorifico \u00e8 .\nMentre all'estero ci si riferisce comunemente a lui utilizzando il nome personale, i giapponesi utilizzano le espressioni , , o, molto pi\u00f9 raramente, semplicemente .\nDivenne principe ereditario al trono del crisantemo in seguito alla morte del nonno, l'Imperatore Hirohito, avvenuta il 7 gennaio 1989.\nL'imperatore \u00e8 noto per la sua attivit\u00e0 nelle opere caritatevoli che svolgeva, in particolare, quando non era ancora principe ereditario. Gi\u00e0 da principe ereditario ha assolto una lunga serie di funzioni imperiali.\n\u00c8 sposato con l', nata ; la coppia ha una figlia, .\nDopo averlo annunciato con cinque mesi d'anticipo, il padre Akihito ha abdicato il 30 aprile 2019. La cerimonia di intronizzazione di Naruhito ha avuto luogo il giorno successivo. La cerimonia di incoronazione si \u00e8 invece svolta il 22 ottobre 2019.\nCon l'ascesa al trono di Naruhito, ha preso il via l'era Reiwa, designazione ufficiale del suo periodo di regno presentata il 1\u00ba aprile 2019 dal Primo Ministro Shinz\u014d Abe, che significa \"bella armonia\".\nSecondo una delle interpretazioni della controversa \"Dichiarazione della natura umana dell'imperatore\", promulgata dal nonno Hirohito nel 1946, Naruhito \u00e8 il secondo imperatore del Giappone a salire sul trono senza godere di prerogative divine.\nBiografia.\nIstruzione.\nHa conseguito la laurea in storia all'Universit\u00e0 Gakush\u016bin nel 1982. Nel luglio dello stesso anno inizi\u00f2 un corso intensivo di tre anni in inglese prima di entrare al Merton College dell'Universit\u00e0 di Oxford. Presenter\u00e0 la sua tesi nel 1989.\nL\u2019imperatore Naruhito suona la viola e ama fare jogging, trekking, e alpinismo nel suo tempo libero. Ha scritto parecchi articoli e un libro, \"The Thames And I: A Memoir Of Two Years At Oxford\" (ISBN 1-905246-06-4).\nDurante la sua permanenza ad Oxford Naruhito ha viaggiato per tutta l'Europa e ha incontrato molti membri delle famiglie reali europee, tra cui la famiglia reale britannica. I modi relativamente rilassati della famiglia reale inglese colpirono il principe: \"La Regina Elisabetta II, notai con sorpresa, si vers\u00f2 il t\u00e8 da sola e serv\u00ec dei tramezzini\". Inoltre ebbe occasione di sciare con Giovanni Adamo II del Liechtenstein, and\u00f2 in vacanza nel mediterraneo con Juan Carlos I di Spagna ed and\u00f2 in barca con Sonja e Harald V di Norvegia e Beatrice dei Paesi Bassi.\nFidanzamento e matrimonio.\nIl principe e Masako Owada si incontrarono per la prima volta ad un t\u00e8 organizzato dall'Infanta Elena di Spagna nel novembre del 1986, quando lei era studentessa all'Universit\u00e0 di Tokyo.\nIl principe corteggi\u00f2 e alla fine si dichiar\u00f2 (ufficialmente due volte) alla giovane, divenuta intanto diplomatica del Ministero giapponese degli Affari Esteri, che lavorava insieme con il padre Hisashi Owada, attualmente giudice presso la Corte Internazionale di giustizia, ex vice ministro per gli affari esteri ed ex ambasciatore giapponese alle Nazioni Unite. Il palazzo imperiale annunci\u00f2 il loro fidanzamento il 19 gennaio 1993.\nIl 9 giugno 1993 il principe della corona del Giappone e Masako Owada si sposarono nel Tempio Shinto Imperiale di Tokyo di fronte a 2\u00a0500 convitati, tra i quali tutti i regnanti e molti capi di Stato d'Europa. Si stima inoltre che 500 milioni di persone in tutto il mondo seguirono in diretta le nozze attraverso la radio e la televisione.\nSposando il principe ereditario, Masako Owada ricevette un titolo nobiliare (principessa della corona del Giappone) nonch\u00e9 l'attributo di \"sua altezza imperiale\". \u00c8 conosciuta popolarmente come principessa Masako, anche se l'appellativo non \u00e8 tecnicamente corretto. La coppia si \u00e8 stabilita a Palazzo Togu-gosho, nell'area imperiale di Tokyo.\nPrincipessa Aiko.\nLa coppia imperiale ha una figlia, sua altezza imperiale la principessa Aiko (il suo titolo ufficiale \u00e8 \"Toshi no Miya,\" o principessa Toshi), nata il 1\u00ba dicembre 2001.\nLa nascita della bambina, avvenuta pi\u00f9 di otto anni dopo il matrimonio dei genitori, ha acceso un dibattito vivace in Giappone. Ci si interroga se si debba cambiare o meno la legge di successione imperiale del 1947, cio\u00e8 se si debba passare da una forma di progenitura a preferenza maschile a una egualitaria, che permetterebbe anche alle donne di ereditare il trono del crisantemo.\nUna commissione di esperti scelta dal governo ha stilato una relazione il 25 ottobre 2006 suggerendo una legge di successione imperiale che permetta una primogenitura egualitaria. Il 20 gennaio 2006 il primo ministro Jun'ichir\u014d Koizumi ha usato parte del suo discorso annuale per rispondere alle controversie nate in seguito alla sua proposta di legge da sottoporre al vaglio del parlamento giapponese che permetterebbe anche alle donne di accedere al trono al fine di dare stabilit\u00e0 futura alla successione. Koizumi non ha annunciato una scadenza per la legislazione n\u00e9 ha introdotto dettagli sui contenuti ma ha notato che questo sarebbe in linea con le conclusione della commissione governativa del 2005.\nDiversi progetti di modifica alla successione imperiale in linea esclusivamente maschile sono stati accantonati temporaneamente dopo l'annuncio, nel febbraio del 2006, che il fratello minore dell'imperatore Naruhito, il principe Akishino, e sua moglie, la principessa Kiko, stavano aspettando il loro terzo figlio. Il 6 settembre 2006 alle 8:27 (Fuso orario giapponese), la principessa Kiko ha dato alla luce un maschio, il secondo in linea di successione al trono del crisantemo in base alle leggi vigenti, dopo il padre Akishino. La nascita del principe Hisahito non solo offre alla famiglia imperiale il primo erede maschio dopo 40 anni ma potrebbe anche significare che i disegni di legge per permettere alle donne la successione al trono non abbiano seguito.\nLavoro e impegni reali come principe della corona.\nNaruhito \u00e8 membro onorario della \"Commissione mondiale sull'acqua per il XXI secolo\" e offre il suo patronato alla \"Global Water Partnership\", un ente fondato dalla Banca Mondiale, dalle Nazioni Unite e dal ministero svedese per lo sviluppo.\nIl principe \u00e8 membro del Consiglio di Stato, l'organo pi\u00f9 alto del governo giapponese presieduto dal padre, l'Imperatore Akihito. Fanno parte del protocollo reale anche le commissioni nell'Esercito giapponese. Ha offerto il suo patronato al Comitato dei giochi olimpici invernali 1998 fino al 1998, quando fu fatto membro del Comitato Olimpico Internazionale. Per conto della corona il principe assolve diversi incarichi imperiali, sia in Giappone sia all'estero.\nAlbero genealogico.\nAscendenza patrilineare.\nL'ascendenza dell'Imperatore Keitai \u00e8 sconosciuta: egli divenne imperatore perch\u00e9 il suo predecessore, l'imperatore Buretsu, era morto senza eredi maschi. Tradizionalmente si considera Keitai discendente del mitico imperatore \u014cjin (III secolo), a sua volta discendente di Jimmu (primo imperatore del Giappone e nipote della dea del Sole Amaterasu).\nOnorificenze.\nOnorificenze giapponesi.\nInsignito da Principe della Corona:"}
{"id": "583752", "revid": "15756", "url": "https://it.wikipedia.org/wiki?curid=583752", "title": "Rene artificiale", "text": "Rene artificiale \u00e8 il nome colloquiale che viene attribuito al complesso dei dispositivi medici utilizzato nella terapia della insufficienza renale tramite emodialisi.\nNella realt\u00e0 \u00e8 costituito da:\nEmodialisi.\nFiltro dializzatore.\nIl filtro dializzatore \u00e8 costituito da due comparti separati dalla membrana semipermeabile: nel primo scorre il sangue del paziente sotto trattamento, nel secondo una soluzione salina, di opportuna composizione e concentrazione, detta \"liquido di dialisi\".\nIn esso avviene la regolazione vera e propria della concentrazione sanguigna mediante sottrazione o cessione delle sostanze tra i due fluidi, secondo il principio fisico del gradiente, che tende ad equilibrarli.\nPer mezzo di una opportuna regolazione del gradiente di pressione, viene forzata anche la sottrazione dei liquidi in eccesso (detta \"ultrafiltrazione\").\nLa membrana semipermeabile pu\u00f2 essere di derivazione cellulosica o sintetica. Esistono numerosi tipi di membrana, di vario livello di costo e prestazione, che permettono al responsabile clinico della terapia di adattarla alla patologia specifica di ogni paziente.\nI filtri dializzatori possono essere a \"piastre\" o a \"fibre cave\":\nLa tecnologia dei filtri dializzatori a fibre cave \u00e8 pi\u00f9 recente.\nPer tutti i modelli, l'ordine di grandezza della superficie utile complessiva \u00e8 di circa 1 m2, tipicamente tra 0,8 e 2 m2.\nDegno di nota il fatto che questo componente \u00e8 generalmente monouso nelle nazioni della Comunit\u00e0 Europea (ovvero non \u00e8 ammesso il riuso, nemmeno sullo stesso paziente), mentre viene ammesso il riuso in altri paesi, in particolare gli USA.\nCircuito extracorporeo.\nSi compone di accessi vascolari (aghi o cateteri), tubi ed accessori per la circolazione sanguigna nel filtro dializzatore.\nPu\u00f2 essere costruito con componenti in PVC o pi\u00f9 nobili e bio-compatibili. Contiene svariate appendici per mezzo delle quali il monitor pu\u00f2 rilevare parametri fisici o clinici.\n\u00c8 in linea di massima il componente di minor costo, pertanto il riuso non viene ritenuto economicamente conveniente nemmeno nei paesi ove sarebbe teoricamente ammesso (ad esempio gli USA).\nApparecchiatura (o \"monitor\").\nSpesso chiamato anche \"la macchina\", dagli addetti ai lavori o dai pazienti stessi, \u00e8 lo strumento che:\nLe apparecchiature sono generalmente installate negli ambulatori di terapia (\"Centri Emodialisi\"), e impiegate a rotazione su diversi pazienti (da 2 a 6, a seconda dei turni operativi): per questa ragione \u00e8 normalmente prevista una procedura di sterilizzazione tra ciascun uso, gestita autonomamente dalla stessa apparecchiatura.\nEsistono svariati modelli con un diverso livello di prestazioni e costo, nonostante la struttura base sia essenzialmente la stessa. Molti produttori, in particolare coloro che possiedono le tecnologie dei filtri dializzatori, hanno sviluppato varianti della terapia classica che possono ottimizzare i trattamenti e migliorare il quadro clinico complessivo dei pazienti.\nTuttavia, data la difficolt\u00e0 di valutare i vantaggi effettivi, che spesso sono misurabili solo nel lungo periodo, risulta talvolta difficile giustificare il costo, sensibilmente pi\u00f9 elevato, di queste terapie.\nRene bioartificiale.\nA partire dal Duemila ricercatori di varie parti del mondo hanno iniziato a sviluppare l'idea di un \"rene bioartificiale\" che possa, come trattamento alternativo, sostituire la dialisi e il trapianto renale.\nWearable Artificial Kidney.\nUn rene artificiale indossabile \u00e8 una macchina da dialisi indossabile che una persona affetta da insufficienza renale terminale potrebbe usare quotidianamente o continuamente. Questo dispositivo non \u00e8 ancora disponibile, ma la ricerca \u00e8 orientata allo sviluppo di macchinari portatili che siano in grado di imitare le funzioni del rene normale. Alcuni pazienti ricevono gi\u00e0 un trattamento di dialisi peritoneale continuo a livello ambulatoriale, ma sono solo una piccola parte dei malati. Il trattamento peritoneale per\u00f2 richiede che grandi quantit\u00e0 di dialisato vengano immagazzinati e smaltiti. Visto che i reni di un individuo sano filtrano il sangue 24 ore al giorno, mentre un dializzato terminale pu\u00f2 arrivare a 12 ore a settimana, sarebbe auspicabile che un individuo affetto da insufficienza renale abbia un dispositivo che consenta una filtrazione 24 ore su 24, al fine di poter svolgere una vita normale e ridurre la mortalit\u00e0. La FDA ha approvato una sperimentazione clinica negli Stati Uniti per un rene artificiale indossabile. Il prototipo \u00e8 un dispositivo di 4,5 chili, alimentato da batterie, che si collega al paziente tramite un catetere e dovrebbe usare meno di 500 ml di dializzato. \u00c8 progettato per funzionare ininterrottamente, consentendo ai pazienti di rimanere in ambulatorio, migliorando la qualit\u00e0 della vita.\nImplantable Renal Assist Device (IRAD).\nL'\u00e9quipe di ricercatori dell'Universit\u00e0 della California hanno dato avvio nel 2010 al \"The Kidney Project\" hanno dato avvio alla creazione di un prototipo di rene artificiale. Le prime sperimentazioni sull'uomo sono previste nel 2017.\nQuesto progetto con a capo il bioingegnere Shuvo Roy ha lo scopo di sviluppare un rene bioartificiale impiantabile, il quale dovrebbe essere in grado di svolgere gran parte delle funzioni di un vero rene. Il dispositivo (\"device\") \u00e8 strutturato in due parti: un filtro e un bioreattore cellulare.\nNel 1998 inizi\u00f2 la collaborazione tra Shuvo Roy e William Fissell della Cleveland Clinic. Nella prima fase del \"Kidney Project\", durata per oltre dieci anni dal 1998 al 2010 venne dimostrata la flessibilit\u00e0 dei due componenti del rene bioartificiale. La seconda fase, partita nel 2011 ha come obbiettivo di raffinare le due componenti.\nSulla scia del progetto \"Innovation Pathway 2.0\" curato dalla Food and Drug Administration, nell'aprile 2012 l'IRAD del team di Shuvo Roy venne scelto tra le soluzioni pi\u00f9 innovative.\nRigenerazione dei tessuti.\nProgetto Reset.\nNel 2011 all'istituto Mario Negri di Bergamo \u00e8 stato avviato il \"Progetto reset\". La squadra, guidata da Giuseppe Remuzzi, lavora sull'idea di generare un rene funzionante eliminando le cellule malfunzionanti, mantenendo la struttura tridimensionale dell'organo."}
{"id": "583755", "revid": "130040", "url": "https://it.wikipedia.org/wiki?curid=583755", "title": "Carlomanno di Francia", "text": ""}
{"id": "583763", "revid": "647919", "url": "https://it.wikipedia.org/wiki?curid=583763", "title": "Castellorizo", "text": ""}
{"id": "583766", "revid": "161374", "url": "https://it.wikipedia.org/wiki?curid=583766", "title": "S. Gaudenzio", "text": ""}
{"id": "583772", "revid": "1343317", "url": "https://it.wikipedia.org/wiki?curid=583772", "title": "Rapa di Caprauna", "text": "La rapa di Caprauna \u00e8 una rapa bianca di pasta gialla che viene raccolta tra settembre e gennaio.\nDal 2003 il comune di Caprauna ha ottenuto il presidio Slow Food.\nDescrizione.\nHa una radice carnosa di forma rotondo-appiattita ed un apparato aereo formato da foglie di colore verde scuro. Assume le migliori caratteristiche organolettiche quando \u00e8 coltivata a quote comprese tra gli 800 e i 1500 metri s.l.m., proprio l'altitudine del comune di Caprauna. Il territorio \u00e8 caratterizzato da una notevole estensione di antichi terrazzamenti retti da muretti di pietra a secco che si incontrano anche ad un'altitudine considerevole. I contadini vi coltivavano le rape, sugli stessi terreni seminati in precedenza a grano; dopo la raccolta del cereale la presenza nel terreno dei residui delle stoppie conferiva alle rape un aroma e un sapore particolari.\nOggi la semina delle rape avviene nel corso dell'estate in terreni ricchi di calcio e concimati con il letame e d\u00e0 i suoi frutti nel periodo autunnale. L'altitudine e le condizioni climatiche mai troppo calde o aride contribuiscono a determinare una crescita ottimale e un sapore particolarmente delicato.\nGrandi, dolcissime e dalla pasta di colore bianco tendente al giallo, sono impiegate in innumerevoli ricette: gratinate al forno, da contorno alla carne, con la salsiccia, ingredienti di sformati, da servire con la bagna c\u00e0uda. L'impiego pi\u00f9 tipico \u00e8 con i \"sciancui\", una pasta che ricorda i maltagliati e con la quale le rape vanno ad arricchire il tradizionale sugo di funghi. \nSimile, in Friuli, la verze rave, di forma oblunga, a fittone, con buccia marron chiaro e polpa gialla, tendente all'ocra."}
{"id": "583779", "revid": "1573940", "url": "https://it.wikipedia.org/wiki?curid=583779", "title": "Huso huso", "text": "Lo storione ladano (Huso huso ()) noto anche come storione beluga o storione attilo, \u00e8 il pi\u00f9 grande tra tutti gli storioni, il pi\u00f9 pregiato per quanto riguarda carne e caviale.\nDistribuzione e habitat.\nIl suo areale comprende il Mar Caspio e il Mar Nero con i principali fiumi che vi sfociano (in particolare il Volga, l'Ural e il Danubio a valle delle Porte di Ferro). La sua presenza nel Mar Adriatico e nel fiume Po \u00e8 attestata fino agli anni settanta ma si considera attualmente estinto. Viene generalmente respinta l'indicazione di una possibile presenza dello storione ladano nei mari greci (Egeo e Ionio).\nNel 2018 ha preso avvio un progetto di reintroduzione nel Parco del Ticino, allo studio fin dal 2015. Le prime azioni sono state la schiusa di 10.000 uova in ambiente protetto e il successivo svezzamento dei pesciolini appena nati, la cui mortalit\u00e0 per cause varie \u00e8 risultata elevatissima (99,5%). I sopravvissuti, rilasciati in libert\u00e0 nei primi mesi del 2019, hanno dimostrato tuttavia buone capacit\u00e0 di adattamento; uno di loro \u00e8 stato pescato nel Mare Adriatico, vicino a Marina di Ravenna, nel dicembre 2019.\nConservazione.\nLa presenza di dighe che impediscono la risalita, l'uccisione di femmine per l'estrazione delle uova (caviale) e i fenomeni di inquinamento minacciano seriamente questa specie.\nAlimentazione.\nCaccia soprattutto invertebrati: molluschi, vermi, insetti acquatici e le loro larve. Da adulto \u00e8 esclusivamente ittiofago.\nRiproduzione.\nQuesta specie \u00e8 migratrice anadroma e risale i fiumi per deporre le uova in primavera e meno frequentemente in autunno. Il numero di uova per femmina pu\u00f2 essere assai elevato, fino a 7,7 milioni. Ogni femmina produce una quantit\u00e0 di uova pari a circa il 10% del proprio peso. Il numero delle uova \u00e8 di 30-35000 unit\u00e0 per kg.\nDescrizione.\nQuesta specie \u00e8 distinguibile dagli altri storioni per i seguenti caratteri:"}
{"id": "583780", "revid": "729019", "url": "https://it.wikipedia.org/wiki?curid=583780", "title": "Kfar Etzion", "text": "Kfar Etzion (ebraico \u05db\u05e4\u05e8 \u05e2\u05e6\u05d9\u05d5\u05df) \u00e8 un kibbutz israeliano osservante situato nella regione del Gush Etzion sulle colline della Giudea, fra Gerusalemme ed Ebron in Palestina.. Originariamente costruito col nome di \"Migdal Eder\" (\u05de\u05d2\u05d3\u05dc \u05e2\u05d3\u05e8) nel 1927 da immigranti yemeniti, esso fu abbandonato nel 1929 come risultato della resistenza palestinese di quello stesso anno. Fu ripopolato nel 1934, ma dovette ancora una volta essere abbandonato a causa della Grande Rivolta Araba (1936-1939).\nNel 1943 Kfar Etzion fu ripopolato per la terza volta come parte del Gush Etzion (Blocco di Etzion). Soggetto ad attacchi e ad assedi, esso fu teatro di un importante fatto d'armi fra ebrei e Arabi nel 1948. Poco dopo che donne e bambini del kibbutz erano stati evacuati, si ebbe col\u00e0 il Massacro di Kfar Etzion e infine esso dovette essere abbandonato.\nDopo il 1967 e la vittoriosa Guerra dei sei giorni, gli antichi residenti scampati di Kfar Etzion tornarono e costruirono nuove case nell'antico sito, malgrado il territorio su cui esso insisteva fosse quello palestinese cisgiordanico.\nOggi a Kfar Etzion \u00e8 stato organizzato un museo contenente documentazione sulla storia del Gush Etzion."}
{"id": "583781", "revid": "599013", "url": "https://it.wikipedia.org/wiki?curid=583781", "title": "Samuele Papi", "text": "Giocava nel ruolo di schiacciatore.\nCarriera.\nLa carriera di Samuele Papi inizia nella stagione 1990-91 quando fa il suo esordio, a soli 17 anni, in Serie A1 con la Pallavolo Falconara, club a cui resta legato per quattro stagioni; il 15 dicembre 1993 fa il suo esordio nella nazionale italiana durante l'All Star Game e l'anno successivo vince la medaglia d'oro sia alla World League, sia al campionato mondiale, che alla World Top Four.\nNella stagione 1994-95 viene ingaggiato dal Cuneo VBC, dove resta per quattro annate, aggiudicandosi la Coppa Italia 1995-96, una Supercoppa italiana, due Coppe delle Coppe, la Coppa CEV 1995-96 e due Supercoppe europee; nel frattempo con la nazionale vince la medaglia d'oro al campionato europeo 1995 e quella di bronzo a quello del 1997, la medaglia d'oro alla Coppa del Mondo 1995, la medaglia d'argento ai Giochi della XXVI Olimpiade di Atlanta 1996 e nuovamente l'oro al campionato mondiale 1998, oltre a tre medaglie d'oro ed una d'argento alla World League.\nNella stagione 1998-99 inizia un lungo sodalizio con la Sisley Volley di Treviso che durer\u00e0 per tredici stagioni: in questo lasso di tempo si aggiudica sei scudetti, quattro Coppe Italia, sette Supercoppe italiane, tre Champions League, una Supercoppa europea, la Coppa CEV 2002-03 (antenata della Challenge Cup) e la Coppa CEV 2010-11; nel frattempo, con la nazionale, vince una medaglia di bronzo e una d'argento rispettivamente ai Giochi olimpici di Sydney 2000 e di Atene 2004, due medaglie d'oro e una d'argento al campionato europeo, un bronzo alla Coppa del Mondo 1999 e un argento a quella del 2003 e medaglia sia d'oro, che d'argento, che di bronzo alla World League: nel 2004 lascia la squadra nazionale.\nNella stagione 2011-12 passa alla Pallavolo Piacenza, club a cui resta legato per cinque stagioni, giocando in qualche caso anche come libero, con cui vince la Challenge Cup 2012-13 e la Coppa Italia 2013-14; viene nuovamente convocato in nazionale nel 2012 vincendo la medaglia di bronzo ai Giochi della XXX Olimpiade di Londra: al termine dell'evento lascia definitivamente la nazionale, mentre l'addio alla pallavolo giocata avviene alla fine della stagione 2016-17."}
{"id": "583782", "revid": "7077", "url": "https://it.wikipedia.org/wiki?curid=583782", "title": "Sandland", "text": ""}
{"id": "583783", "revid": "306856", "url": "https://it.wikipedia.org/wiki?curid=583783", "title": "Giorgio Colli", "text": "Insegn\u00f2 per trent'anni Storia della filosofia antica all'Universit\u00e0 di Pisa.\nBiografia.\nGiorgio Colli discendeva da una facoltosa famiglia torinese. Il padre, Giuseppe, amministr\u00f2 il quotidiano La Stampa ai tempi di Alfredo Frassati, incarico dal quale fu poi estromesso all'indomani della marcia su Roma, su ordine di Benito Mussolini, per mettere alla direzione del quotidiano lo scrittore Curzio Malaparte. Dopo la Liberazione fu nominato amministratore del Corriere della Sera, dove rest\u00f2 per sedici anni.\nColli frequent\u00f2 in giovane et\u00e0 l'Istituto Principessa Clotilde di Savoia, e successivamente concluse gli studi presso l'Universit\u00e0 di Torino, laureandosi in giurisprudenza l'11 luglio 1939, relatore Gioele Solari, discutendo una tesi in filosofia del diritto e filosofia politica dal titolo \"Politicit\u00e0 ellenica e Platone\", sullo sviluppo storico del pensiero politico di Platone, ampie parti della quale furono pubblicate a cura dello stesso relatore.\nStudioso schivo e appartato, lontano da correnti di pensiero \"in voga\", fedele a Nietzsche e Schopenhauer, scorse nell'antica sapienza presocratica l'autentico \"logos\" a cui ritornare.\nLo stile di scrittura, profondo e costellato di aforismi taglienti, era caratterizzato da un'attenzione maniacale alla musicalit\u00e0 del testo e della parola. Questa dote musicale emerge con chiarezza dalle letture di alcuni passi di Colli recitati da Carmelo Bene.\n\"Filosofia dell'espressione\".\nLa sua opera principale \u00e8 \"Filosofia dell'espressione\" (1969), che fornisce, mediante una complessa teoria delle categorie e della deduzione, un'interpretazione della totalit\u00e0 della manifestazione come \"espressione\" di qualcosa (l'immediatezza) che sfugge alla presa della conoscenza. Comunque, Colli ritiene che sia possibile riguadagnare il fondamento metafisico del mondo portando il discorso filosofico ai suoi estremi limiti e \n\"(di)mostrando\" la natura derivata del logos. Bisogna quindi fare i conti con \"Filosofia dell'espressione\" se non si vuole scambiare Colli solo per un geniale interprete di Schopenhauer e di Nietzsche.\nContributi alla storia della filosofia.\nColli, oltre che filosofo, fu anche apprezzato traduttore dellOrganon\" di Aristotele e della \"Critica della ragion pura\" di Kant nonch\u00e9 docente di Storia della filosofia antica all'Universit\u00e0 di Pisa e direttore di collana per diverse case editrici (Einaudi, Boringhieri, Adelphi). Come storico della filosofia, \u00e8 stato particolarmente importante il suo contributo storico, filologico e critico esercitato su autori come Aristotele, Kant, Schopenhauer, Nietzsche.\n\"La sapienza greca\".\nTra i contributi alla storia della filosofia antica vanno ricordati i tre volumi su \"La sapienza greca\", opera rimasta incompiuta a causa della sua morte. I primi due volumi furono pubblicati rispettivamente nel 1977 e 1978, il terzo postumo nel 1980. In essi sono raccolti, tradotti e commentati i frammenti dei presocratici fino a Eraclito e vengono analizzati l'orfismo, i misteri eleusini e i culti delle divinit\u00e0 greche, in particolare Dioniso e Apollo, come forme alogiche di sapienza. Al tentativo di interpretare gli enigmi di questi culti, fra i quali quelli oracolari, viene fatta risalire l'origine remota della dialettica e della filosofia, di cui Colli si occupa anche in altri libri.\nEdizione critica delle opere di Nietzsche.\nA lui si deve anche la prima e fondamentale edizione critica delle opere e degli epistolari di Friedrich Nietzsche, condotta insieme al suo principale allievo Mazzino Montinari. Questa ultima operazione rappresenta senza dubbio uno dei pi\u00f9 grandi meriti della coppia Colli-Montinari. In particolare la pubblicazione in edizione critica della \"Volont\u00e0 di potenza\" evidenzi\u00f2 come la versione pubblicata nel 1906 da Elisabeth F\u00f6rster-Nietzsche (sorella del celebre filosofo tedesco) presentava numerose e discutibili manipolazioni in chiave razzista e xenofoba totalmente assenti nell'originale e introdotte volutamente dalla F\u00f6rster. L'edizione critica delle opere nietzschiane diede avvio ad una profonda revisione degli studi su questo filosofo e in particolare mise in discussione molte interpretazioni che, proprio partendo dalla lettura \"falsata\" della \"Volont\u00e0 di Potenza\" del 1906, sostenevano la vicinanza di questo autore a quelle correnti di \u201cdestra\u201d che sarebbero poi sfociate successivamente nella esperienza del nazismo.\nTuttavia questo progetto editoriale fu connotato da molteplici difficolt\u00e0. In primo luogo Colli, non avendo alcun contatto con gli ambienti politici, difficilmente sarebbe riuscito ad accedere all'archivio Nietzsche di Weimar, dove erano conservati la gran parte dei manoscritti originali del filosofo tedesco. Negli anni Sessanta infatti, quando il progetto fu concepito, Weimar apparteneva alla Repubblica Democratica Tedesca "}
{"id": "583786", "revid": "1501558", "url": "https://it.wikipedia.org/wiki?curid=583786", "title": "Coppa delle nazioni africane 1984", "text": "La Coppa delle nazioni africane 1984 fu la quattordicesima edizione della suddetta competizione riservata alle nazionali di calcio del continente africano. La manifestazione fu organizzata dalla Costa d'Avorio. La formula del torneo prevedeva otto nazionali divise in due gironi all'italiana composti da quattro squadre ciascuno, le prime due classificate di ogni girone passavano il turno e si scontravano in semifinale. Oltre alla Costa d'Avorio, ammessa d'ufficio come paese ospitante, e al Ghana ammesso d'ufficio come detentore del titolo, parteciparono alla fase finale Egitto, Camerun, Togo, Algeria, Nigeria e Malawi. Il Camerun si aggiudic\u00f2 il trofeo. Qui sotto, in dettaglio, tutti i risultati del torneo.\nFase finale.\nTabellone.\n&lt;section begin=Group 3 /&gt;&lt;section end=Group 3 /&gt;"}
{"id": "583789", "revid": "92723", "url": "https://it.wikipedia.org/wiki?curid=583789", "title": "Quirino Gasparini", "text": "Note biografiche.\nAppresi i primi rudimenti musicali a Bergamo, fu nel 1737 a Milano per studiare composizione sotto la guida di Giovanni Andrea Fioroni, all'epoca maestro di cappella del duomo, e successivamente a Bologna per perfezionarsi con Padre Martini. Quindi nel 1751 divent\u00f2 membro dell'Accademia Filarmonica di Bologna.\nIn seguito fu in viaggio attraverso l'Italia: nel 1756 rappresent\u00f2 a Milano la sua prima opera, \"Artaserse\", nel 1758 fu a Roma e successivamente a Napoli. Tornato a Bergamo nel 1759, non riusc\u00ec ad ottenere il posto di direttore della cappella della basilica di Santa Maria Maggiore, carica, per\u00f2, che ricevette per il Duomo di Torino il 1\u00ba novembre 1760. Mantenne questa posizione fino alla morte.\nTra i suoi lavori spicca l'opera \"Mitridate, re di Ponto\", rappresentata al Teatro Regio di Torino il 31 gennaio 1767, il cui libretto fu musicato anche da Wolfgang Amadeus Mozart a Milano qualche anno pi\u00f9 tardi. Fu anche prolifico compositore di musica sacra.\nLavori.\nOpere.\n\"L'anno e la citt\u00e0 si riferiscono alla prima rappresentazione.\""}
{"id": "583791", "revid": "767487", "url": "https://it.wikipedia.org/wiki?curid=583791", "title": "V\u00f6lkerball", "text": "V\u00f6lkerball (letteralmente \"palla del popolo\", ma in Germania il termine indica la palla prigioniera) \u00e8 il terzo DVD dei Rammstein, gruppo musicale industrial metal tedesco. \u00c8 stato pubblicato nel novembre del 2006 e contiene dei video presi dalle esibizioni live in Giappone, Francia, Inghilterra e Russia. Le canzoni fanno tutte parte dei precedenti album del gruppo: \"Herzeleid \"(1995), \"Sehnsucht\" (1998), \"Mutter\" (2001), \"Reise, Reise\" (2004) e \"Rosenrot \"(2005).\nTracce.\nIII. Bonus DVD \u2013 Documentari e interviste.\nNelle edizioni Special e Limited\nIV. Audio CDs \u2013 Live in Nimes complete concert.\nNell'edizione Limited"}
{"id": "583797", "revid": "125798880", "url": "https://it.wikipedia.org/wiki?curid=583797", "title": "Calcio d'angolo", "text": "Il calcio d'angolo, chiamato anche \"corner\" dal termine inglese che significa appunto \u00abangolo\u00bb, \u00e8 la ripresa di gioco utilizzata nel calcio quando il pallone esce dal terreno passando per la linea di porta senza che sia stato segnato un gol e con l'ultimo tocco della sfera compiuto da un calciatore della squadra difendente. \nA disciplinare tale calcio piazzato \u00e8 il punto 17 del Regolamento.\nRegolamentazione.\nArea d'angolo.\n\u00c8 posta in ciascun vertice del terreno di gioco e delimitata, con segnatura obbligatoria, dall'arco (con raggio di un metro) e dai due lati dell'angolo stesso. Al vertice dell'angolo \u00e8 obbligatoria la presenza di una bandierina con asta dall'altezza minima di 150 cm: il danneggiamento o la rimozione della stessa comportano, tassativamente, il cartellino giallo per il calciatore che se ne renda colpevole.\nIn via sperimentale \u2014 circoscritta a manifestazioni non ufficiali \u2014 \u00e8 stato approvato il \u00abcorner corto\u00bb, eseguito dall'intersezione tra l'area di rigore e la linea di fondo qualora l'uscita del pallone dal campo avvenisse dall'area stessa.\nInfrazioni e sanzioni.\nAll'esecutore del calcio d'angolo \u00e8 fatto divieto di giocare il pallone una seconda volta dopo aver battuto il corner senza che vi sia stato il tocco di un altro calciatore: il provvedimento adottato in tal caso \u00e8 la concessione di un calcio di punizione indiretto agli avversari, mentre se il contatto irregolare avviene con le mani \u00e8 assegnata una punizione diretta.\nDurante la battuta del calcio d'angolo \u00e8 prescritto ai giocatori il rispetto della distanza minima di 9,15 m: in caso di mancata osservazione della norma l'arbitro pu\u00f2 ordinare la ripetizione del corner, provvedimento cui ricorrere anche per scorrettezze inerenti la battuta dell'angolo come l'errato posizionamento del pallone. Lo stesso viene considerato in gioco non appena calciato; alla squadra in attacco non \u00e8 consentito ostruire irregolarmente la visuale degli avversari, per esempio con \u00abblocchi\u00bb.Il calcio d\u2019angolo non puo\u2019 essere dato a ricevere ad un calciatore che si trova al di fuori del terreno di gioco poich\u00e8 cos\u00ed facendo verr\u00e0 fischiata una punizione per la squadra avversaria\nIl calcio d'angolo \u00e8 utilizzato come ripresa di gioco anche in caso di autogol realizzato dalla squadra che beneficia di un calcio piazzato, circostanza vietata dal regolamento; in tal caso, il corner viene concesso agli avversari.\nGol su calcio d'angolo.\nIl regolamento consente la realizzazione di un gol direttamente dal calcio d'angolo, a patto che la rete venga segnata nella porta avversaria: la marcatura diretta dal corner \u00e8 definita \u00abgol olimpico\u00bb. \nL'IFAB codific\u00f2 la possibilit\u00e0 di segnare su corner nel 1924, sebbene negli anni successivi emerse un'importante lacuna: la norma non specificava infatti il numero di tocchi che un calciatore potesse effettuare prima del gol, rendendo valida sotto il profilo regolamentare l'azione personale cominciata dal punto di battuta per poi terminare con la conclusione a rete. In seguito la regola venne quindi modificata, impedendo un secondo tocco all'esecutore del calcio d'angolo.\nA partire dal XXI secolo il regolamento impedisce inoltre ai raccattapalle di posizionare il pallone sul terreno in occasione dei corner, dacch\u00e9 un'agevolazione in tal senso alla ripresa del gioco viene considerata irregolare in quanto atta a sorprendere gli avversari in maniera antisportiva."}
{"id": "583798", "revid": "287204", "url": "https://it.wikipedia.org/wiki?curid=583798", "title": "Volkerball", "text": ""}
{"id": "583800", "revid": "600229", "url": "https://it.wikipedia.org/wiki?curid=583800", "title": "Ballad", "text": ""}
{"id": "583802", "revid": "125584870", "url": "https://it.wikipedia.org/wiki?curid=583802", "title": "Corticosteroide", "text": "I corticosteroidi sono un gruppo di ormoni, prodotti dalla corteccia delle ghiandole surrenali, appartenenti alla classe degli steroidi. Si possono far derivare tutti da successive degradazioni della catena laterale del colesterolo.\nSono coinvolti in una variet\u00e0 di meccanismi fisiologici, inclusi quelli che regolano l'infiammazione, il sistema immunitario, il metabolismo dei carboidrati, delle proteine, il livello di elettroliti nel sangue. \nHanno una molecola di struttura caratteristica, il nucleo steroideo, che \u00e8 la stessa degli ormoni sessuali maschili e femminili (rispettivamente testosterone e progesterone/estradiolo).\nSono utilizzati per le loro propriet\u00e0 antinfiammatorie e immunosoppressive e per i loro effetti sul metabolismo. Si dividono in:\nQualche esempio di comuni ormoni naturali sono il corticosterone (C21H30O4), il cortisone (C21H28O5, 17-idrossi-11-deidrocorticosterone) e l'aldosterone.\nUsi.\nI corticosteroidi hanno la propriet\u00e0 di ridurre le infiammazioni e alcune reazioni allergiche: trovano, in particolare, impiego per le eruzioni cutanee.\nI glicocorticoidi sintetici sono usati nelle artriti, asma, epatiti, lupus eritematoso, ulcere. Corticosteroidi sono usati poi nella prevenzione della nausea.\nEffetti collaterali.\nI corticosteroidi esogeni, in correlazione con le azioni farmacologiche, possono ridurre la risposta immunitaria verso le infezioni, sopprimere la capacit\u00e0 di produzione endogena degli stessi (per meccanismo di feedback che provoca l'atrofia della corticale del surrene) e provocare effetti metabolici sull'equilibrio idro-elettrolitico. \nTra gli effetti collaterali dei mineralocorticoidi ci sono l'ipertensione arteriosa, un abbassamento dei livelli di potassio nel sangue, ipernatriemia (alti livelli di sodio nel sangue), edemi periferici e osteoporosi.\nGli effetti collaterali dei glucocorticoidi comprendono diabete mellito tramite aumento dell'insulinoresistenza, iperglicemia, ipernatriemia, infezioni, retinopatia, ipertensione arteriosa, inibizione della sintesi di T3 e di testosterone, sindrome di Cushing, miopatia, malattia di Addison (dopo l'uso), osteoporosi, impotenza, perdit\u00e0 della libido, insonnia, ansia e depressione.\nC'\u00e8 anche da dire che dopo una terapia di glucocorticoidi i surreni possono diventare ipofunzionanti e causare la malattia di Addison, in pi\u00f9 \u00e8 necessario diminuire le dosi gradualmente perch\u00e9 la crisi di astinenza da glucocorticoidi pu\u00f2 essere letale. \nSi \u00e8 recentemente verificato che i corticosteroidi possono causare permanenti danni alla retina. Una variet\u00e0 di prodotti contengono corticosteroidi come spray anti-allergici (Nasonex, Flonase), creme per la pelle, gocce per gli occhi."}
{"id": "583804", "revid": "54253", "url": "https://it.wikipedia.org/wiki?curid=583804", "title": "Pioda", "text": "La Pioda (\"La Pioeuda\" in dialetto valtellinese, : ) \u00e8 una frazione del comune di Ardenno (SO) di 17 abitanti.\nGeografia fisica.\n\u00c8 situata a 702 metri s.l.m., in bassa Valtellina, ai piedi della Valmasino.\nPunti d'interesse.\nNella frazione \u00e8 presente il Santuario di San Gottardo, edificato nel 1707. Molti devoti da tutta la Valtellina e da Roma si recano ogni anno alla festa patronale del (4 maggio) per ringraziare il Santo della protezione che dona alle famiglie originarie del luogo.\nIl santuario.\nSi hanno notizie della chiesa di San Gottardo gi\u00e0 dal XVI secolo. Fu edificata nelle stile attuale, agli inizi del XVIII secolo, come da iscrizione sul portale in pietra del 1707. \u00c8 probabile che sia stata costruita in 16 anni, ed inaugurata ai fedeli 2 anni dopo. Nella parte pi\u00f9 bassa dell'edificio, e in particolare sulla porta di una stanza vicina all'ossario, vi \u00e8 una trave in granito con incisa una data: 1691. L'ossario \u00e8 chiuso da una pregevole cancellata in ferro battuto, che reca in alto la data della sua costruzione e i relativi committenti: \"Natale Pedruzzi e Sim. e Gio: Pietro e fratel Corvini F.F.P.S.D. 1764\". Sopra la cancellata \u00e8 presente un ovale, dipinto con san Michele arcangelo, protettore dei defunti, che, con la spada sguainata, scaccia il demonio. All'interno, sulla volta, davanti alla cappella dell'altare maggiore vi \u00e8 la scritta : \"Edificato in onore di Dio e di san Gottardo, da universit\u00e0 e benefattori della Pioda, Anno 1709\".\nLa chiesa possiede una navata a volta, tre cappelle, e un fonte battesimale. Varcata la soglia, una cancellata in ferro battuto delimita l'ingresso ; subito a destra si pu\u00f2 ammirare una pregevole acquasantiera in granito. A sinistra, dietro il battistero, vi sono i quadretti del ringraziamento \"Per grazia ricevuta\", risalenti alla met\u00e0 del Settecento. Oltre la cancellata, sulla volta della chiesa, possiamo ammirare quattro affreschi .\nI quattro affreschi.\nIl primo mostra Ges\u00f9 davanti al tempio mentre ridona la vista a un cieco..\nIl secondo illustra la parabola del figliol prodigo, nella scena del padre che accoglie a braccia aperte il figlio pentito. Il terzo rappresenta il racconto evangelico del buon samaritano, mentre scende da cavallo per aiutare l'uomo disteso in terra.. Infine sopra la volta dell'altare maggiore osserviamo San Lorenzo con la graticola, strumento del supplizio.\nQuesto affresco \u00e8 stato dipinto per richiamare, e in un certo senso omaggiare, la chiesa madre di Ardenno, mentre la graticola ricorda i non sempre \u201cidilliaci\u201d rapporti tra gli abitanti della Pioda ed il clero Ardennese.\nL'altare in marmo nero.\nL'altare di marmo nero, in stile barocco, sopra al quale \u00e8 posto il quadro che tutto il popolo chiama \"di San Gottardo\". La tecnica pittorica \u00e8 olio su tela, di cm 350 di altezza per cm 210 di larghezza. Rappresenta la \"Madonna in trono con Bambino\", fra i santi Gottardo a destra e Carlo Borromeo a sinistra. Il quadro \u00e8 datato 1810 e fu commissionato dagli emigranti ed eseguito in Roma. In basso a destra si trova la scritta:\n\"Gli uomini (...) Roma (...) Carit\u00e0 18 (...)\". Il quadro venne restaurato nell'aprile 2006.."}
{"id": "583812", "revid": "339392", "url": "https://it.wikipedia.org/wiki?curid=583812", "title": "Mastino del Tibet", "text": ""}
{"id": "583815", "revid": "1776051", "url": "https://it.wikipedia.org/wiki?curid=583815", "title": "Unleashed (Exilia)", "text": "Unleashed \u00e8 il secondo album del gruppo musicale italiano Exilia del 2004. Grazie ai singoli \u201cStop playing God\u201d e \u201cYou Can't Break Me Down\u201d gli Exilia entrarono nella Top 40 in Germania."}
{"id": "583816", "revid": "287204", "url": "https://it.wikipedia.org/wiki?curid=583816", "title": "O-glicosilazione", "text": ""}
{"id": "583817", "revid": "92723", "url": "https://it.wikipedia.org/wiki?curid=583817", "title": "Simultanea", "text": "La simultanea \u00e8 un particolare incontro di scacchi in cui un giocatore esperto, chiamato simultaneista, gioca contemporaneamente pi\u00f9 partite contro pi\u00f9 avversari, ciascuno dei quali dispone di una propria scacchiera.\nIl simultaneista, che gioca con il Bianco, salvo diverso accordo, esegue la mossa sulla prima scacchiera, poi sequenzialmente, su tutte le altre. Ogni avversario deve rispondere alla mossa quando il simultaneista, completato il giro delle scacchiere, torna di fronte a lui. Se esita a muovere il simultaneista pu\u00f2 reclamare la vittoria.\nPartite in simultanea si sono svolte anche in tempi antichi. Gi\u00e0 nell'VIII secolo giocatori arabi affrontavano partite\nmultiple.\nLa possibilit\u00e0 di giocare contro grandi scacchisti o di assistere alle loro esibizioni ha sempre richiamato l'interesse o la curiosit\u00e0 di esperti e neofiti del gioco. Per tale motivo le partite simultanee costituiscono una fonte di guadagno per molti giocatori professionisti.\nUna variante della simultanea, ancora pi\u00f9 impegnativa e spettacolare, \u00e8 la simultanea alla cieca.\nUn'altra variante \u00e8 la simultanea in tandem (o alternata), nella quale due simultaneisti fanno una mossa ciascuno. Uno dei due gioca la prima mossa di ogni scacchiera, l'altro la seconda mossa e cos\u00ec via. Tra coloro che si sono esibiti in simultanee in tandem vi sono i campioni del mondo Emanuel Lasker e Aleksandr Alechin.\nIl numero di scacchiere viene scelto da chi tiene la simultanea, ma usualmente si giocano circa 25 partite. Il record per il maggior numero di scacchiere appartiene attualmente al Grande maestro iraniano Ehsan Ghaem Maghami, che l'8-9 febbraio 2011 a Teheran ha giocato contro 604 avversari, con il risultato di 580 partite vinte, 16 patte e 8 perse. "}
{"id": "583819", "revid": "1934238", "url": "https://it.wikipedia.org/wiki?curid=583819", "title": "Fondazione bancaria", "text": "Una fondazione bancaria \u00e8 una persona giuridica non profit, privata e autonoma, che persegue esclusivamente scopi di utilit\u00e0 sociale e di promozione dello sviluppo economico, appartenente all'ordinamento civile (art. 117, c. 2, lettera l, Cost.). Le fondazioni bancarie sono state introdotte per la prima volta nell'ordinamento italiano, sia pure con la dizione di \"Enti conferenti\" ed un profilo all'inizio accentuatamente pubblicistico, con la legge n. 218 del 1990, la cosiddetta \"legge-delega Amato-Carli\" e hanno poi ricevuto la loro attuale configurazione con i successivi legge n. 461 del 1998 e decreto legislativo n. 153 del 1999.\nOrigine storica.\nLe fondazioni bancarie hanno origine dalle antiche \"casse di risparmio\", associazioni private nate nell'Europa centrale ed affermatesi in Italia agli inizi del XIX secolo, quando si manifest\u00f2 il bisogno di sostenere lo sviluppo produttivo dei ceti medio-piccoli dopo le disastrose guerre napoleoniche e di raccogliere i flussi di liquidit\u00e0 derivanti dalla nascente rivoluzione industriale.\nL'attivit\u00e0 delle \"casse di risparmio\" (nate su iniziativa prevalentemente privata) era diversa dall'attivit\u00e0 bancaria vera e propria:\nLa \"privatizzazione\" delle Casse di risparmio.\nA partire dagli anni ottanta del '900, la Comunit\u00e0 europea ha innescato un processo di forte \"liberalizzazione\" e \"privatizzazione\" dell'economia, contraria ad ogni forma di \u00abaiuti di Stato\u00bb e volta a privilegiare il regime di piena concorrenza tra le imprese.\nL'impianto legislativo che ne \u00e8 derivato \u00e8 composto da:\nL'impianto legislativo va letto alla luce del novellato art. 118 della Costituzione, che ha introdotto il \"principio di sussidiariet\u00e0 orizzontale\" come criterio informatore dei rapporti tra pubblico e privato anche nella realizzazione delle finalit\u00e0 di carattere collettivo.\nLa nascita delle fondazioni bancarie.\nAll'inizio degli anni novanta emerse dunque la necessit\u00e0 di trasformare l'intero sistema bancario italiano per aggiornarlo rispetto alla cosiddetta \u00abunit\u00e0 economica europea\u00bb che si andava delineando. L'Italia doveva affrontare l'apertura dei propri mercati ai \"partner\" europei. All'epoca, pi\u00f9 della met\u00e0 degli enti creditizi era di diritto pubblico.\nIl governatore della Banca d'Italia Carlo Azeglio Ciampi trov\u00f2 la soluzione per rendere le banche italiane pi\u00f9 appetibili per gli investitori stranieri: separare in due diverse entit\u00e0 le funzioni di diritto pubblico dalle funzioni imprenditoriali, cio\u00e8 scorporare le \"fondazioni\" dalle \"banche ex pubbliche\" (S.p.A.): la legge-delega \"Amato-Carli\" n. 218 del 1990 dispose che gli enti bancari diventassero societ\u00e0 per azioni, sotto il controllo di \"fondazioni\", le quali successivamente avrebbero dovuto collocare le proprie azioni sul mercato. La legge-delega del 1990 configura le fondazioni bancarie come \"holding\" pubbliche che gestiscono il pacchetto di controllo della banca partecipata ma non possono esercitare attivit\u00e0 bancaria; i dividendi sono intesi come reddito strumentale ad un'attivit\u00e0 istituzionale (quella indicata nello statuto), che deve perseguire \u00abfini di interesse pubblico e di utilit\u00e0 sociale\u00bb.\nNella prima fase (1990-1997) prevalse un'ambiguit\u00e0 di fondo: attivit\u00e0 bancaria e finalit\u00e0 istituzionali erano ancora piuttosto confuse, anche perch\u00e9 le fondazioni bancarie, da un lato, dovevano controllare la banca, dall'altro, dovevano perseguire scopi non di lucro. L'unico elemento chiaro di attivit\u00e0 \"sociale\" delle fondazioni bancarie si ritrova nel dettato della legge 266/1991, istitutiva delle organizzazioni di volontariato: l'art. 15 dispone che un quindicesimo dei proventi di questi enti venga devoluto ai fondi regionali per il volontariato. L'evoluzione normativa degli anni seguenti mir\u00f2 proprio ad eliminare questa confusione: un sistema misto di incentivi e vincoli mette in moto il mercato, nonostante la regolamentazione delle attivit\u00e0 istituzionali sia ancora carente.\nLa riforma Ciampi-Amato.\nLa legge-delega n. 461 del 1998 e il decreto legislativo n. 153 del 1999 affermano l'idea per cui le fondazioni devono operare nel mondo non-profit, pur potendo conservare una certa vocazione economica, ma sempre nell'ambito degli scopi non lucrativi. Il decreto, nel testo vigente, individua i \"settori ammessi\" (famiglia e valori connessi; crescita e formazione giovanile; educazione, istruzione e formazione, incluso l'acquisto di prodotti editoriali per la scuola; volontariato, filantropia e beneficenza; religione e sviluppo spirituale; assistenza agli anziani; diritti civili; prevenzione della criminalit\u00e0 e sicurezza pubblica; sicurezza alimentare e agricoltura di qualit\u00e0; sviluppo locale ed edilizia popolare locale; protezione dei consumatori; protezione civile; salute pubblica, medicina preventiva e riabilitativa; attivit\u00e0 sportiva; prevenzione e recupero delle tossicodipendenze; patologie e disturbi psichici e mentali; ricerca scientifica e tecnologica; protezione e qualit\u00e0 ambientale; arte, attivit\u00e0 e beni culturali) nell'ambito dei quali le fondazioni scelgono, ogni tre anni, non pi\u00f9 di cinque \"settori rilevanti\". Le fondazioni bancarie possono cos\u00ec assumere la struttura di \"fondazioni grant-making\" (cio\u00e8 erogare denaro ad organizzazioni non-profit che operano nei sei settori individuati) oppure possono scegliere quella di \"fondazioni operative\", svolgendo direttamente attivit\u00e0 d'impresa nei suddetti settori, attivit\u00e0 strumentale al raggiungimento dello scopo di utilit\u00e0 sociale.\nTale assetto legislativo necessitava di alcuni aggiustamenti, poich\u00e9 vi era una dispersione di impiego dei proventi patrimoniali da parte delle fondazioni, che erogavano \"a pioggia\" importi modesti e solo in alcune aree del Paese.\nLa legge del 1998 introduce perci\u00f2 la \u00abprogrammazione triennale\u00bb dell'attivit\u00e0 delle fondazioni e indebolisce il legame fondazioni-banche, affidando la partecipazione a \u00absociet\u00e0 di gestione del risparmio\u00bb (scelte con gare pubbliche), ma, soprattutto, ribadisce l'appartenenza della materia al diritto privato e non al diritto pubblico.\nIl decreto legislativo n. 153 del 1999 attribuisce alle fondazioni la natura giuridica di enti privati senza fini di lucro e la piena autonomia statutaria e di gestione: di conseguenza, a partire dal 1999 le fondazioni hanno dovuto adottare nuovi statuti sottoposti all'approvazione dall'Autorit\u00e0 di Vigilanza (Ministero del tesoro, dal 2001 Ministero dell'economia e delle finanze), e hanno assunto la piena autonomia statutaria e di gestione.\nLo stesso Giuliano Amato, il creatore delle fondazioni bancarie, le defin\u00ec \u00abmostro giuridico\u00bb al momento di illustrare la legge approvata. La Corte Costituzionale dovette esercitarsi in difficili equilibrismi per giustificare l'esistenza nell'ordinamento delle fondazioni bancarie.\nLa riforma operata dalle leggi finanziarie 2002 e 2004.\nA partire dal 2001, la disciplina delle fondazioni registra ulteriori modifiche, non essendo ancora chiaro che cosa deve fare la fondazione una volta dismesso il controllo della banca conferitaria.\nL'articolo 11 della cosiddetta \"legge Tremonti\" n. 448 del 2001 (legge finanziaria 2002) ha apportato alcune modifiche alla disciplina delle fondazioni cos\u00ec come impostata dalla precedente legge del 1998, ribadendo in primo luogo il regime giuridico privatistico di questi enti.\nTrattamento tributario delle fondazioni bancarie.\nNell'attuale configurazione dettata dalle ultime riforme legislative, le fondazioni bancarie sono enti tipici del cosiddetto \"terzo settore\", cio\u00e8 enti non lucrativi con connotazione non imprenditoriale. Questo aspetto comporta alcuni problemi in sede fiscale, in quanto si ripropongono per le fondazioni le stesse difficolt\u00e0 che riguardano gli enti non profit che per\u00f2 gestiscono un capitale e quindi producono proventi in astratto tassabili.\nLe fondazioni infatti hanno obiettivi di carattere sociale o umanitario o culturale, e la loro attivit\u00e0 \u00e8 resa possibile dal possesso di un capitale che genera delle rendite.\nIn pi\u00f9, quasi il 90% delle risorse economiche delle fondazioni deve essere, per la \"legge Tremonti\", destinato ad iniziative di carattere locale, cio\u00e8 nell'ambito della Regione di appartenenza.\nCritiche.\nLe fondazioni bancarie sono accusate di essere in mano a lobby di ex-politici e faccendieri. Sono anche criticate come a rischio di clientelismi e scambi di influenze.\nUn esempio \u00e8 il servizio di Report del 14/10/2012 sulla Cassa depositi e prestiti dove, al minuto 18, si denuncia una grave ingerenza della politica nei consigli di amministrazione (CdA) delle fondazioni. Un altro esempio \u00e8 il lavoro pubblicato su Lavoce.info di un pool di economisti che hanno analizzato i CdA delle fondazioni con l'intento di scoprire le commistioni con la politica."}
{"id": "583821", "revid": "486946", "url": "https://it.wikipedia.org/wiki?curid=583821", "title": "Capitano Mcallister", "text": ""}
{"id": "583822", "revid": "114280644", "url": "https://it.wikipedia.org/wiki?curid=583822", "title": "Reggisella", "text": "Il reggisella \u00e8 il termine tecnico con cui ci si riferisce al tubo della sella delle biciclette. Pu\u00f2 essere fatto di vari materiali: acciaio (usualmente cromato), alluminio e nei modelli pi\u00f9 recenti in fibra di carbonio.\nDescrizione.\nNei modelli pi\u00f9 economici, oggi diffusi nelle bici da passeggio, \u00e8 costituito da un tubo di acciaio cromato che alla sommit\u00e0 si restringe per accogliere un piccolo meccanismo dotato di una vite che ne permette il fissaggio alla sella. I modelli pi\u00f9 efficaci e moderni hanno invece integrata alla sommit\u00e0 un diverso sistema di fissaggio, che permette di tenere la sella parallela al terreno in maniera automatica.\nI reggisella inoltre sono classificati per due caratteristiche: la lunghezza (usualmente maggiore nelle mountain bike) e il diametro.\nNel corso degli anni i produttori di telai, essendo un tempo prevalentemente artigiani, hanno usato varie misure per il diametro del tubo della sella, per cui non si \u00e8 ancora giunti ad una standardizzazione di tale misura, che pu\u00f2 variare da meno di 25 millimetri a oltre 30. Tuttavia le misure oggi pi\u00f9 diffuse sono i 27.2 millimetri per le bici da corsa e i 31.8 per le mountain bike.\nRisulta importante usare un reggisella della misura appropriata, in quanto anche uno scarto di pochi decimi di millimetro pu\u00f2 comprometterne il funzionamento, bloccandolo nella sede oppure lasciando un seppur piccolo gioco che ne causa l'abbassamento.\nLa maggioranza dei reggisella sono fissati nel telaio mediante una vite che stringe una fascetta o la parte superiore della sede del tubo. Un altro sistema \u00e8 quello di usare un expander che viene fissato mediante una vite, tuttavia questo meccanismo pu\u00f2 risultare scomodo in quanto per alzare o abbassare il tubo \u00e8 necessario togliere la sella."}
{"id": "583826", "revid": "339392", "url": "https://it.wikipedia.org/wiki?curid=583826", "title": "Luigi Risotto", "text": ""}
{"id": "583830", "revid": "44939", "url": "https://it.wikipedia.org/wiki?curid=583830", "title": "N-Glicosilazione", "text": ""}
{"id": "583831", "revid": "44939", "url": "https://it.wikipedia.org/wiki?curid=583831", "title": "O-Glicosilazione", "text": ""}
{"id": "583833", "revid": "125383219", "url": "https://it.wikipedia.org/wiki?curid=583833", "title": "Insieme a te non ci sto pi\u00f9/Il dolce volo", "text": "Insieme a te non ci sto pi\u00f9 \u00e8 un brano musicale composto da Paolo Conte con testo di Vito Pallavicini, portato al successo da Caterina Caselli nel 1968.\nOltre ad avere avuto un discreto successo iniziale, toccando il secondo posto della Hit parade italiana, \u00e8 divenuto un classico della musica leggera italiana, tanto che \u00e8 stato reinterpretato da diversi artisti tra cui Ornella Vanoni, Franco Battiato, Claudio Baglioni, Alessandro Haber, Avion Travel, Rita Pavone, Elisa, Gianna Nannini, Giusy Ferreri, Malika Ayane.\nLa Caselli stessa dichiar\u00f2 che \"Insieme a te non ci sto pi\u00f9\" \u00e8 il brano preferito del suo repertorio.\nHa fatto parte della colonna sonora di vari film, quali \"Bianca\" e \"La stanza del figlio\", \"Tu la conosci Claudia?\" e \"Manuale d'amore\", nonch\u00e9 \"Arrivederci amore, ciao\" (2006), in cui il brano (da cui \u00e8 tratto anche il titolo del film) \u00e8 stato appositamente ricantato dalla Caselli con la produzione di Roberto Vernetti: in questa occasione ha anche vinto il David Di Donatello come Miglior Canzone. Il film, diretto da Michele Soavi, \u00e8 tratto dall'omonimo romanzo di Massimo Carlotto. Nel 2016 \u00e8 presente nella colonna sonora dello sceneggiato televisivo di Rai 1 \"Tutto pu\u00f2 succedere\"."}
{"id": "583835", "revid": "599013", "url": "https://it.wikipedia.org/wiki?curid=583835", "title": "Alessandro Farina", "text": "Giocava nel ruolo di libero.\nCarriera.\nLa carriera di Alessandro Farina comincia nel 1992, come schiacciatore nella Pallavolo Parma, giocando nella formazione di Serie C; la stagione successiva fa il suo esordio in prima squadra, debuttando in Serie A1, con la quale gioca per cinque stagioni, cambiando ruolo in libero, grazie anche all'avvento del Rally Point System: con la squadra emiliana vince la Coppa CEV 1994-95 ma subisce anche una retrocessione in Serie A2.\nNella stagione 1998-99 viene ingaggiato dal Volley Treviso, con cui resta per quattordici stagioni: in questo lungo arco di tempo vince sei volte il campionato italiano, quattro volte la Coppa Italia e sette la Supercoppa italiana, oltre a tre edizioni della Champions League, una Supercoppa europea, la Coppa CEV 2002-03 e la Coppa CEV 2010-11. Il 16 giugno 1999 fa il suo esordio in nazionale durante una partita di World League contro la Polonia: vincer\u00e0 poi la medaglia d'oro nella stessa competizione; sempre con la maglia azzurra vince la medaglia d'oro ai XIV Giochi del Mediterraneo.\nNella stagione 2012-13 passa alla Callipo Sport di Vibo Valentia, mentre in quella successiva firma per la Top Volley di Latina, tuttavia, poco dopo torna sui suoi passi, decidendo di ritirarsi dall'attivit\u00e0 agonistica; cambia, in seguito, ancora decisione, restando nella squadra calabrese: al termine della stagione 2013-14 abbandona definitivamente la pallavolo giocata."}
{"id": "583836", "revid": "125639984", "url": "https://it.wikipedia.org/wiki?curid=583836", "title": "Forcella (bicicletta)", "text": "\"La forcella in una bicicletta \u00e8 la parte anteriore del telaio che accoglie la ruota anteriore. Il nome deriva dalla forma della stessa, formata da un tubo che si fissa al telaio mediante la serie sterzo e da due bracci che sostengono il mozzo della ruota anteriore.\"\nParticolarit\u00e0.\nI\nLa forcella \u00e8 sempre predisposta ad accogliere alcune sovrastrutture:\nNelle bici da pista mancano questi accorgimenti per la ricercata diminuzione di peso e l'assenza dei freni.\nMateriale.\nI materiali con cui \u00e8 costruita la forcella variano:\nMisure.\nLe forcelle sono predisposte per accogliere una ruota di una certa dimensione ed una misura caratteristica \u00e8 il rake, cio\u00e8 la distanza fra l'asse della ruota e la proiezione del tubo dello sterzo misurata sul piano perpendicolare alla proiezione. Un rake ridotto, eventualmente zero, d\u00e0 una maggior rigidit\u00e0 e una miglior reattivit\u00e0 della bicicletta, pena una maggior difficolt\u00e0 di guida.\nIn sintesi, stabilita la destinazione d'uso che deriva dal progetto del costruttore, le caratteristiche sono: peso, lunghezza (dei bracci), diametro del gambo (steerer), rake, colore, materiale, tecnologia impiegata nella costruzione.\nMTB:\nLe misure delle forcelle dipendono anche dal diametro della ruota: 26, 27.5 o 29. Per le mtb lo standard \u00e8 27.5 e meno usato \u00e8 il 29 e le 26.\nIl diametro degli steli varia da 32\u00a0mm a 40\u00a0mm a seconda della disciplina tranne alcune che usano ancora il 30\u00a0mm, in particolare le mtb di fascia pi\u00f9 bassa.\nIl peso delle forcelle scende man mano che aumenta il prezzo e aumenta l'uso di materiali sofisticati e ricercati; una forcella ad elastomeri e corsa ridotta(80\u00a0mm) pu\u00f2 pesare da 2\u00a0kg a 2,5; poi si passa alla fascia media(fino a 1,9\u00a0kg) con anche pi\u00f9 regolazioni; e infine si arriva al top con forcelle che sfiorano 1,2\u00a0kg, vedi quasi 1\u00a0kg per la monobraccio Cannondale.\nOgni forcella ha una sua altezza, e anche a corsa uguale, possono esserci variazioni.\nIl diametro del canotto \u00e8 standard 1\u215b, new entry sono i canotti da 1\u00bd + 1\u215b (fox, rockshox), sulle bici da enduro e freeride, e discipline dove serve pi\u00f9 rigidit\u00e0.\nLa misura dell'asse della ruota deve essere uguale alla forcella; il pi\u00f9 comune \u00e8 il 9\u00a0mm, new entry sono il 20\u00a0mm(tipo maxle lite rockshox) e il 15\u00a0mm, per assicurare pi\u00f9 rigidit\u00e0.\nForcelle ammortizzate.\nNelle mountain bike da parecchi anni si usano forcelle ammortizzate mediante un sistema pneumatico, idraulico o ad attrito, con sospensione pneumatica, molla o elastomeri, per favorire l'assorbimento delle asperit\u00e0 del terreno, in modo del tutto analogo ai motocicli.\nEsattamente come sulle motociclette esistono svariate tipologie di forcelle ammortizzate, principalmente si usano forcelle tradizionali, rovesciate e nel caso di biciclette vintage si usano il classico sistema springer.\nAnche gli accorgimenti della sospensione e dell'ammortizzatore sono medesimi, inoltre con le forcelle da bici si ha anche la possibilit\u00e0 di bloccare la forcella, in modo che funzioni come una forcella classica (rigida)."}
{"id": "583837", "revid": "1543377", "url": "https://it.wikipedia.org/wiki?curid=583837", "title": "Toba (etnia)", "text": "I qom'lek o toba sono un'etnia aborigena che vive nella regione del Chaco; la maggior parte \u00e8 stanziata nell'Argentina settentrionale, alcune comunit\u00e0 vivono nel Paraguay del Sud mentre la popolazione toba della Bolivia \u00e8 costituita da poche unit\u00e0 che abitano nei pressi del confine con Argentina e Paraguay. \nVivono in comunit\u00e0 isolate dalla civilt\u00e0 occidentale, in piccoli gruppi di famiglie che costruiscono le loro case con fango e paglia ai margini delle foreste o sotto un carrubo. Le condizioni climatiche della zona sono estreme, con temperature fino a 50\u00a0\u00b0C nelle giornate estive, e fredde nelle notti invernali. I toba sono una popolazione tradizionalmente guerriera, ma dopo la sconfitta subita contro i conquistadores si sono trasformati in un popolo pacifico e dedito alla caccia, all'allevamento e, nelle zone pi\u00f9 vicine alla civilt\u00e0, all'artigianato. \nLe donne producono ceste e cappelli di paglia, borse di chaua, gli uomini vasi e oggetti di terracotta. Parlano una lingua propria che si \u00e8 mantenuta intatta nei secoli e rispettano antiche tradizioni, tramandate dagli anziani che sono molto rispettati. Tra le particolarit\u00e0 della cultura toba c'\u00e8 il timore che hanno sviluppato verso alcune parole (che indicano malattie, disgrazie). Una forma di superstizione che indica un rispetto molto forte verso il potere del linguaggio. Pare che in passato non si potesse pronunciare il nome di una persona, per un certo tempo dopo che questa era morta. Trascorso questo tempo il nome veniva adottato da un giovane che rimpiazzava la persona scomparsa.\nAttualmente nella zona tra i fiumi Teuco e Bermejito vivono riunite molte famiglie che hanno ottenuto la restituzione di queste terre dal governo argentino. Le famiglie si sono riunite nell'associazione Megusouchi grazie alla quale hanno potuto appellarsi a un'antica legge del 1915 che non era mai stata applicata, e ottenere cos\u00ec 50.000 ettari come propriet\u00e0 comunitaria riconosciuta legalmente."}
{"id": "583841", "revid": "1318658", "url": "https://it.wikipedia.org/wiki?curid=583841", "title": "Ponte Alessandro III", "text": "Il ponte Alessandro III \u00e8 un ponte di Parigi sulla Senna, che collega il Grand Palais e il Petit Palais all'H\u00f4tel des Invalides.\nL'imponente costruzione, destinata a celebrare l'alleanza tra lo zar Alessandro III di Russia e il presidente francese Marie Fran\u00e7ois Sadi Carnot, \u00e8 in stile Art Nouveau ed \u00e8 riccamente decorata. Sui quattro piloni si trovano le rappresentazioni della Francia medievale, di quella rinascimentale, di quella assolutista del re Sole e infine di quella moderna.\nLa prima pietra fu posata dallo zar Nicola II. Il ponte fu finalmente inaugurato in occasione della grande Esposizione Universale del 1900. Fu il primo ponte ad attraversare la Senna con una campata unica. \u00c8 stato dichiarato monumento storico nel 1975.\nIl ponte ha cambiato diverse volte colore, dal grigio iniziale al verde-bruno al grigio perla. Ha ripreso il suo colore originale in occasione del suo totale restauro nel 1998.\nDecorazioni.\nGli architetti Joseph Cassien Bernard e Gaston Cousin sono stati incaricati alla fine del 1896 e iniziarono il loro lavoro nel marzo 1897, dopo l'aggiudicazione dei lavori della parte metallica. L'incarico affidato agli architetti di cui sopra riguardava la parte decorativa, essendo stata decisa la parte strutturale molto prima, nel 1895, quando gli ingegneri R\u00e9sal e Alby sono stati messi al servizio dell'Esposizione.\nIl carattere urbano dell'opera, che fungeva da riferimento all'Esposizione universale port\u00f2 a trattare con accuratezza la sua decorazione. I due architetti fornirono una decorazione abbondante, il che consente di verificare il giudizio di Jean R\u00e9sal:\nIl ponte \u00e8 illuminato da 32 candelabri in bronzo, realizzati dalla ditta Lacarri\u00e8re, ugualmente nota per la realizzazione del lampadario monumentale dell'Op\u00e9ra Garnier.\nLe quattro fame in cima ai pilastri d'ingresso rappresentano:\nLe decorazioni alla base dei quattro piloni hanno per tema:\nI gruppi di leoni condotti da bambini all'ingresso del ponte hanno per autori:\nI diversi gruppi in bronzo o rame scaglionati sul ponte sono:\nIconografia.\nUna medaglia dell'incisore Daniel-Dupuis commemora la posa della prima pietra del ponte. Essa porta le figure allegoriche della Pace, della Francia e della Russia come la Ninfa della Senna e vedute dell'opera progettata. Un esemplare \u00e8 conservato nel museo Carnavalet (ND 865).\nIl ponte nella cultura di massa.\nCinema.\nIl ponte \u00e8 in evidenza nei film:"}
{"id": "583846", "revid": "14917", "url": "https://it.wikipedia.org/wiki?curid=583846", "title": "Mili Superiore", "text": ""}
{"id": "583849", "revid": "422678", "url": "https://it.wikipedia.org/wiki?curid=583849", "title": "Jane Alexander (attrice 1972)", "text": "Biografia.\nDi nobili origini, la sua \u00e8 una famiglia dell'aristocrazia anglo-irlandese che risale al XV secolo, discendente dal ramo Lord of the Isles; tra i suoi antenati William Alexander, I conte di Stirling. Jane Alexander \u00e8 cugina di Pamela Digby che \u00e8 stata nuora di Sir Winston Churchill. La nonna di Jane era invece Adelaide Bankes, dei Bankes di Kingston Lacy, imparentata con i Duca di Cumberland; nelle vene di Jane scorre quindi anche il sangue reale degli Hannover, casato reale a cui \u00e8 appartenuta la Regina Vittoria, ava diretta della Regina Elisabetta II.\nNata a Watford nel 1972 da padre britannico e da madre croata, si trasferisce prestissimo a Roma con la famiglia.\nI genitori, attivi nel mondo del doppiaggio, sono determinanti nella sua scelta di impegnarsi fin da giovanissima come doppiatrice.\nA 16 anni comincia a lavorare anche come modella.\nEsordisce sul grande schermo nel 1993 nel film \"Le donne non vogliono pi\u00f9\" di Pino Quartullo; due anni dopo recita nel film \"L'uomo delle stelle\" per la regia di Giuseppe Tornatore; mentre nel 1999 la ritroviamo in \"Buck e il braccialetto magico\" per la regia di Tonino Ricci.\nIl debutto televisivo \u00e8 del 2001 nella conduzione di Coming Soon Television, a cui segue il game show notturno di LA7 \"Zengi\" all'interno del contenitore \"Call Game\", programma andato in onda anche nel 2002.\nSempre su LA7 nel 2001, conduce \"Blind Date\". Nel 2002 interpreta Emma Jung nel film \"Prendimi l'anima\" per la regia di Roberto Faenza. Nel 2004 \u00e8 impegnata con \"Sinners\" su Sky Cinema; nello stesso anno la vediamo anche in \"Ultima razzia\" su Rete 4. Nel 2005 posa per il calendario sexy del mensile Capital, nello stesso anno \u00e8 al Live 8 Roma. Nel 2006 su RaiSat Cinema conduce uno speciale sulla 63\u00aa Mostra internazionale d'arte cinematografica di Venezia.\nVicina al movimento per i diritti degli omosessuali, nel 2002 conduce con Ambra Angiolini il Gay Pride di Roma.\nA Roma, il 10 agosto 2003 diventa madre di Damiano Lorenzo , nato dall'allora compagno Christian Schiozzi, operante nel settore della produzione cinematografica e televisiva.\nTra le fiction tv pi\u00f9 conosciute a cui ha preso parte, la serie tv \"Elisa di Rivombrosa\" ideata da Cinzia TH Torrini, andata in onda fra il 2003 e il 2005, dove interpreta la marchesa Lucrezia Van Necker Beauville. Nel 2005 interpreta Tonia Caracci nella miniserie \"Ho sposato un calciatore\" per la regia di Stefano Sollima; l'anno dopo interpreta Magdalia di Toblach ne \"La freccia nera\", diretta da Fabrizio Costa.\nNel 2007 interpreta nuovamente il ruolo della marchesa Lucrezia Van Necker ne \"La figlia di Elisa - Ritorno a Rivombrosa\", diretto da Stefano Alleva, seguito della serie \"Elisa di Rivombrosa\". Sempre nel 2007 interpreta Laura in \"Tutte le donne della mia vita\" per la regia di Simona Izzo. L'anno seguente \u00e8 Alessia nella serie televisiva \"Anna e i cinque\". Nel 2009 \u00e8 presente al Telefilm Festival. Dal 2009 al 2011 \u00e8 impegnata con la serie \"Il commissario Manara\", diretta da Davide Marengo, dove interpreta il ruolo del medico legale Ginevra Rosmini. Nel 2010 la ritroviamo nella serie \"Boris\", ideata da Luca Manzi.\nNel 2011 interpreta Pamela nel film \"Una cella in due\" per la regia di Nicola Barnaba. Lo stesso anno la vede conduttrice della trasmissione di Italia 1 \"Mistero\", programma che ritorner\u00e0 a condurre anche nel successivo anno (coadiuvata da Paola Barale, Marco Berry, Daniele Bossari, Andrea G. Pinketts, Rachele Restivo e Nicole Pelizzari). Nel 2012 la ritroviamo anche nella serie \"6 passi nel giallo\". Tra il 2012 e il 2013 presenta il programma \"Volo in diretta\", nella seconda serata di Rai 3, al fianco di Fabio Volo.\nNel 2013 torna a condurre \"Mistero\"; nello stesso anno, inoltre, ha condotto, su Rai 2, il primo scripted reality della televisione italiana, \"Il mattino dopo\", un misto fra fiction e reality, dove 5 persone, interpretati per\u00f2 da attori (di qui il termine scripted reality), chiamano altre 5 persone, altrettanti attori, per rivelare loro dei segreti che si portano dietro da una vita, lasciando al tempo di una giornata la decisione di accettare o meno la decisione di questi ultimi.\nNel 2014 interpreta Sarah nel film \"Anita B.\" per la regia di Roberto Faenza; nello stesso anno la ritroviamo nel cast della nuova edizione di \"Mistero\" sempre su Italia 1.\nNel 2015 partecipa a \"Monte Bianco - Sfida verticale\", reality show di Rai 2 condotto da Caterina Balivo e Simone Moro, dove si classifica terza. Nel 2016 interpreta Amelia Abela nella serie \"Rocco Schiavone\" per la regia di Michele Soavi. In questo periodo intraprende anche l'attivit\u00e0 di dj.\nNel 2016 e nel 2017 co-conduce in radio il programma \"Io Susy, tu Jane\", su RID (Radio Incontro Donna) 96.8 FM, insieme a Susanna Vianello. Nel 2017 Shalpy pubblica il singolo \"Piazza Rondanini\" nel cui video musicale \u00e8 co-protagonista insieme a Jane. Nello stesso anno partecipa a \"Gi\u00f9 in 60 secondi - Adrenalina ad alta quota\", adventure show trasmesso su Italia 1, dove si lancia con il paracadute da 4000 metri d'altitudine. Tra il 2017 e il 2018 \u00e8 impegnata a teatro con lo spettacolo \"Godot\".\nNel 2018 \u00e8 la protagonista de \"Il punto J\", programma Web TV trasmesso da 361tv. Nel 2018 \u00e8 su Mediaset Extra con la Gialappa's Band per \"Mai dire Mondiali\", dove segue le partite dell'Inghilterra e della Croazia. Nello stesso anno \u00e8 fra i concorrenti della terza edizione del \"Grande Fratello VIP\", condotto da Ilary Blasi su Canale 5. Sempre nel 2018 interpreta Laura Rush nel film \"Wine to Love - I colori dell'amore\" per la regia di Domenico Fortunato.\nNel 2020, a teatro, \u00e8 una dei protagonisti di \"Ricette d'amore\" di Cinzia Berni, per la regia di Diego Ruiz; nello stesso anno la commedia viene trasmessa in tv da Telenorba. Inoltre, dal 2020, con il compagno Gianmarco Amicarelli, conduce il programma radiofonico \"Gli ex ex\" su Radio Rid 96.8."}
{"id": "583855", "revid": "1872303", "url": "https://it.wikipedia.org/wiki?curid=583855", "title": "Raggio (ruota)", "text": "Il raggio \u00e8 una delle aste che collega il centro di una ruota, detto mozzo, con il cerchio esterno della zona di trazione.\nRaggio a compressione.\nNelle ruote in legno e altri materiali rigidi il raggio \u00e8 detto \"a compressione\", in quanto deve assorbire in compressione il peso trasferito dall'asse, con una deformazione minima. Per migliaia di anni le ruote dei carri sono state costruite con questa tecnica. Il raggio \u00e8 montato radialmente rispetto al mozzo, ma spesso non complanare, per garantire una migliore compensazione della deformazione del singolo raggio rispetto a tutta la struttura, e di tutti i raggi per effetto di variazioni delle condizioni ambientali (es. l'umidit\u00e0 assorbita dal legno).\nRaggio a tirante.\nIl raggio a tirante, \u00e8 un'asta metallica che unisce il mozzo al cerchio, utilizzato sulle ruote a raggi, sia che queste siano destinate per biciclette, motocicli o automobili.\n\u00c8 costituito da un'asta generalmente in acciaio (l'acciaio inossidabile \u00e8 usato per una maggior resistenza alla corrosione) dalla lunghezza variabile e dallo spessore di circa 2 millimetri, con un'estremit\u00e0 filettata e l'altra con un fermo a forma di disco di 3-4 millimetri di diametro il cui asse \u00e8 perpendicolare all'asse del raggio stesso.\nIl disco permette al raggio di essere fermato nella flangia del mozzo, che presenta dei fori di diametro tale da permettere il passaggio del raggio stesso ma non del disco.\nDall'altro capo il raggio \u00e8 fissato al cerchione tramite un raccordo dotato di filettatura femmina che consente anche la regolazione della corretta tensione.\nMateriali.\nI raggi possono essere costruiti in vari materiali, quali:\nSezione.\nI raggi possono avere una sezione:\nInoltre la sezione pu\u00f2 essere:\nMisure.\nLa lunghezza dei raggi dipende da vari fattori:\nLo spessore dei raggi dipende da vari fattori:\nDisposizione.\nI raggi possono essere disposti in diversi modi in particolar modo sulle biciclette:\nRegolazione.\nI raggi si possono allentare o il cerchione curvare, per questo tramite il tiraraggi si regola la loro lunghezza facendoli entrare o uscire dal cerchione tramite i \"nipple\".\nUso.\nQuesti raggi vengono usati quasi nella totalit\u00e0 delle ruote da bicicletta, in molti casi di ruote per motocicli e in rari casi su autovetture.\nNumero.\nIl numero dei raggi in una ruota \u00e8 variabile da 8 a 48. La configurazione classica \u00e8 quella a 36 fori, ma molto diffuse sono anche quelle a 32 e a 28, mentre in tempi recenti si sono diffuse sempre pi\u00f9, per le bici da corsa, configurazioni con un numero di raggi da 16 a 24, cos\u00ec come si sono introdotti raggi a profilo piatto e di larghezza maggiore.\nIncrocio.\nDi particolare interesse \u00e8 anche l'incrocio fra i raggi nel montaggio della ruota, le configurazioni cosiddette sono:\nStoria.\nRecentemente nel mondo delle competizioni sono state introdotte ruote con un minor numero di raggi per ridurre il peso della ruota, e un numero di incroci ridotto per aumentarne la rigidit\u00e0 (frequentemente si usa un montaggio radiale per l'anteriore e in seconda per il posteriore). Si sconsiglia tuttavia spesso un montaggio radiale al lato posteriore destro, la flangia cio\u00e8 maggiormente sollecitata dalla trasmissione di moto dai pignoni alla ruota, in quanto ritenuto dannoso per la resistenza della flangia stessa."}
{"id": "583858", "revid": "124267004", "url": "https://it.wikipedia.org/wiki?curid=583858", "title": "Conduttore di seconda specie", "text": "I conduttori di seconda specie (o conduttori di seconda classe o conduttori ionici) sono quei conduttori elettrici che violano la seconda legge di Volta. Essi sono generalmente soluzioni di acidi, basi e sali. Nei conduttori elettrici di seconda specie il passaggio di corrente elettrica \u00e8 dovuto al libero muoversi degli ioni (e delle vacanze) che provoca reazioni chimiche.\nSi differenziano quindi dai conduttori di prima specie (detti anche \"conduttori di prima classe\" o \"conduttori elettronici\"), nei quali invece il trasporto di carica \u00e8 deputato al moto degli elettroni e delle lacune elettroniche.\nSono conduttori di seconda specie gli elettroliti. Il trasporto di carica nei conduttori di seconda specie pu\u00f2 avvenire per:"}
{"id": "583860", "revid": "116129507", "url": "https://it.wikipedia.org/wiki?curid=583860", "title": "Physical Review", "text": " \nPhysical Review (abbreviata frequentemente come Phys. Rev.) \u00e8 una delle pi\u00f9 antiche e prestigiose riviste scientifiche che pubblicano ricerche su tutti gli aspetti della fisica. Fondata nel 1893, \u00e8 pubblicata dall'American Physical Society (APS).\nStoria.\nLa \"Physical Review\" fu organizzata dal professor Edward Nichols della Cornell University e cominci\u00f2 le pubblicazioni nel luglio 1893, con l'aiuto del nuovo Presidente della Cornell, J. Gould Schurman. Nichols, Ernest Merritt, e Frederick Bedell amministrarono e diressero la rivista a Cornell tra il 1893 e il 1913, anni tra i quali si pubblicarono 33 volumi, che costituiscono la \"Physical Review Series I\".\nL'American Physical Society, fondata nel 1899, continu\u00f2 la pubblicazione dal 1913 e cominci\u00f2 la \"Physical Review Series II\". La rivista rimase a Cornell, diretta da G.S. Fulcher, dal 1913 al 1926, prima di trasferirsi alla University of Minnesota, dove lavorava il nuovo direttore, John Torrence Tate. Nel 1929, l'APS pubblic\u00f2 le \"Reviews of Modern Physics\", una nuova rivista dove pubblicare gli articoli scientifici pi\u00f9 esaurienti.\nDopo la morte di Tate nel 1950, le riviste furono amministrate \"ad interim\" da E.L. Hill e John Buchata, fino a quando furono scelti come direttori Samuel Goudsmit e Simon Pasternak, con i quali l'ufficio della direzione si trasfer\u00ec al Brookhaven National Laboratory (BNL), a Long Island. A luglio 1958, la rivista gemella \"Physical Review Letters\" venne creata per pubblicarvi gli articoli pi\u00f9 brevi e di argomenti pi\u00f9 vari o generali; essa fu diretta da George L. Trigg fino al 1988.\nNel 1970, la \"Physical Review\" si divise nella riviste \"Physical Review A\", \"B\", \"C\" e \"D\". Una quinta pubblicazione sorella, \"Physical Review E\", fu introdotta nel 1993 per ospitare la vasta quantit\u00e0 di nuove ricerche sulla dinamica non lineare. Insieme, queste riviste costituiscono la \"Physical Review Series III\".\nNel 1980, l'ufficio della direzione si trasfer\u00ec alla sede attuale a Ridge, al numero 1 di Research Road, dall'altro lato della strada rispetto al BNL. Sam Goudsmit and\u00f2 in pensione nel 1974 e Simon Pasternak negli anni settanta; B. Chalmers-Frazer, assistito da Roobert K. Adair e James Krumhansl, fu direttore dal 1974 al 1980. In seguito sono stati direttori David Lazarus (1980-1990), della Universit\u00e0 dell'Illinois a Urbana-Champaign, Benjamin Bederson (1990-1996), dalla New York University, e Martin Blume (1996-2007) del BNL. Il direttore attuale \u00e8 Gene Sprouse della Stony Brook University.\nNel 1998, il primo numero della \"Physical Review Special Topics \u2013 Accelerators and Beams\" fu pubblicata, e nel 2005, fu avviata la \"Physical Review Special Topics \u2013 Physics Education Research\". In aggiunta la \"Physical Review\" nel 1998 diede vita ad una rivista online, \"Physical Review Focus\", per spiegare e fornire il contesto storico di articoli selezionati dalla \"Physical Review\" e dalla \"Physical Review Letters\". Le riviste su argomenti speciali sono finanziate dagli autori.\nNel 2011 \u00e8 stato annunciato il lancio della nuova rivista \"Physical Review X\" sotto la guida editoriale di Jorge Pullin e con formato open access. La rivista inviter\u00e0 le prime sottomissioni di articoli a partire da Marzo 2011, ed il primo numero sar\u00e0 pubblicato nell'autunno del 2011.\nTutte le riviste della APS sono riconosciute internazionalmente come fra le migliori e pi\u00f9 note di fisica. Molti tra gli articoli pi\u00f9 famosi del Novecento sono stati pubblicati sulle pagine delle varie riviste della \"Physical Review\"."}
{"id": "583866", "revid": "74801", "url": "https://it.wikipedia.org/wiki?curid=583866", "title": "Aschaffenburg", "text": "Aschaffenburg \u00e8 una citt\u00e0 extracircondariale della Baviera, Germania. \u00c8 situata sulla riva destra del Meno presso la confluenza con lo stretto fiume Aschaff, ai piedi dello Spessart. La citt\u00e0 \u00e8 chiamata \"la Nizza bavarese\" per il suo clima mite. \u00c8 pure nota come \"Tor zum Spessart\" (porta per lo Spessart). Anche se Aschaffenburg appartiene alla Baviera, gli abitanti sono fieri delle loro origini, e non si sentono Bavaresi. La citt\u00e0 fece parte lungamente dell'arcivescovato di Magonza.\nStoria.\nAschaffenburg, chiamata nel Medio Evo Ascapha o Ascaphaburc, era in origine una colonia romana: le legioni romane avevano qui degli accampamenti e sulle rovine del \"castrum\" i maestri di palazzo franchi costruirono un castello. San Bonifacio di Magonza eresse una cappella a san Martino di Tours e fond\u00f2 un monastero benedettino. Un ponte di pietra sul Meno fu costruito dall'arcivescovo di Magonza Villigiso (Willigis) nel 989. L'arcivescovo Adalberto I di Magonza fortific\u00f2 il centro abitato nel 1122; nel 1144 Aschaffenburg ottenne il diritto ad avere un mercato e nel 1161 l'arcivescovo Enrico III di Virneburg le concesse il privilegio di citt\u00e0.\nLa citt\u00e0 fu teatro della Guerra dei trent'anni, e fu presa pi\u00f9 volte dalle diverse coalizioni belligeranti, entrando anche a far parte della Corona di Svezia (1631-1634).\nGi\u00e0 parte dell'elettorato di Magonza, nel 1803 fu elevata a principato autonomo e dal 1806 al 1814 governata dall'arcivescovo Karl Theodor Anton Maria von Dalberg. Nel 1810 assunse il nome di granducato di Francoforte e nel 1814 pass\u00f2 alla Baviera.\nTra il 1842 \u2013 1849 il re Luigi I di Baviera fece costruire ad ovest della citt\u00e0 un museo dell'antichit\u00e0, il \"Pompejanum\", chiamato cos\u00ec per essere un'imitazione della casa di Castore e Polluce a Pompei.\nNel 1904 fu aperta la prima scuola di guida della Germania.\nDurante la seconda guerra mondiale la citt\u00e0 fu seriamente danneggiata e molti dei monumenti oggi visibili sono ricostruzioni del dopoguerra.\nMonumenti e luoghi d'interesse.\nPrincipali monumenti cittadini sono il castello Johannisburg, costruito (1605 - 1619) dall'arcivescovo Schweikard von Kronberg, che contiene una biblioteca con incunaboli, una collezione di incisioni e pitture; la Stiftskirche, cattedrale votata ai santi Pietro e Alessandro, fondata nel 974 da Ottone di Baviera, e ingrandita nel XIII secolo, dove si conserva una tavola di Matthias Gr\u00fcnewald; palazzo Sch\u00f6nbusch, alle porte della citt\u00e0, con un parco di 200 ettari; il Pompejanum, ricostruzione di un immobile di Pompei.\nAmministrazione.\nGemellaggi.\nAschaffenburg \u00e8 gemellata con:"}
{"id": "583867", "revid": "188323", "url": "https://it.wikipedia.org/wiki?curid=583867", "title": "Cerchio (bicicletta)", "text": "Il cerchio di una ruota per bicicletta \u00e8 la parte esterna della ruota stessa, collegato al mozzo mediante i raggi, ed accoglie lo pneumatico e la camera d'aria.\nDescrizione.\nIl cerchione \u00e8 forato per permettere il fissaggio dei raggi mediante i nippli (in inglese, \"nipple\"); i fori sono in numero variabile e sono spostati alternativamente rispetto all\u2019asse del cerchione.\nPista frenante.\nI cerchioni, a seconda del sistema di frenatura, possono avere la pista frenante ai lati o nella parte interna; pu\u00f2 essere liscia oppure zigrinata.\nNegli ultimi anni sono stati fatte delle ricerche sulla pista frenante per migliorarne la potenza di frenata, anche con l\u2019utilizzo di materiali ceramici.\nIl canale del cerchio.\nLa forma del cerchione pu\u00f2 essere di due tipi, a seconda che sia predisposto ad accogliere un copertoncino o un tubolare:\nMateriali.\nI materiali in cui sono costruiti i cerchi sono utilizzati anche per molti alti componenti della bicicletta:\nMisure.\nLe misure del cerchione sono:"}
{"id": "583868", "revid": "2150982", "url": "https://it.wikipedia.org/wiki?curid=583868", "title": "Dnipro", "text": "Dnipro (; ), fino al 2016 Dnipropetrovs'k (; ) \u00e8 la terza citt\u00e0 pi\u00f9 popolosa dell'Ucraina, capoluogo dell'Oblast' di Dnipropetrovs'k e importante porto fluviale del paese.\nGeografia fisica.\nTerritorio.\nLa citt\u00e0 \u00e8 situata sulle rive del fiume Dnepr nella parte orientale del paese a sud della capitale Kiev.\nClima.\nSecondo la classificazione dei climi di K\u00f6ppen, il clima di Dnipro appartiene al gruppo denominato \"Csa\": clima temperato delle medie latitudini con la stagione estiva asciutta e calda e inverno fresco e piovoso. Dnipro ha un clima mediterraneo continentale; le temperature sono fresche, con una media annua di 10,6 \u00b0C, mentre gli inverni sono freddi (0 \u00b0C - 4 \u00b0C); il gelo \u00e8 molto frequente (74 giorni di gelo all'anno in media). La neve cade a Dnipro in media 41 giorni all'anno, ma pesanti nevicate sono rare. L'estate \u00e8 arida e calda, generalmente torrida e di frequente si sente lo scirocco che, seppure in pochi casi, fa impennare le temperature massime oltre i 38 \u00b0C (record storico di 40,9 \u00b0C) ma con tassi di umidit\u00e0 che possono scendere anche sotto il 15%.\nStoria.\nI primi insediamenti nell'area risalgono a 150.000 anni fa, vi sono stati ritrovamenti di quest'epoca sull'isola Monastyrs'kyj, il popolamento dell'area aument\u00f2 dopo l'ultima glaciazione e tra il 3500 e il 2700 a.C. vi si insediarono le prime popolazioni di coltivatori. Nel I secolo giunsero nell'area le prime trib\u00f9 slave. Le rocce dell'isola Monastyrs'kyj illustrano e confermano il loro primo viaggio dal fiume Dnepr al mar Nero. Su quest'isola nel IX secolo fu fondato un monastero da un monaco bizantino (il nome attuale dell'isola significa \"del monastero\"), il monastero resistette fino al 1240 e venne in seguito distrutto dai tatari. Il fiume Dnepr rappresent\u00f2 per lungo tempo un confine fra popolazione, sulle sue rive vi furono frequenti battaglie tra i nomadi asiatici e slavi. Questa situazione continu\u00f2 fino al XV secolo quando appar\u00ec un'altra forza, i cosacchi provenienti dall'area di Zapori\u017e\u017eja (\"oltre le rapide\"), una provincia a sud di Prydniprovye.\nLa storia della citt\u00e0 di Dnipro ebbe inizio in seguito all'espansione dell'Impero Russo nei territori dell'attuale Ucraina a seguito del trattato di K\u00fc\u00e7\u00fck Kaynarca del 1774. Un primo insediamento di nome \"Ekaterinoslav\", (\"la gloria di Caterina\") in onore di Caterina II, fu fondato nel 1777 presso la confluenza del fiume Samara nel Dnepr per volont\u00e0 del governatore di Azov Vasilij Cherthov su ordine del Principe Grigorij Aleksandrovi\u010d Pot\u00ebmkin, governatore della Nuova Russia. Questo villaggio, oggi chiamato Novomoskovs'k, non riusc\u00ec tuttavia a svilupparsi a causa della sua posizione esposta alle alluvioni primaverili. Un atto ufficiale di Caterina II del 20 gennaio 1784 sanc\u00ec la nascita della nuova Ekaterinoslav, posta sulla sponda destra del Dnepr, nei pressi dell'antico insediamento cosacco di \"Polovytsia\". Il 20 maggio 1787 il nuovo insediamento fu proclamato capoluogo dell'omonimo vicereame. Vennero poi chiamati per volont\u00e0 di Pot\u00ebmkin alcuni illustri architetti russi per poter dotare Ekaterinoslav di nuove e moderne infrastrutture e costruzioni. La morte del Principe e di Caterina II, insieme allo scoppio di un nuovo conflitto con gli Ottomani e la carenza di manodopera fecero tuttavia naufragare l'ambizioso futuro della citt\u00e0.\nNel 1794 apr\u00ec ad Ekaterinoslav la prima manifattura tessile. Dal 1797 al 1802 la citt\u00e0 fu ribattezzata Novorossyisk per volont\u00e0 dello zar Paolo I e proclamata capitale del governatorato della Nuova Russia. Dal 1820 al 1925 fu capoluogo della Gubernija di Ekaterinoslav. Per tutta la prima met\u00e0 del XIX secolo la citt\u00e0 rimase un centro agro-industriale di modeste dimensioni. La scoperta di grandi giacimenti di carbone a Juzovka (l'attuale Donec'k), di ferro a Kryvyj Rih e di manganese a Nikopol' diede l'impulso a costruire una ferrovia che collegasse le localit\u00e0 minerarie. Ekaterinoslav divenne il punto di passaggio sul Dnepr della nuova tratta ferroviaria, aperta al transito nel 1884, e di conseguenza la sua importanza strategica crebbe enormemente. Da piccolo centro di provincia la citt\u00e0 divenne in pochi decenni un grande centro industriale e commerciale con nuovi quartieri operai sorti ai margini della citt\u00e0. Nel 1897 fu inaugurata la rete tranviaria elettrica urbana.\nNel corso della rivoluzione del 1905 che segu\u00ec la sconfitta nella guerra contro il Giappone anche ad Ekaterinoslav si verificarono durissimi scontri che causarono decine di vittime. Dal 21 al 23 ottobre dello stesso anno la citt\u00e0 fu teatro di un violentissimo pogrom che caus\u00f2 la morte di 66 ebrei. Nel 1917, dopo lo scoppio della rivoluzione di febbraio, i Bolscevichi cercarono invano di prendere il possesso della citt\u00e0. Con la ratifica del trattato di Brest-Litovsk del 1918 Ekaterinoslav fu assegnata al territorio della neonata Repubblica Popolare Ucraina. Il 5 aprile dello stesso anno la citt\u00e0 fu occupata dalle truppe degli Imperi centrali in appoggio all'etmano Pavlo Skoropads'kyj. Per tutta la durata della guerra d'indipendenza ucraina Ekaterinoslav fu conquistata pi\u00f9 volte dalle varie fazioni in lotta, come le truppe anarchiche di Nestor Machno o l'armata dei Volontari del generale Denikin. In questa situazione estremamente instabile e convulsa si verificarono nuovi violenti attacchi e saccheggi, compiuti sia dall'Armata Rossa che da quella Bianca oltre che da bande locali, contro la locale comunit\u00e0 ebraica che ebbe a piangere centinaia di morti. Nel 1919 i Bolscevichi presero definitivamente il controllo della citt\u00e0. Nel 1926 assunse il nome \"Dnepropetrovsk\", dalla combinazione del fiume Dnepr (\"Dnipro\" in ucraino) con il cognome del leader sovietico Grigorij Petrovskij. Fu occupata dalle truppe naziste il 17 agosto nel corso dell'operazione Barbarossa. Nonostante molti degli 80.000 ebrei residenti da Dnepropetrovsk fossero riusciti a lasciare la citt\u00e0 prima dell'arrivo dei nazisti, tanti altri invece rimasero in balia degli occupanti. Alla fine di settembre 1941 un primo gruppo di 179 ebrei fu massacrato dall'Einsatzkommando 5 dell'Einsatzgruppe C. Tra il 13 ed il 14 ottobre 1941 11.000 ebrei furono assassinati nei dintorni della citt\u00e0. Sul finire dell'anno si registrarono altri massacri, tanto che nel 1942 si contavano solo 700 ebrei, successivamente uccisi. Fu liberata dall'Armata Rossa il 25 ottobre 1943. \nIl 19 maggio 2016 il parlamento ucraino ha deciso di cambiare il nome della citt\u00e0 in \"Dnipro\", come parte del processo di decomunistizzazione.\nCaratteristiche.\nDnipropetrovs'k in epoca sovietica era uno dei centri-chiave della produzione di armi nucleari e dello sviluppo del programma spaziale dell'Unione Sovietica. Per questo motivo la citt\u00e0 \u00e8 rimasta per lungo tempo inaccessibile, infatti fino agli anni novanta l'accesso era consentito solo con un apposito permesso del governo.\nEconomia.\n\u00c8 sede di un'azienda che si occupa di produzione (e progettazione) meccanica e spaziale (\u042e\u0436\u043c\u0430\u0448, \"Ju\u017ema\u0161\").\nInfrastrutture e trasporti.\nMobilit\u00e0 Metropolitana.\nLa citt\u00e0 \u00e8 servita dal 1995 da una metropolitana con una linea di 7,1 km.\nAeroporti.\nL'Aeroporto internazionale di Dnipropetrovsk (IATA: DNK) \u00e8 situato a 15 km a sud-est del centro di Dnipro e collega l'Ucraina centrale con alcune delle principali citt\u00e0 dell'Europa centrale ed orientale.\nSport.\nCalcio.\nLa squadra principale della citt\u00e0 era il Dnipro, che nel 2014-2015 ha disputato la finale della UEFA Europa League 2014-2015 perdendo contro il Siviglia col punteggio di 2-3. Alla cessazione delle attivit\u00e0 di questa, a causa del dissesto economico intercorso tra il 2016 e il 2019, le subentra come principale squadra della citt\u00e0 il , nato solo nel 2017 ma partecipante alla Prem\"jer-liha gi\u00e0 nel 2019-2020.\nNel 2008 ha aperto i battenti la nuova Dnipro Arena, un moderno stadio con una capienza di oltre 31,000 spettatori che \u00e8 andata a rimpiazzare il vecchio impianto Meteor.\nPallacanestro.\nLa squadra principale della citt\u00e0 \u00e8 il BK Dnipro. Ha partecipato alla Super-Liha vincendo la stagione 2015-2016. Il BK Dnipro ha vinto la Coppa d'Ucraina nel 2011."}
{"id": "583869", "revid": "1543377", "url": "https://it.wikipedia.org/wiki?curid=583869", "title": "Lectio divina", "text": "Nella liturgia cristiana, la lectio Divina (\"lettura divina\") \u00e8 una pratica tradizionale mistica di preghiera sulla Bibbia, volta a promuovere l'Unione spirituale con Dio.\nDurante la \"lectio divina\", cio\u00e8 \"lettura della volont\u00e0 di Dio\", il credente legge le Scritture nella convinzione che Dio voglia istruirlo attraverso di esse. \u00c8 un modo di pregare che il credente pu\u00f2 attuare anche nel quotidiano, e si suddivide in lettura del passo (lectio), riflessione sul significato profondo (meditatio), preghiera (oratio), contemplazione estetica (contemplatio) e comprensione di ci\u00f2 che \"\u00e8 bello\" (consolatio), \"bene\" (discretio) e \"giusto\" (deliberatio). A ci\u00f2 segue l'azione (actio), la messa in pratica di ci\u00f2 che il credente ha \"imparato\". \nLa tradizione della Chiesa cattolica ritiene, in particolare, che l'ascolto con messa in pratica della Parola di Dio sia una sfida ardua. In sostanza, Essa ritiene che:\nA sua volta, durante l'operazione dell'Ascolto, la Chiesa ritiene che l'intelligenza umana si scontri con due cose: 1) l'abisso che esiste tra ci\u00f2 che noi sappiamo (la nostra intelligenza, i nostri pensieri) e ci\u00f2 che noi facciamo (i nostri impulsi, i nostri atti), 2) la nostra volont\u00e0 ammalata, che fa altro dal mettere in pratica la Parola ricevuta. Dunque, n\u00e9 la sola intelligenza n\u00e9 la sola volont\u00e0 ci aiutano a cavarcela; il lato pratico dell'Ascolto ci sfugge. \u00c8 proprio la pratica della \"lectio divina\", a questo punto, che insegner\u00e0 praticamente come colmare questo abisso di intelletto e volont\u00e0.\nOrigine.\nLa prima \"lectio divina\" della storia di cui si abbia testimonianza sarebbe stata impartita da Ges\u00f9 stesso ai discepoli di Emmaus. A essi infatti Ges\u00f9, dopo la resurrezione, avrebbe spiegato le profezie che si riferivano a Lui stesso e che erano scritte nell'Antico Testamento. Seguendo l'esempio di Ges\u00f9, i primi cristiani iniziarono a rileggere con cura e amore i libri del popolo di Israele, cogliendone le profezie messianiche e le allegorie cristologiche ed ecclesiologiche (cio\u00e8 i simboli e i temi che potevano spiegare meglio il mistero della Chiesa e di Cristo nella Chiesa). Esempi di queste profezie rilette e interpretate dai primi cristiani li troviamo nei vangeli stessi e nelle lettere degli apostoli.\nI padri della Chiesa, cio\u00e8 i vescovi santi dei primi secoli, individuarono poi un metodo di lettura della Bibbia, fondato sulla dottrina dei \"quattro sensi\":\nI Padri del Deserto e i Padri della Chiesa insegnano l'operazione dell'ascolto quando, per esempio, pregano Dio cos\u00ec: \u201cDammi ci\u00f2 che ordini, e ordina ci\u00f2 che vuoi\u201d. Questa massima, messa in ordine, offre i due tempi della \"lectio divina\".\nSecondo le regole monastiche dei santi Pacomio, Agostino d'Ippona, Basilio di Cesarea e Benedetto da Norcia, la pratica della lectio divina \u00e8, con il lavoro manuale e la partecipazione alla vita liturgica, uno dei tre pilastri della vita monastica.\nNel XII secolo, un monaco certosino di nome Guigo II nell'operetta \"Scala claustralium\", meditando sul passo del vangelo che dice \"Chiedete e otterrete, cercate e troverete, bussate e vi sar\u00e0 aperto\", a s\u00e8guito di quella che descrisse come un'illuminazione, codific\u00f2 il metodo noto ancor oggi col nome di \"lectio divina\". Guigo II descrisse le tappe pi\u00f9 importanti della lettura della volont\u00e0 divina.\nA queste tappe i maestri spirituali odierni aggiungo anche l\"'actio\" (azione), ossia un proponimento operativo conseguente a quanto si \u00e8 meditato nella parola, un'azione nel mondo ispirata dalla Scrittura.\nIn particolare Carlo Maria Martini scrive: \"Se studiamo attentamente i Padri della Chiesa che ci insegnano questo metodo di approccio alla Scrittura, ci accorgiamo che il processo dinamico comprende altri quattro momenti: consolatio, discretio, deliberatio e actio\". \nDalla gioia nello Spirito di fronte alla contemplazione del mistero di Cristo (consolatio), nasce il discernimento (discretio) di ci\u00f2 che \u00e8 conforme al vangelo, quindi la decisione (deliberatio), la scelta di vita che sfocia nell\u2019azione (actio), l\u2019azione evangelica, l\u2019azione di carit\u00e0.\nIl 16 settembre 2005, Papa Benedetto XVI ha rilanciato la \"lectio divina\" in commemorazione dei 40 anni della pubblicazione della costituzione del Concilio Vaticano II \"Dei Verbum\" sulla Rivelazione: \u201cIn questo contesto, vorrei soprattutto evocare e raccomandare l'antica tradizione della \"Lectio divina\": l'assidua lettura della Sacra Scrittura accompagnata dalla preghiera realizza quell'intimo colloquio in cui, leggendo, si ascolta Dio che parla e, pregando, Gli si risponde con fiduciosa apertura del cuore (cfr DV 25). Questa prassi, se efficacemente promossa, recher\u00e0 alla Chiesa - ne sono convinto - una nuova primavera spirituale.\u201d"}
{"id": "583870", "revid": "2108263", "url": "https://it.wikipedia.org/wiki?curid=583870", "title": "Rodolfo di Francia", "text": "Origine.\nFiglio primogenito del conte di Autun, conte di Auxerre, primo duca dei Burgundi prima col titolo di marchese e poi col titolo di duca di Borgogna ed infine conte di Troyes, Riccardo di Autun detto il Giustiziere (figlio di Bivin di Vienne, a sua volta genero di Bosone il Vecchio) e di Adelaide (?-dopo il 14 luglio 929) figlia del conte di Auxerre e di Borgogna, Corrado II, della famiglia dei Guelfi e di Waldrada.\nBiografia.\nIn un documento datato 5 settembre 901 Rodolfo viene citato insieme al padre, Riccardo, definito marchese. Nel 914 (secondo altre fonti tra il 911 e il 919), Rodolfo spos\u00f2 Emma, figlia del conte di Parigi, conte d'Auxerre, conte d'Orl\u00e9ans, conte d'Angi\u00f2, conte Tours e Marchese di Neustria contro i Bretoni (dal 911 delle due Neustrie) e futuro re di Francia, Roberto I e di Beatrice di Vermandois(880 circa - dopo 26 marzo 931), una discendente di Carlo Magno, figlia di Erberto I di Vermandois.\nIn un altro documento datato 5 settembre 918 Rodolfo viene citato, sempre insieme al padre, Riccardo, ancora definito marchese. Suo padre, Riccardo mor\u00ec il 31 agosto 921, come viene ricordato dagli Annales S. Benigni Divisionensis e dal \"Flodoardi Annales\". Rodolfo gli successe in tutti i suoi titoli divenendo duca di Borgogna, conte di Troyes e conte di Auxerre.\nNel 922, suo suocero fu incoronato re di Francia, Roberto I in contrapposizione al carolingio, Carlo III il Semplice. Nella guerra civile che ne segu\u00ec Rodolfo si schier\u00f2 con Roberto I. Nel 923, alla battaglia di Soissons, del 15 giugno, suo suocero, Roberto I, pur ottenendo la vittoria, in battaglia, perse la vita. I due nobili pi\u00f9 potenti, che potevano aspirare al trono erano Rodolfo e suo cognato, Ugo il Grande, che era subentrato al padre nei titoli di Marchese di Neustria demarcus, conte d'Orleans e conte di Parigi; secondo il cronista, monaco cluniacense, Rodolfo il Glabro, la moglie di Rodolfo, Emma, si adoper\u00f2 affinch\u00e9 il fratello, Ugo appoggiasse la nomina del marito Rodolfo a re dei Franchi occidentali. Ugo segu\u00ec il suggerimento della sorella.\nAllora, secondo Flodoardo, dopo che Carlo il Semplice, fuggendo aveva attraversato la Mosa, Rodolfo, fu eletto re di Francia da un'assemblea di nobili, sempre in contrapposizione al legittimo re carolingio, Carlo il Semplice. E pochi giorni dopo (il 13 luglio), fu incoronato re a Soissons, nell'abbazia di San Medardo, dall'arcivescovo di Sens, Gualtiero I, lo stesso che aveva gi\u00e0 incoronato Roberto I e, prima di lui, suo fratello, Oddone. Quando fu raggiunta dalla notizia che il marito era stato acclamato re ed incoronato a Soissons, Emma, la moglie di Rodolfo, secondo Flodoardo, obblig\u00f2 Seulfo, arcivescovo di Reims ad incoronarla regina, anche in assenza del marito, che stava ancora combattendo contro le truppe di Carlo III il Semplice.\nPer Rodolfo si era espressa la maggioranza della nobilt\u00e0, ma a favore Carlo III vi erano ancora il duca di Normandia, Rollone, la Lotaringia e l'Aquitania; la lotta si presentava incerta, quando il conte di Vermandois, Erberto II (880-943), con l'aiuto di suo cugino, Bernardo di Senlis, architett\u00f2 un tranello (raccontato nei dettagli da Rodolfo il Glabro) al re dei Franchi occidentali, Carlo il Semplice; Erberto II, dopo aver parteggiato per Rodolfo, fece credere a Carlo di essere passato dalla sua parte lo invit\u00f2 ad un incontro dove lo fece prigioniero e lo imprigion\u00f2, prima a Ch\u00e2teau-Thierry e poi dal 924 nel castello di P\u00e9ronne.\nDopo la cattura di Carlo il Semplice il duca di Lotaringia Gilberto o Giselberto, che era stato nominato dal carolingio, si appell\u00f2 al re dei Franchi orientali, Enrico I di Sassonia, che, nel corso del 924, entr\u00f2 in Lorena con l'intenzione di conquistarla, ma Rodolfo lo affront\u00f2 e lo ferm\u00f2, senza combattere, concedendo a Enrico solo una piccola parte della Lorena orientale. Ma quando, nel 925, Enrico ripass\u00f2 il Reno, riusc\u00ec a conquistare la Lorena, senza trovare una grande resistenza. Rodolfo era rimasto l'unico re di Francia, ma nel corso del 927, i rapporti con la nobilt\u00e0 si guastarono e proprio Erberto II, cercando di approfittare della situazione, condusse Carlo III (liberato dalla prigionia, sempre sotto custodia, a Reims e peror\u00f2 la sua causa contro Rodolfo e all'inizio dell'anno successivo (928), invi\u00f2 un messaggio al papa Giovanni X, affinch\u00e9 il trono fosse restituito a Carlo il Semplice.\nRodolfo (\"Rodulfo rex filio meo\") assieme ai fratelli, Ugo il Nero e Bosone (\"Bosone aliis quoque filiis meis\") vengono citati, come garanti, nel documento N\u00b0 379, datato 14 giugno 929, dei \"Recueil des Chartes de Cluny\", in cui la madre, la contessa Adelaide, sorella del re (di Borgogna Transgiurana) Rodolfo, vedova di Riccardo duca di Borgogna, fa dono di un monastero, con le sue appendici al monastero di Cluny. Comunque la morte di Carlo III, a Peronne, il 7 ottobre 929, tolse a Erberto II l'arma migliore e, poco dopo, Rodolfo riport\u00f2 una brillante vittoria sui normanni della Loira: Rodolfo, nel 930, sconfisse i Normanni di Rouen, che, in Aquitania, specialmente nel Limosino, depredavano e saccheggiavano li insegu\u00ec e li massacr\u00f2 e, subito dopo, i nobili aquitani lo avevano riconosciuto re e, dopo la morte di Rollone, il nuovo duca di Normandia, il figlio di Rollone, Guglielmo Lungaspada, nel 933, rese omaggio a Rodolfo.\nAllora Rodolfo attacc\u00f2 e, con l'aiuto del cognato Ugo il Grande, duca dei Franchi, condusse una lotta implacabile contro l'altro cognato, Erberto II, bruciandogli le fortezze e assediandolo nel castello di Ch\u00e2teau-Thierry (933-934). Verso la fine del 934 fu raggiunta la pace; e in quello stesso anno Rodolfo rimase vedovo. Nel corso del 935, dopo aver raggiunto la pace, Ugo il Grande si rifiutava di restituire ad Erberto II il castello di San Quintino, dove Ugo il Grande venne assediato e dove durante l'assedio, secondo Flodoardo, Bosone, il fratello di Rodolfo, perse la vita, nel settembre del 935.\nEd improvvisamente, nel mese di ottobre di quello stesso anno Rodolfo si ammal\u00f2. Sempre secondo Flodoardo, Rodolfo mor\u00ec il mese di gennaio 936 e fu sepolto nella basilica di Santa Colomba di Sens. Anche la \"Historia Francorum Senonensis\" cita la morte di Rodolfo il 15 gennaio, specificando la sepoltura nella basilica di Santa Colomba di Sens, mentre M. Chardon, nel suo \"Histoire de la ville d'Auxerre\" narra che Rodolfo mor\u00ec ad Auxerre, il 15 gennaio, dopo una malattia di alcuni mesi. Dopo la morte di Rodolfo, senza eredi, i suoi titoli passarono al fratello, Ugo il Nero, mentre per il trono di Francia, Ugo il Grande, secondo l\"'Historia Francorum Senonensis\", richiama dall'esilio inglese, il figlio di Carlo il Semplice, Luigi.\nDiscendenza.\nDa Emma Rodolfo ebbe due figli:"}
{"id": "583873", "revid": "3831", "url": "https://it.wikipedia.org/wiki?curid=583873", "title": "Base attica (architettura)", "text": ""}
{"id": "583875", "revid": "3831", "url": "https://it.wikipedia.org/wiki?curid=583875", "title": "Base ionica (architettura)", "text": ""}
{"id": "583877", "revid": "1776051", "url": "https://it.wikipedia.org/wiki?curid=583877", "title": "Rightside Up", "text": "Rightside Up \u00e8 l'album di debutto degli Exilia."}
{"id": "583879", "revid": "1494169", "url": "https://it.wikipedia.org/wiki?curid=583879", "title": "Vescicola", "text": ""}
{"id": "583883", "revid": "1705737", "url": "https://it.wikipedia.org/wiki?curid=583883", "title": "Phoenix Park", "text": "Il Phoenix Park (irlandese: \"P\u00e1irc an Fhionn-Uisce\", \"Parco dell'Acqua Limpida\"), \u00e8 un parco cittadino situato a 3 km a nord-ovest del centro di Dublino, capitale della Repubblica d'Irlanda. Ricco di prati e viali alberati, esteso 712 ettari, \u00e8 delimitato da una cinta muraria di 16\u00a0km di perimetro. Il parco ospita anche una colonia di daini. Al contrario di quello che sembra, il nome \"Phoenix\" non ha nulla a che vedere col leggendario uccello della fenice, ma \u00e8 la semplice anglicizzazione del gaelico \"fhionn-uisce\".\nSi tratta di uno dei maggiori parchi recintati d'Europa, pi\u00f9 esteso sia del Central Park di New York che dell'Hyde Park di Londra; il Richmond Park di Londra supera il Phoenix Park di soli 2\u00a0km\u00b2.\nOggi nel parco si tengono numerosi concerti e l'annuale \"Phoenix Park Motor Ra STORIA\"\nDopo la conquista normanna di Dublino e dei suoi dintorni nel XII secolo, Hugh Tyrell, primo Barone di Castleknock, assicur\u00f2 che un'estesa porzione di territorio incolto, che includeva l'odierno Phoenix Park, sarebbe stata ceduta ai Cavalieri di San Giovanni di Gerusalemme. Essi si stabilirono all'interno di un'abbazia nel borgo di Kilmainham, nel luogo oggi occupato dal Royal Hospital. I cavalieri persero ogni diritto sulle loro terre quando Enrico VIII confisc\u00f2 tutte le propriet\u00e0 monastiche nel 1537, e 80 anni dopo le terre diventarono propriet\u00e0 dei rappresentanti della Corona inglese in Irlanda. Alla restaurazione di Carlo II, il suo vicer\u00e9 a Dublino, Lord Ormonde vi stabil\u00ec un Parco di Caccia Reale contenente fagiani e daini, donde la necessit\u00e0 di racchiudere la zona con una cinta muraria. La tenuta di caccia fu chiusa, lasciandone aperto l'accesso al pubblico, da Lord Chesterfield nel 1747.\nIl parco \u00e8 stato pi\u00f9 volte citato in due romanzi del dublinese James Joyce: \"Finnegans Wake\" e \"Ulisse\".\nPunti d'interesse turistico.\n\u00c1ras an Uachtar\u00e1in.\nLa residenza del Presidente della Repubblica d'Irlanda (\u00c1ras an Uachtar\u00e1in) si trova nel parco.\nGiardino zoologico.\nUna delle maggiori attrattive del parco, soprattutto per i pi\u00f9 piccoli, \u00e8 lo Zoo di Dublino. Fu fondato nel 1830 e aperto al pubblico il 1\u00ba settembre 1831, ed \u00e8 il terzo giardino zoologico pi\u00f9 vecchio del mondo. I visitatori possono vedere pi\u00f9 di 700 specie animali da tutto il mondo, tra cui una collezione di uccelli tropicali.\nLa Croce Papale.\nUna Croce Papale fu eretta in seguito alla visita di Papa Giovanni Paolo II il 29 settembre 1979. Alla messa nel parco parteciparono pi\u00f9 di un milione di persone, quasi un terzo della popolazione irlandese.\nWellington Monument.\nIl Monumento a Wellington \u00e8 un obelisco alto 62 metri, in memoria di sir Arthur Wellesley, I duca di Wellington. Questo obelisco potrebbe essere pi\u00f9 alto ma a causa di scarsit\u00e0 di fondi fu deciso di arrivare all'altezza attuale. Alla base ci sono 4 placche di metallo derivate dalla fusione di alcuni cannoni usati durante la Battaglia di Waterloo.\nDeerfield Residence.\nLa Deerfield Residence \u00e8 una costruzione una volta impiegata come abitazione del Chief Secretary for Ireland, la seconda carica del Regno d'Irlanda dopo il Lord Lieutenant. Oggi \u00e8 la residenza ufficiale dell'ambasciatore statunitense in Irlanda.\nIl Phoenix Monument.\nSi tratta di un monumento che raffigura una colonna corinzia sulla cui sommit\u00e0 una fenice emerge dalle proprie ceneri. Fu eretto nel 1747 da Lord Chesterfield.\nIl Phoenix Park Visitor Centre e il Castello di Ashtown.\nLa pi\u00f9 antica costruzione nel parco \u00e8 l'Ashtown Castle, un complesso di guardia medievale, originario del XVII secolo. Si trova di fianco al Visitors Centre, dove il pubblico pu\u00f2 godere di 5.500 anni di recupero e studio storico del parco attraverso le epoche.\nLa Garda S\u00edoch\u00e1na.\nIl quartier generale della polizia di stato irlandese si trova nel parco. Nello stesso luogo si trova anche un vero e proprio impianto sportivo, con campi da calcio gaelico, calcio, cricket e polo.\nConcerti.\nNel parco si sono esibiti numerosi artisti, tra cui Coldplay, Duran Duran, Robbie Williams, Red Hot Chili Peppers, Ian Brown, Justice, Kanye West, Arcade Fire, Tom Waits, Snow Patrol, Florence and the Machine, Swedish House Mafia, Snoop Dogg, Tinie Tempah, Calvin Harris e The Stone Roses."}
{"id": "583890", "revid": "1776051", "url": "https://it.wikipedia.org/wiki?curid=583890", "title": "Nobody Excluded", "text": "Nobody Excluded \u00e8 il terzo album degli Exilia."}
{"id": "583891", "revid": "1940316", "url": "https://it.wikipedia.org/wiki?curid=583891", "title": "Ribonucleotide", "text": "Un ribonucleotide \u00e8 il monomero (o singola unit\u00e0) dell'RNA.\nOgni ribonucleotide \u00e8 costituito da tre parti: una base azotata, uno zucchero ribosio ed uno o pi\u00f9 (due o tre) gruppi fosfato.\nLa base azotata presente pu\u00f2 essere adenina (A), guanina (G), citosina (C) o uracile (U). La timina, che si trova nei deossiribonucleotidi al posto dell'uracile, non si trova invece nei ribonucleotidi degli esseri viventi.\nAnche l'ATP, la fonte principale di energia delle cellule, \u00e8 un ribonucleotide."}
{"id": "583893", "revid": "599013", "url": "https://it.wikipedia.org/wiki?curid=583893", "title": "Tim Montgomery", "text": "In carriera \u00e8 stato campione olimpico e mondiale della staffetta 4\u00d7100 metri. Nel 2005 ha ricevuto una lunga squalifica per doping che ha posto fine alla sua carriera sportiva.\nBiografia.\nLa carriera.\nComincia la sua carriera al college come giocatore di basket e football americano. Nel 1996 viene selezionato dalla nazionale statunitense per prendere parte alla staffetta 4\u00d7100 m durante i Giochi olimpici di Atlanta, vincendo la medaglia d'argento, pur avendo gareggiato solo in batteria e in semifinale.\nLa prima grande manifestazione internazionale a cui Montgomery partecipa a livello individuale sono i Mondiali del 1997 svoltisi ad Atene, dove si classifica terzo nella gara dei 100 m piani con il tempo di 9\"94.\nFallisce nuovamente la qualificazione ai Giochi olimpici di Sydney 2000 per la gara individuale dei 100 m piani, ma viene convocato nuovamente per la 4\u00d7100 m, con la quale seppur gareggiando unicamente in batteria conquister\u00e0 il titolo olimpico. Nel 2001 Montgomery si classifica secondo ai Mondiali di Edmonton, sempre sui 100 m piani, con il tempo di 9\"85.\nIl giorno di gloria di Montgomery sar\u00e0 il 14 settembre 2002, data in cui, seppur con un forte vento a favore (2,0\u00a0m/s), riuscir\u00e0 ad abbassare di un centesimo di secondo (9\"78) il record mondiale dei 100 m piani, precedentemente detenuto da Maurice Greene.\nLo scandalo doping.\nIl 13 dicembre 2005 Montgomery verr\u00e0 squalificato dal Tribunale Arbitrale dello Sport di Losanna per due anni con cancellazione retroattiva a partire dal 31 marzo 2001 di tutti i risultati conseguiti. Ne segue la perdita sia della medaglia d'argento di Edmonton nel 2001, che soprattutto del record mondiale stabilito a Parigi nel 2002.\nLa sua squalifica rientra nelle indagini che hanno seguito lo scandalo BALCO e che hanno portato alla scoperta di un generalizzato uso di steroidi sintetici all'interno della velocit\u00e0 statunitense.\nLo stesso giorno di Montgomery viene squalificata anche la velocista Chryste Gaines. Coinvolta nella vicenda anche l'allora compagna di Montgomery, la celebre velocista Marion Jones, la quale tuttavia il 6 settembre 2006 verr\u00e0 assolta sulla base delle controanalisi (salvo poi confessare la propria colpevolezza poco pi\u00f9 di un anno dopo, il 5 ottobre 2007). I due hanno divorziato successivamente alla vicenda \"BALCO\". La coppia ha avuto un figlio, Tim Montgomery Jr, nato nel 2003."}
{"id": "583895", "revid": "124142616", "url": "https://it.wikipedia.org/wiki?curid=583895", "title": "Lingue brittoniche", "text": "Le lingue brittoniche sono una delle due branche della famiglia del celtico insulare (parlato cio\u00e8 nelle Isole britanniche). \"Brittonico\" deriva dal nome latino \"Britt\u00f3nes\" (Britanni dell'Antichit\u00e0 e dell'Alto Medioevo), che veniva utilizzato per distinguere le popolazioni autoctone dagli anglosassoni invasori.\nLe due pi\u00f9 importanti lingue brittoniche sono il gallese e il bretone, entrambe ancora parlate. Il cornico scomparve sul finire del XVIII secolo, anche se a partire dal XX secolo sono stati fatti diversi tentativi per resuscitarlo. Un'altra importante lingua brittonica ormai estinta era il cumbrico.\nDistribuzione geografica.\nSecondo \"Ethnologue\", limitatamente alle lingue vive, sono attestati circa mezzo milione di locutori del bretone in Francia nella regione della Bretagna, altrettanti del gallese nel Galles e qualche centinaio del cornico in Cornovaglia.\nStoria.\nLe odierne lingue brittoniche derivano tutte da un'unica lingua, chiamata \"britannico\", \"brittonico comune\", \"brittonico antico\" o \"proto-brittonico\", che si pensa si sia sviluppato dal proto-celtico, che fu a sua volta introdotto in Gran Bretagna a partire dal 1500 a.C. (Hawkes, 1973). Le lingue brittoniche furono poi parlate almeno nell'intera Britannia a sud dei fiumi Forth e Clyde, compresa, forse, l'isola di Man. Secondo alcuni (tra cui R. F. O'Rahilly), l'Irlanda fu popolata da genti di lingua brittonica, poi rimpiazzate da una popolazione di idioma celtico-Q (forse dalla trib\u00f9 dei quarieti, proveniente dalla Francia meridionale). Linguisti come Dillon e Chadwick considerano per\u00f2 inverosimile quest'ipotesi.\nDurante la dominazione romana (43 - ca. 410 d.C.), il \"brittonico comune\" mutu\u00f2 molte parole dal latino. Circa 800 di queste parole sono sopravvissute nelle odierne lingue brittoniche. \u00c8 probabile che durante questo periodo il \"brittonico comune\" si suddivise in almeno due dialetti principali, nel sud-ovest e nell'ovest (oltre forse ad alcuni dialetti parlati nell'odierna Inghilterra e che hanno lasciato poche tracce o non ne hanno lasciata nessuna).\nTra la fine dell'occupazione romana e la met\u00e0 del VI secolo i due dialetti andarono trasformandosi in due lingue diverse l'una dall'altra: il cumbrico a ovest e nel Galles e il cornico nel sud-ovest, mentre da loro deriv\u00f2 il bretone, portato in Armorica (odierna Bretagna, regione della Francia) da britanni che sfuggirono alle invasioni anglo-sassoni rifugiandosi in continente.\nLe lingue brittoniche parlate in Scozia, nell'isola di Man e in Inghilterra cominciarono a essere modificate e disperse nel V secolo per influenza degli invasori irlandesi, vichinghi e germanici. Questa sostituzione, tranne che in Cornovaglia, fu probabilmente ormai completa attorno all'XI secolo (anche se la datazione varia ed \u00e8 molto discussa da zona a zona)."}
{"id": "583896", "revid": "2214789", "url": "https://it.wikipedia.org/wiki?curid=583896", "title": "Sky Cinema", "text": "Sky Cinema \u00e8 la testata cinematografica di Sky, dal 2011 diretta da Margherita Amedei.\nLa testata edita i programmi e ne cura il palinsesto sui canali televisivi dedicati al cinema presenti all'interno della piattaforma Sky.\nStoria.\nI canali tematici di Sky Cinema iniziano ufficialmente le proprie trasmissioni il 31 luglio 2003, insieme agli altri canali della piattaforma Sky.\nA partire dal 10 luglio 2006, incominciano le prime trasmissioni in HD.\nDal 1\u00ba marzo 2008 tutti i canali Sky Cinema e Sky Primafila trasmettono in formato panoramico .\nA partire dal 31 luglio 2010 tutti i canali Sky Cinema sono disponibili anche in alta definizione, con i sottotitoli in lingua originale in aggiunta a quelli gi\u00e0 presenti in lingua italiana. Sempre nella stessa data ha debuttato Sky Cinema Active, un servizio interattivo che permette di consultare la programmazione dei canali in prima serata con orari e locandine.\nIl 5 novembre 2016 Sky Cinema rinnova il logo e le grafiche dei suoi canali, uniformandosi alla controparte britannica.\nIl 2 luglio 2018, rinnova il logo e le grafiche dei suoi canali, uniformandosi alla controparte britannica.\nDall'8 marzo 2019 i canali Sky Cinema sono stati riorganizzati; oltre ai gi\u00e0 esistenti Sky Cinema Uno, Family e Comedy, si sono aggiunti nuovi canali, suddivisi per tematica: Sky Cinema Due, Sky Cinema Collection, Sky Cinema Action, Sky Cinema Suspense, Sky Cinema Romance e Sky Cinema Drama. Dalla stessa data sono distribuiti, in esclusiva, i film di Universal Pictures.\nDal 19 marzo 2020, il nuovo slogan \u00e8 \"Dove il cinema vive\".\nIl 15 gennaio 2021 Sky Cinema rinnova il logo e le grafiche dei suoi canali, uniformandosi alla controparte britannica.\nIl 28 gennaio 2022 ha debuttato al canale 313 Sky Cinema 4K.\nDiritti cinematografici.\nSky Italia ha accordi con le seguenti major e case di distribuzione cinematografica:"}
{"id": "583897", "revid": "1494169", "url": "https://it.wikipedia.org/wiki?curid=583897", "title": "Classe County", "text": "Classe County si riferisce a tre classi di navi da guerra britanniche"}
{"id": "583899", "revid": "49022", "url": "https://it.wikipedia.org/wiki?curid=583899", "title": "Cumbrico", "text": ""}
{"id": "583903", "revid": "77358", "url": "https://it.wikipedia.org/wiki?curid=583903", "title": "Goidelico", "text": ""}
{"id": "583907", "revid": "49022", "url": "https://it.wikipedia.org/wiki?curid=583907", "title": "Brittonica", "text": ""}
{"id": "583911", "revid": "1305772", "url": "https://it.wikipedia.org/wiki?curid=583911", "title": "Classe Knox", "text": ""}
{"id": "583919", "revid": "339392", "url": "https://it.wikipedia.org/wiki?curid=583919", "title": "Anticrittogamici", "text": ""}
{"id": "583922", "revid": "436907", "url": "https://it.wikipedia.org/wiki?curid=583922", "title": "Arbeit macht frei (album)", "text": "Arbeit macht frei \u00e8 il primo album del gruppo musicale italiano Area, la cui registrazione inizi\u00f2 negli studi Fonorama di Milano il 6 luglio 1972 e pubblicato nell'anno successivo dalla Cramps Records.\nIl titolo dell'album riprende il motto \"Arbeit macht frei\", posto all'ingresso di numerosi campi di sterminio nazisti durante la seconda guerra mondiale.\nDescrizione.\nL'album contiene i brani \"Luglio, agosto, settembre (nero)\", tra i pi\u00f9 noti del gruppo, e \"Le labbra del tempo\", oltre al singolo \"L'abbattimento dello Zeppelin\", pubblicato con il brano \"Arbeit macht frei\" come lato B nello stesso anno.\nIl lavoro si distingue in buona parte del rock progressivo italiano dell'epoca, di stampo melodico e legato al pop. Nel disco si uniscono generi come il rock, il free jazz, il pop, la musica elettronica e la musica d'avanguardia. Alcuni critici musicali hanno descritto il disco con l'espressione \"radical music\" per indicare la forte presa di posizione politica del gruppo e la tendenza a portare il suono verso le estreme conseguenze dell'allontanamento dalla forma della canzone tradizionale.\nL'album figura al nono posto della lista dei 100 migliori album italiani secondo Rolling Stone\"\".\nIl bassista Patrick Dijvas l,in una trasmissione che Sky Arte dedico' a questo album, disse che \"quando penso ad Arbeit mach frei, penso a quattordici quindici ore a suonare in una cascina ad Abbiategrasso. \u00c8 stato un periodo una pizza in tre, quando c'era, non c'era sempre, ma quasi sempre c'era, l'acqua che si gelava, la mattina per lavarsi bisognava fare molto in fretta perch\u00e9 l'acqua si gelava immediatamente. Eravamo in una camerata con dei letti separati, tipo una camerata da militare, suonavamo dalle otto del mattino, perch\u00e9 faceva freddo e ci si svegliava presto, fino a mezzanotte pi\u00f9 o meno, senza interruzioni, a parte per mangiare la famosa pizza in tre. E poi andavamo su e fino alle due o alle tre, ognuno studiava sul suo letto e suonava sul suo letto.\" Fu completato allo Ye-ye, un club di Rimini.\nTracce.\nTutte le musiche sono accreditate a Fariselli, ma Fariselli Terzo ( il padre di Patrizio) dato che nessun componente era iscritto alla S.I.A.E. i testi a \"Frankenstein\", pseudonimo di Gianni Sassi assieme a Sergio Albergoni."}
{"id": "583926", "revid": "1534511", "url": "https://it.wikipedia.org/wiki?curid=583926", "title": "Catalogo Hipparcos", "text": "Il Catalogo Hipparcos \u00e8 un catalogo stellare, il principale prodotto della missione Hipparcos dell'Agenzia Spaziale Europea. Il satellite, che ha funzionato per quattro anni, ha prodotto dati astrometrici di alta qualit\u00e0 dal novembre 1989 al marzo 1993. Esso \u00e8 la fonte di informazioni pi\u00f9 precisa al momento della sua pubblicazione in merito alla posizione e alla magnitudine apparente delle stelle pi\u00f9 vicine e pi\u00f9 luminose visibili dalla Terra e comprende il 99% delle stelle fino alla magnitudine 11-12.\nIl catalogo comprende circa 120\u00a0000 stelle e contiene una grande quantit\u00e0 di dati astrometrici e fotometrici. La posizione delle stelle, misurata dal satellite, \u00e8 riportata con una precisione dell'ordine del millisecondo d'arco. Inoltre sono presenti dati sulla variabilit\u00e0 delle stelle, dati su sistemi stellari doppi o multipli e l'astrometria di oggetti del sistema solare. Le informazioni principali sono disponibili sia in forma stampata che informatica.\nTali informazioni astrometriche (posizione, parallasse, distanza, moto proprio) sono fondamentali per l'astronomia: grazie ad esse \u00e8 possibile costruire la geografia astronomica dello spazio circostante, e basare quindi le successive osservazioni su dati certi.\nL'analisi dell'enorme mole di dati forniti dal satellite (circa 125 gigabyte) \u00e8 stato un processo lungo e laborioso, condotto dal consorzio NDAC e da FAST, entrambi responsabili della produzione del catalogo. Un altro consorzio, l'INCA Consortium, era responsabile della programmazione delle osservazioni di Hipparcos, avendo selezionato i dati migliori disponibili prima del lancio del satellite e quindi responsabile indirettamente anche dei contenuti.\nUna missione concettualmente simile a quella di Hipparcos, GAIA, \u00e8 in corso."}
{"id": "583928", "revid": "793215", "url": "https://it.wikipedia.org/wiki?curid=583928", "title": "Re degli Zulu", "text": ""}
{"id": "583930", "revid": "81195", "url": "https://it.wikipedia.org/wiki?curid=583930", "title": "Ordine cinetico", "text": ""}
{"id": "583933", "revid": "200568", "url": "https://it.wikipedia.org/wiki?curid=583933", "title": "Canna da pesca teleregolabile", "text": ""}
{"id": "583949", "revid": "81195", "url": "https://it.wikipedia.org/wiki?curid=583949", "title": "Vescicola (biologia)", "text": "La vescicola \u00e8 un compartimento cellulare a forma di sacca che si genera per gemmazione da una membrana cellulare preesistente (dal plasmalemma, dalla membrana del reticolo endoplasmatico, dalla membrana dell'apparato del Golgi).\nPur rientrando in una moltitudine di processi cellulari, la sua funzione generale \u00e8 quella di fungere da mezzo di trasporto per i pi\u00f9 svariati composti: proteine, lipidi, acqua, macromolecole internalizzate dall'esterno tramite endocitosi e fagocitosi.\nIn alcuni casi il contenuto della vescicola caratterizza l'organello, che va a compiere specifiche funzioni di demolizione: \u00e8 il caso dei lisosomi e dei perossisomi."}
{"id": "583950", "revid": "1971044", "url": "https://it.wikipedia.org/wiki?curid=583950", "title": "Gardolo", "text": "Gardolo (pronuncia G\u00e0rdolo, \"G\u00e0rdol\" in dialetto locale) \u00e8 una localit\u00e0 a nord di Trento, lungo la valle dell'Adige. Dopo una lunga storia autonoma \u00e8 divenuto quartiere e circoscrizione amministrativa numero 1 di Trento.\nOrigini del nome.\nAnticamente zona di colonizzazione romana (come testimonia il ritrovamento di arche risalenti a quel periodo), qui vicino era presente una torre o \"specola\", fortificazione elevata destinata al controllo, il castello della guardia, sull'altura di Gardolo di Mezzo, a sentinella dell'entrata nord di Trento. Tale postazione era in collegamento visivo con l'analoga fortificazione di avvistamento presente su Doss Trento.\nDa \"Vard\" a \"Gard\" sino alle successive modifiche in Gardolo.\nStoria.\nLuogo di rinvenimenti romani, ricordato fin dal secolo XII (\"de Gardulis\" e \"de Gardule\" nel 1174), Gardolo vide soggiornare Napoleone Bonaparte durante la campagna d'Italia. Assunse particolare importanza nel Novecento per la presenza di un aeroporto militare, costruito nel 1914 dagli austriaci tra la ferrovia del Brennero e il fiume Adige. Ospit\u00f2 fino a 50 aerei e fu bombardato dall'aviazione italiana nel 1916 e nel 1918. Gli aerei furono incendiati il 4 novembre 1918, in concomitanza con la rotta austro-ungarica. \nNel dicembre 1918 arriva il III Gruppo (poi 3\u00ba Gruppo caccia terrestre) che resta fino al 1\u00ba agosto 1919.\nNel dopoguerra divenne scalo di una linea civile internazionale, quindi sede dei cantieri aeronautici Caproni e centro di collaudo. Durante la seconda guerra mondiale fu utilizzato dalle truppe tedesche che lo difesero con una ventina di batterie antiaeree e sub\u00ec 244 bombardamenti alleati. Tale aeroporto venne poi smantellato; ad oggi l'aeroporto di Trento si trova nei pressi di Mattarello, a sud della citt\u00e0, con il museo dell'aeronautica Gianni Caproni.\nLa zona di Melta fu fortificata nel 1915: nel maggio di quell'anno 45 case furono fatte saltare con la dinamite e gli abitanti inviati nei campi profughi della Moravia.\nMonumenti e luoghi d'interesse.\nIl nucleo storico del paese \u00e8 costituito dagli edifici che nel corso dei secoli sono sorti accanto alla piazza, ed \u00e8 formato da costruzioni rustico-signorili medioevali e rinascimentali. \nFino ad anni recentissimi era un borgo rurale con ampie zone di campagna tra le case. \nLuoghi di interesse sono:\nCultura.\nIstruzione.\nScuole.\nA Gardolo vi sono due scuole primarie (\"Pigarelli\" e \"Sant'Anna\") e una scuola secondaria di primo grado (\"Savino Pedrolli\") con circa 370 alunni.\nGeografia antropica.\nComune autonomo sino al 1926, con il provvedimento R.D. N. 1798 del 16 settembre 1926 \u00e8 stato aggregato al Comune di Trento. \nLocalit\u00e0.\nGardolo dal piano \u00e8 l'attuale centro abitato principale, si trova al centro dei diversi quartieri e divide il nome con le localit\u00e0 orientali di Gardolo di Mezzo (363 m s.l.m.) e Gardolo di Sopra (500 m s.l.m.), definizione storica delle case sparse in collina, fino ai Saracini e a Valcalda - da dove scende la Roggia (corso d'acqua importante nella vita e nelle menti dei gardolesi), sulle pendici del monte Calisio.\nA Gardolo di Mezzo si trovava il castello di Gardolo, del feudatario Valsengrino di Gardolo, che si ergeva a difesa della via Rossa e venne menzionato per la prima volta nel 1161 nel corso di un'assemblea presieduta dal Vescovo di Trento Adelpreto. Il castello non era molto grande ed era dotato di una torre. Attualmente rimangono poche ma chiare tracce della struttura, quale decadimento non risulta annotato: nel 1184, come unica traccia dello stato di conservazione, risulta annotato che il Vescovo Alberto acquis\u00ec i feudi e solo una parte del suddetto castello, per quaranta marche d'argento.\nLungo la statale del Brennero, troviamo Solteri, Centochiavi (mano medioevale con un secolare bagolaro) e Melta (194 m s.l.m., con Melta di sopra e Melta di sotto) a sud; Carpenedi, Stefene (204 m s.l.m.), Spini (201 m s.l.m.), Lamar (206 m s.l.m.) e San Lazzaro a nord, fino alle sponde dell'Avisio.\nNella piana occidentale troviamo, da sud a nord, Campotrentino, Roncafort (193 m s.l.m., collegato da un sottopassaggio pedonale), Giarette, Canova (al Palo, alle Paudi e Bassa), Crosare, Palazzine, Spini (200 m s.l.m.), Ghiaie e Roste.\nOltre a queste localit\u00e0 principali, si contano numerosi masi (case rurali) sparsi.\nDa notare come molti dei toponimi della zona occidentale parlino chiaramente di acqua e ghiaia, retaggio dell'antico corso non regolamentato dell'Adige (\"Ghiaie\", \"Roste\" cio\u00e8 argini, \"Giarette\" cio\u00e8 ghiaie sottili, Canova \"alle Paludi\" e molti nomi di vie).\nEconomia.\nLe buone vie di comunicazione e la posizione strategica hanno fatto s\u00ec che l'ampia zona pianeggiante presso Gardolo si trasformasse nella zona industriale e commerciale di Trento, con uno sviluppo urbanistico rapido. L'espansione edilizia conseguente, sia ad uso industriale e commerciale, sia ad uso abitativo, ha creato un continuum di edifici tra Trento e Lavis, riducendo di molto la superficie agricola (anche se questa continua ad essere sede di imprese agricole ed agrituristiche). Gli abitanti, che nel 1951 erano 1.741, sono cresciuti rapidamente fino ai 14.576 del 2011, creando alcune tensioni sociali e culturali.\nIl paese, nato come centro agricolo (frutta, uva) ed attivo in tal senso fino a Novecento inoltrato (con un proprio grossista di frutta e verdura che riforniva Trento con i prodotti locali), ha saputo mantenere per\u00f2 la sua identit\u00e0 di paese nonostante il rischio concreto di trasformarsi in quartiere-dormitorio e periferia industriale.\u00c8 sede della Circoscrizione n. 1 di Trento (Centro Civico con erogazione di servizi comunali, biblioteca) e del centro sportivo di Trento nord (piscina coperta e all'aperto, palazzetto dello sport, palestre, campi da bocce, campo da calcio). \u00c8 diviso in tre parrocchie (Visitazione di Maria Santissima a Gardolo, San Pio X a Canova, Madonna della Pace a Campotrentino) ed ha un proprio cimitero.\nVi si trovano due asili nido, scuole dell'infanzia, due scuole primarie e una scuola media ad indirizzo musicale (SMIM), ambulatori medici e farmacie, un ufficio postale, filiali di banche e alcuni piccoli negozi. Nel settecentesco complesso neorestaurato, costituito dal Palazzo Crivelli e sue pertinenze, \u00e8 ospitato un Centro Servizi per Anziani molto attivo.\nLa vita associativa e sportiva ferve grazie alla presenza di societ\u00e0 sportive (calcio, ciclismo, J\u016bd\u014d, pallacanestro, scacchi, croquet ginnastica artistica, danza), culturali (banda musicale), di pubblica utilit\u00e0 (pompieri volontari) e sociali/ricreative (gruppo ANA, gruppo \u201cPro Bielorussia\u201d).\nInfrastrutture e trasporti.\nIl nucleo originario si \u00e8 sviluppato lungo la Strada statale 12 dell'Abetone e del Brennero tra Trento e Lavis. In questo punto l'Adige formava una larga ansa, ed il conoide formato dalla Roggia si incuneava nella valle dell'Adige formando un punto di passaggio obbligato sulla sponda orografica sinistra della valle. La Roggia (rio Gardolo) scende per l'aspra Val Carpen\u00e9da ed attraversa il paese, in parte interrata, in parte stretta tra suggestivi muraglioni. Le rupi del \"Pont del Diaol\" (Ponte del Diavolo), pendici del monte Calisio, sovrastano il paese.\nLa vecchia strada, detta imperiale, veniva dalla citt\u00e0 costeggiando il monte e proseguiva verso nord. Divenne parte della statale del Brennero e torn\u00f2 ad essere riservata al traffico di vicinato solo con la realizzazione della attuale via Bolzano, prolungamento della tangenziale di Trento (a quattro corsie) che scorre a valle dell'abitato. Tra Trento e Gardolo sbocca anche la strada statale della Valsugana. Ad occidente del paese scorre l'Autostrada A22 del Brennero con il casello di Trento nord presso Spini. Qui ha sede anche l'interporto doganale per le merci.\nLa ferrovia del Brennero scorre anch'essa ad ovest, mentre la ferrovia Trento-Mal\u00e9-Mezzana, inaugurata nel 1964 in sostituzione della preesistente tranvia scorre pi\u00f9 vicina al centro.\nL'abitato \u00e8 inoltre servito dalle linee 3, 4, 7, 11 e 17 del servizio urbano di Trento.\nGemellaggi.\nI primi contatti con la cittadina bavarese di Neufahrn bei Freising si sono avuti attorno agli anni settanta e nel 1983 il gemellaggio venne ufficializzato. Il rapporto tra le due comunit\u00e0 prevede scambi culturali che coinvolgono le scuole, la \"festa del Maibaum\" e la partecipazione reciproca ad iniziative locali come il \"Tut Gardol 'n festa\" che si tiene alla fine dell'estate."}
{"id": "583959", "revid": "7336", "url": "https://it.wikipedia.org/wiki?curid=583959", "title": "Camonda", "text": ""}
{"id": "583961", "revid": "287204", "url": "https://it.wikipedia.org/wiki?curid=583961", "title": "Azione surrogatoria", "text": "Prevista nell'ordinamento italiano dall'articolo 2900 del codice civile, lazione surrogatoria \u00e8 un mezzo di \"conservazione della garanzia patrimoniale\", che consiste nel potere del creditore (surrogante) di sostituirsi al debitore (surrogato) nell'esercizio di diritti che quest'ultimo vanta verso terzi e che trascura di far valere.\nNon \u00e8 quindi un'azione giudiziaria del creditore verso il terzo, ma un potere sostitutivo (fondato su una \"legittimazione sostitutiva\").\nLa surrogatoria ha i seguenti presupposti: credito del surrogante, inerzia del debitore nell'esercizio dei propri diritti verso i terzi, pericolo d'insolvenza del debitore stesso.\nLa surrogatoria pu\u00f2 avere per oggetto i diritti di credito ed i diritti potestativi del debitore, di contenuto patrimoniale e non strettamente personali. Essendo un mezzo di conservazione della garanzia patrimoniale, la surrogatoria mira a mantenere, nel patrimonio del debitore, beni sufficienti per l'adempimento: a tal fine il creditore pu\u00f2 agire verso i terzi oggetto di pretesa da parte del debitore inerte per acquisire al patrimonio di costui risultati economicamente utili (mira cio\u00e8 ad ottenere un risultato che pu\u00f2 essere acquisitivo, rafforzativo, accertativi, preventivo, cautelare). \nIl surrogante, vista la natura e la finalit\u00e0 dell'istituto, non pu\u00f2 esigere per s\u00e9 la prestazione, ma pu\u00f2 pretendere che venga eseguita a vantaggio del debitore surrogato, altrimenti, se potesse richiederla per s\u00e9 stesso, ci troveremmo in una sorta di esecuzione forzata di stampo privato, senza garanzie per il debitore. \nNon sono comunque mancate dottrine, che considerano il creditore surrogante legittimato a ricevere la prestazione. \nL'esperimento vittorioso della surrogatoria non attribuisce al creditore particolari diritti sul bene che entra nel patrimonio del debitore: se ne ricorrono i presupposti, pu\u00f2, contestualmente all'esperimento dell'azione surrogatoria, chiederne il sequestro od il pignoramento. La surrogatoria \u00e8 quindi un potere di esercitare i diritti altrui a tutela di un interesse proprio del surrogante (non \u00e8 quindi una sostituzione, perch\u00e9 non mira a tutelare l'interesse del surrogato): si parla allora di \"diritto sostitutivo potestativo\".\nLa posizione dell'attore in surrogazione \u00e8 quella del sostituto processuale, cio\u00e8 di colui che, in via eccezionale, pu\u00f2 far valere in nome proprio un diritto altrui.\nPresupposti.\nInnanzitutto, serve la presenza del credito del surrogante, altrimenti mancherebbe la sua legittimazione attiva: il credito pu\u00f2 essere condizionato ma in ogni caso deve risultare da una fattispecie completa nei suoi elementi.\nOccorre poi l'inerzia del debitore, che deve trascurare di esercitare alcuni suoi diritti o azioni: l'inerzia \u00e8 \"inattivit\u00e0 del debitore\" e sussiste in via oggettiva, quindi non \u00e8 necessario un riferimento alle sue cause (c'\u00e8 quindi differenza con la gestione di affari altrui, che presuppone l'impedimento del gerito a curare i suoi interessi). In ogni caso, l'intervento surrogatorio del creditore non priva il debitore della sua legittimazione, quindi anche dopo l'esperimento dell'azione il surrogato \u00e8 legittimato a curare i suoi interessi (e se provvede in tal senso, viene meno la legittimazione del creditore a sostituirlo ulteriormente: il creditore resta comunque nel processo, dato che sussiste un litisconsorzio necessario col debitore, a sua volta necessariamente chiamato in causa al momento della presentazione della domanda). Dato che il debitore resta legittimato a disporre dei suoi diritti, in sede processuale pu\u00f2 rinunziarvi o transigere: la legittimazione a rinunzia e transazione non spetta invece al creditore surrogante, sostituto processuale e non titolare del diritto controverso.\nUltimo presupposto \u00e8 il pericolo d'insolvenza del debitore, che deve essere prodotto o aggravato dall'inerzia del debitore medesimo (si parla di \"inerzia pregiudizievole\"). Senza il pericolo d'insolvenza il creditore non avrebbe interesse ad agire nel senso dell'articolo 100 del codice di procedura civile e quindi non sarebbe giustificata la compressione dell'autonomia privata del debitore. Deve trattarsi di un pericolo attuale e concreto, non basta quello generico o futuro. Il creditore deve provare la sua legittimazione, quindi il ricorrere di tutti questi presupposti.\nOggetto della surrogatoria.\nNon possono esercitarsi in via surrogatoria i diritti che non hanno carattere patrimoniale e quelli che, per loro natura o per legge, possono essere esercitati solo dal loro titolare: si pensi ai diritti della personalit\u00e0 ed ai crediti di natura prettamente personale.\nSono esclusi dalla surrogatoria anche i diritti che, col loro esercizio, implicano scelte di carattere morale e familiare.\nDiscorso a parte vale per l'accettazione dell'eredit\u00e0: se il debitore resta inerte in ordine alla delazione, i creditori possono chiedere al giudice, con un'azione interrogatoria, di fissare un termine di decadenza per accettare, trascorso invano il quale si potr\u00e0 usare lo stesso rimedio di indole surrogatoria previsto dall'articolo 524 II comma per il caso della rinuncia all'eredit\u00e0 in danno dei creditori. Questi ultimi, cio\u00e8, potranno farsi autorizzare dal giudice ad accettare l'eredit\u00e0 in nome e luogo del chiamato rinunziante, al solo scopo di soddisfarsi sui beni dell'asse ereditario e fino a concorrenza dei loro crediti.\nNon sono surrogabili i diritti al risarcimento del danno morale (\"rectius\", non patrimoniale) e del danno da lesione dei diritti della personalit\u00e0, in quanto la scelta circa il dare seguito a questi diritti pu\u00f2 spettare solo al loro titolare. Non sono surrogabili nemmeno i diritti che spettano al debitore in virt\u00f9 della sua funzione pubblica o dell'ufficio privato che svolge (si pensi al curatore fallimentare o al tutore dell'interdetto).\nPossono poi essere esercitati in via surrogatoria solo diritti di tipo relativo, quindi crediti o diritti potestativi che si vantano verso persone determinate.\nPosizione del creditore.\nMentre il gestore di affari altrui pu\u00f2 compiere tutti gli atti di gestione purch\u00e9 utili verso il gerito, il creditore surrogante pu\u00f2 solo esercitare diritti verso i terzi: non pu\u00f2 assumere obbligazioni, n\u00e9 disporre di diritti del surrogato, n\u00e9 esercitare diritti che implichino scelte riservate all'autonomia privata del suo debitore (se esercitasse diritti di tal genere, compirebbe atti inefficaci: si pensi ad un suo esercizio del diritto di opzione).\nDifferenze con l'\"azione diretta\".\nL'azione surrogatoria va distinta dall'azione diretta, con la quale in alcuni contratti il creditore pu\u00f2 soddisfare il suo credito esigendo la prestazione che il terzo deve al debitore (ad esempio, il locatore ha azione diretta verso il subconduttore per esigere il prezzo della sublocazione).\nI presupposti delle due azioni sono infatti diversi, dato che l'azione diretta non richiede n\u00e9 l'inerzia, n\u00e9 il pericolo d'insolvenza del debitore.\nSono diversi anche gli effetti, dato che la surrogatoria mira ad ottenere risultati utili per il debitore, mentre l'azione diretta serve a far condannare il terzo ad eseguire la prestazione verso l'attore.\nDiversa \u00e8 anche la natura: la surrogatoria \u00e8 l'esercizio di un diritto altrui, l'azione diretta \u00e8 l'esercizio di un diritto proprio del creditore, quindi rientra fra le garanzie."}
{"id": "583969", "revid": "124485987", "url": "https://it.wikipedia.org/wiki?curid=583969", "title": "Simbolismo numerico nella Bibbia", "text": "Con Simbolismo numerico nella Bibbia si intende l'uso biblico di un numero per indicare una realt\u00e0 non-numerica; perlopi\u00f9 una significativa caratteristica qualitativa di realt\u00e0 umane, intervalli temporali o di Dio stesso. La Bibbia usa moltissimo i numeri, oltre che per la quantit\u00e0 che indicano, anche in un senso simbolico.\nI libri della Bibbia di tipo apocalittico usano il simbolismo numerico in modo pi\u00f9 evidente, ma il simbolismo numerico pervade tutta la sacra scrittura. L'uso simbolico dei numeri nella Bibbia era noto gi\u00e0 ai Padri della Chiesa.La BIBBIA e'scritta prima della nascita di Gesu.\nL'uso qualitativo dei numeri \u00e8 attestato in moltissimi popoli antichi, segnando l'origine culturale di un linguaggio simbolico che \u00e8 facilmente riconoscibile anche nella Bibbia. L'uso biblico \u00e8 spesso affine alla tradizione mesopotamica e di altri popoli dell'Antico Vicino Oriente (per esempio Ugarit), ma alcuni numeri possono essere interpretati in accordo a tradizioni numerologiche successive testimoniate anche nel mondo ellenistico, dove, per\u00f2, venne elaborata anche una certa mistica del numero, cadendo in certi casi in una forma sterile di idolatria simbolica e nel suo utilizzo a scopo di interpretazione (isopsefia) e di profezia (aritmomanzia).\nIl numero in quanto tale \u00e8 esso stesso un simbolo per indicare una quantit\u00e0. In questa accezione si possono consultare le voci: numero e storia dei numeri.\nOrigini del simbolismo numerico nel mondo antico.\nSin dall'antichit\u00e0 pi\u00f9 remota emerse una riflessione sulla necessit\u00e0 di attribuire al numero un valore simbolico seguendo diversi approcci:\nL'osservazione del mondo naturale.\nNelle culture della Mesopotamia emerse la rilevanza di alcuni \"numeri di completezza\" come il 7 (il numero dei \"pianeti\" dell'astronomia antica, la durata in giorni di una fase lunare, il numero delle stelle che sembrano comporre alcune delle pi\u00f9 importanti costellazioni dell'astronomia antica come Pleiadi, Orsa Maggiore e Orsa Minore e perci\u00f2 indica una completezza celeste) e il 12 (il numero delle lunazioni complete entro un anno solare e di conseguenza il numero dei segni dello zodiaco). Il 7 e il 12 sono anche tra loro collegati come somma e prodotto di due altri numeri simbolici: il 3 (i tre livelli del cosmo, cieli, terra e Sheol, oppure le 3 dimensioni dello spazio, Alto-Basso, Nord-Sud, Est-Ovest) e il 4, che ricorda i quattro punti cardinali, i 4 angoli della terra, i 4 venti, ecc. e perci\u00f2 indica una universalit\u00e0 geografica oppure pu\u00f2 indicare altri elementi del mondo naturale come i quattro elementi, le 4 stagioni o i quattro tipi di esseri viventi che popolano la terra: l'umanit\u00e0, gli animali selvatici, quelli domestici e gli uccelli. Ad esempio nell'Apocalisse sono presentati quattro personaggi che governano il mondo simili, rispettivamente, a un uomo, a un leone, a un vitello e a un'aquila: cfr. . \nUn ulteriore collegamento fra il 7 e il 12 emerse verso il 500 a.C., o poco dopo, quando l'osservazione astronomica cominci\u00f2 a rilevare la necessit\u00e0 di inserire 7 anni lunari \"pieni\" (o \"embolismici\") e 12 \"vuoti\" in un ciclo di 19 anni solari (ciclo metonico) per mantenere l'allineamento del calendario con le stagioni.\nLa riflessione filosofica.\nLe considerazioni di Pitagora, di Platone e dei loro seguaci sino all'epoca moderna hanno assegnato valori simbolici ad alcuni numeri, soprattutto quelli inferiori al 10: l'1 (il principio, l'indivisibile...), il 2 (la coppia degli opposti...), il 3 (la possibile divisione in parti diseguali, da cui i concetti di maggiore e minore, i vertici di un triangolo, che \u00e8 la pi\u00f9 semplice figura piana, la stabilit\u00e0 con il minimo numero di supporti, ecc.), ecc.\nLa riflessione matematica.\nL'esempio, pi\u00f9 semplice, che \u00e8 rimasto nell'uso contemporaneo di molti popoli, \u00e8 l'utilizzo della base numerica, il 10, o di suoi multipli, il 100, il 1000, ecc., come simbolo di numerosit\u00e0. Per esempio, si racconta che Labano cambi\u00f2 \"dieci volte\" la paga di Giacobbe (Gen. 31,7), che gli amici di Giobbe lo rimproverarono \"dieci volte\" (Gb 19,3) e che Daniele e i suoi amici erano \"dieci volte\" pi\u00f9 saggi dei loro competitori (Dan 1,20). Nel mondo mesopotamico, per\u00f2, la base numerica era il 60, che veniva utilizzato anche per indicare il dio supremo, Anu. Nella Bibbia, quindi, il 60, il 600 o il 3600 (=60x60) sono utilizzati molto spesso, apertamente o indirettamente.\nLo sviluppo dello studio dei numeri, inoltre, ha identificato sin dall'antichit\u00e0 classi di numeri dotati di particolari propriet\u00e0: per esempio i numeri perfetti, i numeri figurati e i numeri primi. Inoltre anche i rapporti fra numeri possono avere speciali caratteristiche. Cfr. il rapporto aureo, ecc.\nLa gematria.\nEbrei e greci non avevano cifre per indicare i numeri, ma utilizzavano le lettere dell'alfabeto. Qualunque parola, quindi, poteva apparire come una successione di numeri, di cui era naturale fare la somma. La riflessione sul valore numerico corrispondente a nomi o frasi in lingua ebraica (attraverso la gematria) o greca (attraverso la isopsefia) ha indotto a utilizzare alcuni numeri con grande frequenza in opportuni contesti: per esempio il 26, il 17 e l'8 possono essere ricollegati al nome ebraico del dio biblico JHWH. Il 31, invece, corrisponde alla parola ebraica \"el\" (= \"dio\"). La \"gloria del Signore\" si mostra agli israeliti proprio 31 giorni dopo l'esodo dall'Egitto (Es. 16).\nEsempi di simbolismo numerico nella Bibbia.\nEcco un elenco e alcuni esempi dei principali numeri usati in senso simbolico:\nSimbolismi numerici impliciti.\nMolto spesso il numero simbolico deve essere calcolato. Per esempio nel salmo 92 il nome di Dio compare 7 volte. Il versetto centrale (\"tu, o Signore, sei l'eccelso per sempre\") \u00e8 preceduto e seguito da 7 versetti in cui il nome del Signore compare 3 volte. I due gruppi di sette versetti sono costituiti esattamente da 52 parole ebraiche, numero che la ghematria associa a Jahweh. La cultura ebraica scritta aveva gia'almeno tre o quattro secoli. La festa dell'Hannukah e'di 160 anni prima di Gesu. Quindi possiamo immaginare le discrepanze tra i profeti e il contesto popolare.\nLo studio dei simbolismi numerici impliciti nel numero delle parole o delle lettere ebraiche \u00e8 stato sviluppato da Casper Labuschagne e trova riscontro in moltissimi altri testi della Bibbia.\nLo studio filosofico del simbolismo numerico nella Bibbia.\nLa ricerca filosofica sul significato simbolico dei numeri nella Bibbia \u00e8 chiamata aritmologia ed \u00e8 la disciplina che tenta una esegesi e la conseguente ermeneutica testuale, a partire dal possibile significato simbolico del numero che si incontra nella Sacra Scrittura. Di essa si occuparono, implicitamente o esplicitamente, esegeti ebrei e cristiani dall'antichit\u00e0 in poi. Per esempio una simile dottrina \u00e8 rinvenibile in trattati come il \"De Opificio Mundi\" di Filone d'Alessandria, il \"De musica\" di Agostino o l\u2019 \"Analytica numerorum\" dell\u2019abate Odone di Morimond."}
{"id": "583970", "revid": "1516566", "url": "https://it.wikipedia.org/wiki?curid=583970", "title": "Papavero (araldica)", "text": "In araldica il papavero \u00e8 assunto come simbolo di \"giustizia\", perch\u00e9 le celle del suo capo sono divise giustamente, e come tale portato da vari magistrati.\nScarsamente usato."}
{"id": "583971", "revid": "22475", "url": "https://it.wikipedia.org/wiki?curid=583971", "title": "Sequestro conservativo (ordinamento civile italiano)", "text": "Il sequestro conservativo, nel diritto civile italiano, \u00e8 un mezzo di conservazione della garanzia patrimoniale e un vincolo di indisponibilit\u00e0 materiale e giuridica.\nDisciplina sostanziale.\nSequestro nei confronti del debitore o del terzo.\nEx art. 2905 c.c., il creditore pu\u00f2 chiedere il sequestro conservativo dei beni del debitore, secondo le regole stabilite dal codice di procedura civile.\nIl sequestro pu\u00f2 essere chiesto anche nei confronti del terzo acquirente dei beni del debitore, qualora sia stata proposta l'azione per far dichiarare l'inefficacia dell'alienazione.\nEffetti.\nEx art. 2906 c.c., non hanno effetto in pregiudizio del creditore sequestrante le alienazioni e gli altri atti che hanno per oggetto la cosa sequestrata, in conformit\u00e0 delle regole stabilite per il pignoramento.\nNon ha parimenti effetto in pregiudizio del creditore opponente il pagamento eseguito dal debitore, qualora l'opposizione sia stata proposta nei casi e con le forme stabilite dalla legge.\nDisciplina processualistica.\nAl sequestro conservativo, in quanto misura cautelare, si applicano le disposizioni concernenti i procedimenti cautelari in generale (Sezione I, Titolo IV, Libro VI del codice di procedura civile, c.d. \"processo cautelare uniforme\").\nIn particolare, al pari delle altre misure cautelari, il provvedimento di sequestro conservativo \u00e8 disposto se ricorrono congiuntamente i seguenti requisiti:\nCostituzione del vincolo.\nEx art. 671 c.p.c., il giudice, su istanza del creditore che ha fondato timore di perdere la garanzia del proprio credito, pu\u00f2 autorizzare il sequestro conservativo di beni mobili o immobili del debitore o delle somme e cose a lui dovute, nei limiti in cui la legge ne permette il pignoramento.\nTermine di efficacia.\nEx art. 675 c.p.c., il provvedimento che autorizza il sequestro conservativo (al pari di quello che autorizza il sequestro giudiziario) perde efficacia, se non \u00e8 eseguito entro il termine di trenta giorni dalla pronuncia.\nEsecuzione del sequestro conservativo.\nEx art. 678 c.p.c., il sequestro conservativo sui mobili e sui crediti si esegue secondo le norme stabilite per il pignoramento presso il debitore o presso terzi. Se il sequestro conservativo ha luogo presso terzi, il sequestrante deve, con l'atto di sequestro, citare il terzo a comparire davanti al tribunale del luogo di residenza del terzo stesso per rendere la dichiarazione (ex art. 547 c.p.c.) in ordine alla sussistenza e alla consistenza dei propri debiti nei confronti del debitore nei cui confronti il sequestro \u00e8 stato disposto. Il giudizio sulle controversie relative all'accertamento dell'obbligo del terzo \u00e8 sospeso fino all'esito di quello sul merito, a meno che il terzo non chieda l'immediato accertamento dei propri obblighi.\nSe il credito \u00e8 munito di privilegio sugli oggetti da sequestrare, il giudice pu\u00f2 provvedere nei confronti del terzo detentore.\nSe nel corso della esecuzione del sequestro sorgono difficolt\u00e0 che non ammettono dilazione, ciascuna parte pu\u00f2 chiedere al giudice, anche verbalmente, i provvedimenti temporanei occorrenti (ex art. 610 c.p.c.).\nEx art. 679 c.p.c., il sequestro conservativo sugli immobili si esegue con la trascrizione del provvedimento presso l'ufficio del conservatore dei registri immobiliari del luogo in cui i beni sono situati. Per la custodia dell'immobile si applica la disposizione relativa alla custodia dei beni pignorati (ex art. 559 c.p.c).\nDifferenze con altri istituti.\nIl sequestro conservativo \u00e8 diverso dal sequestro giudiziario (ex art. 670 c.p.c.), vincolo giudiziale predisposto per conservare un bene di cui \u00e8 in contestazione la propriet\u00e0 od il possesso, che sono quindi controversi (articolo 670 codice di procedura civile). Tuttavia, come per il sequestro conservativo, anche qui il giudice dovr\u00e0 accertarsi almeno dell'esistenza del \"fumus boni iuris\".\nUlteriori differenze ricorrono con il sequestro convenzionale, che ha lo stesso fine del sequestro giudiziario, ma lo realizza tramite l'accordo dei contendenti, che affidano il bene oggetto di lite ad un terzo al fine di custodirlo e di restituirlo, poi, a chi risulter\u00e0 averne il diritto."}
{"id": "583978", "revid": "767487", "url": "https://it.wikipedia.org/wiki?curid=583978", "title": "700 giorni", "text": "700 giorni \u00e8 il nono album musicale del cantautore italiano Ivano Fossati, pubblicato nel 1986."}
{"id": "583979", "revid": "1305772", "url": "https://it.wikipedia.org/wiki?curid=583979", "title": "Base (architettura)", "text": "La base in architettura \u00e8 l'elemento inferiore degli ordini architettonici, sul quale poggia il fusto della colonna o del pilastro.\nQuesto termine viene anche usato per indicare l'elemento inferiore dell'edificio, ovvero il basamento, o il supporto di un oggetto, per esempio una scultura.\nLa base, come gli altri elementi degli ordini architettonici, nasce nell'ambito dell'architettura greca. Nell'ordine dorico la base era del tutto mancante, e inizia a comparire nei templi ionici dell'Anatolia nel VI secolo a.C., isolando il fusto della colonna dallo stilobate. Inizialmente si tratta di semplici \"tori\" (modanatura liscia a semicerchio convesso), ma gli elementi che la compongono tendono quindi a moltiplicarsi, come nell'Artemision di Efeso, con due \"scotiae\" (modanature a semicerchio o a tre quarti di cerchio concave sormontate da un toro).\nNell'evoluzione dell'ordine ionico che si ebbe quindi in Attica la base assunse una forma canonica con due tori separati da una \"scotia\" (come le basi che si possono vedere nell'Eretteo sull'acropoli di Atene, del V secolo a.C.): questa forma, diffusa successivamente anche nell'architettura romana, adottata anche per l'ordine corinzio e, in seguito, per quello composito, prende il nome di base attica.\nA Roma, in particolare a partire dall'et\u00e0 augustea, si ebbe una nuova forma canonica di base, caratterizzata dal raddoppio della \"scotia\" tra i due tori, che prender\u00e0 il nome di base composita.\nUn'altra caratteristica delle basi di epoca imperiale romana \u00e8 la presenza di un \"plinto\" quadrato sotto la base rotonda della colonna, mentre in precedenza esistono basi prive di plinto, sia che questo facesse parte del blocco di fondazione della colonna, appena emergente rispetto alla pavimentazione, sia che fosse intagliato in un blocco separato. Inoltre diventa progressivamente pi\u00f9 frequente l'uso di intagliare questo elemento architettonico separatamente, mentre in precedenza lo stesso blocco poteva comprendere anche l'imoscapo (estremit\u00e0 inferiore) del fusto della colonna.\nIn alcuni casi le modanature generalmente lisce della base potevano presentare decorazioni scolpite (si parla in questo caso di \"base decorata\")\nIn epoca tardo-imperiale in alcuni casi le basi potevano poggiare su un \"piedistallo\", che rialzava l'altezza delle colonne senza necessit\u00e0 di alterare le proporzioni del fusto, e nella pi\u00f9 antica architettura bizantina quest'uso diventa sempre pi\u00f9 frequente: le basi hanno dimensioni sempre pi\u00f9 ridotte e in molti casi sono intagliate nello stesso blocco del piedistallo stesso.\nNel medioevo, quando spesso gli elementi architettonici romani vengono reimpiegati in nuove costruzioni, come per i colonnati di moltissime delle chiese della stessa Roma, si utilizzarono al di sotto dei fusti, sia basi pi\u00f9 antiche, spesso adattate alle necessit\u00e0 del nuovo edificio, oppure altri elementi architettonici (come per esempio capitelli rovesciati), oppure ancora nulla del tutto, a seconda dei blocchi che si avevano a disposizione. Successivamente la riscoperta dell'architettura antica, e in particolare degli ordini architettonici classici nel Rinascimento, porter\u00e0 ad un nuovo impiego di basi simili a quelle di epoca romana."}
{"id": "583981", "revid": "85144", "url": "https://it.wikipedia.org/wiki?curid=583981", "title": "Analisi non-standard", "text": ""}
{"id": "583985", "revid": "77358", "url": "https://it.wikipedia.org/wiki?curid=583985", "title": "Pantagruele", "text": ""}
{"id": "583987", "revid": "1226", "url": "https://it.wikipedia.org/wiki?curid=583987", "title": "Artemision di Efeso", "text": ""}
{"id": "583988", "revid": "124123", "url": "https://it.wikipedia.org/wiki?curid=583988", "title": "Karl Wilhelm Ferdinand Solger", "text": "Fra le sue opere pi\u00f9 celebri vi \u00e8 la traduzione dell'opera omnia di Sofocle.\nUno dei campi privilegiati d'interesse speculativo di Solger \u00e8 la filosofia della religione. Nel pensiero solgeriano centrale \u00e8 il concetto di ironia, non intesa come mera figura retorica all'interno del linguaggio, ma considerata in modo ontologico.\nIl tema fondante nella filosofia di Solger \u00e8 il nulla. Nell'opera del Cristo si attua l'ironia suprema, in cui il tutto si fa nulla, nel supremo dei sacrifici, in un continuo \"Streben\", nel dialogo costante fra Dio Padre e Dio Figlio. Da questo dialogo dei dialoghi scaturisce la scelta di Solger di scrivere le proprie opere in forma dialogica."}
{"id": "583992", "revid": "63756", "url": "https://it.wikipedia.org/wiki?curid=583992", "title": "Pinacoteca Tosio Martinengo", "text": "La Pinacoteca Tosio Martinengo \u00e8 ospitata nel palazzo Martinengo da Barco in piazza Moretto 4 a Brescia.\nStoria.\nLa collezione del conte Tosio.\nIl conte e collezionista Paolo Tosio decise, nel 1832, di allestire una vera e propria \"casa-museo\" nel cosiddetto palazzo Tosio, dimora di sua propriet\u00e0 progettata e ideata dal'architetto Rodolfo Vantini. Il palazzo del nobile bresciano, cos\u00ec facendo, arriv\u00f2 ad ospitare una ricca ed eterogenea collezione di opere d'arte, con dipinti appartenenti alla pittura cinquecentesca italiana come quelli di Raffaello, del Moretto, del Lotto e del Savoldo; ciononostante, erano comunque presenti svariati dipinti della scuola fiamminga e della pittura olandese del XVI e XVII secolo, oltre che del Neoclassicismo e Romanticismo.\nAlla morte dello stesso conte Tosio, nel 1843, la suddetta collezione venne lasciata in eredit\u00e0 al comune di Brescia; allo stesso modo nel 1846, alla morte anche della vedova Paolina Bergonzi, il palazzo fu ceduto alla comunit\u00e0 affinch\u00e9 le opere ivi presenti fossero esposte nella loro originaria collocazione: si venne dunque a creare, a seguito di quella medesima donazione, una prima pinacoteca civica. Peraltro la collezione di opere esposte aument\u00f2 sensibilmente grazie al trasferimento di pale d'altare ed affreschi da chiese cittadine soppresse (tra le altre, la chiesa di San Domenico, la chiesa di San Barnaba, il santuario della Madonna delle Grazie e la chiesa di Santa Maria dei Miracoli) da palazzi e dimore signorili demolite oltre che da edifici municipali; alcuni illustri cittadini bresciani, inoltre, tra i quali Camillo Brozzoni, Alessandro Sala, senza trascurare la stessa famiglia Calini, donarono un'ingente quantit\u00e0 di collezioni ed opere private.\nIn seguito all'aggiunta di un numero simile di opere alla collezione della primitiva pinacoteca, dunque, si rese necessaria la ricerca di un'altra sede, pi\u00f9 ampia ed adatta ad ospitare un cos\u00ec ampio \"corpus\" di opere d'arte; la dimora signorile dei Tosio si dimostr\u00f2 ancora pi\u00f9 angusta quando, nel 1851, venne istituita al suo interno un'accademia civica di disegno per amministrare \"l'insegnamento delle belle arti e delle arti meccaniche e dei mestieri\". Il 23 agosto 1852, comunque, la pinacoteca Tosio venne inaugurata ed aperta al pubblico; nel 1854 Federico Odorici, storico e studioso, ebbe modo di illustrare la mostra ivi allestita con una piccola guida, chiamata \"La Galleria Tosio ora Pinacoteca Municipale di Brescia\".\nLa collezione del conte Martinengo.\nSuccessivamente, nel 1884, il conte Leopardo Martinengo da Barco, senatore, patriota e dotto uomo di cultura, fece dono al comune dell'omonimo palazzo di sua propriet\u00e0, oltre che della propria biblioteca, delle proprie collezioni scientifiche e di opere d'arte: tra le tante, si annoveravano nella sua collezione dipinti del Foppa, del Ferramola, di Paolo da Caylina il Giovane, del Savoldo e del Romanino, oltre che del Moretto e del Gambara; senza poi contare le innumerevoli medaglie pontificie, alcune di epoca classica ed una ricca raccolta di libri e manoscritti poi trasferita alla biblioteca queriniana. In un primo momento si decise di trasferire in quella sede le collezioni di privati non pertinenti a quella originaria del conte Tosio. \nLa Pinacoteca Tosio-Martinengo.\n\u00c8 gi\u00e0 a partire dal 1888, tuttavia, che l'assessore del comune di Brescia Pertusati commissiona il trasporto di diverse opere da palazzo Tosio a quello Martinengo; inoltre, nel 1893, la neonata pinacoteca Martinengo ebbe modo di ospitare altre collezioni private come quelle della galleria Faustini: \u00e8 gi\u00e0 nel settembre del medesimo anno, comunque, che il ministro della Pubblica Istruzione esorta le autorit\u00e0 comunali affinch\u00e9 sia creata un'unica pinacoteca civica. Nel corso del 1900, nonostante l'opposizione dei conti Zuccheri, eredi del conte Tosio, sono molte le opere trasferite appunto da palazzo Tosio a quello Martinengo. L'11 luglio, a sancire definitivamente il trasferimento di sede nel palazzo di via Moretto, il comune vota all'unanimit\u00e0 la collocazione delle opere all'interno appunto di palazzo Martinengo. Inoltre il pittore Giuseppe Ariassi, tra l'altro allievo di Francesco Hayez e maestro di Francesco Filippini, fu il presidente della pinacoteca Tosio Martinengo per oltre trent'anni; ebbe anche modo di dirigere personalmente la scuola di disegno ad essa annessa, oltre che essere il principale organizzatore, nel 1878, dell'esposizione bresciana allestita nella rinascimentale Crociera di San Luca.\nPalazzo Martinengo, dunque, venne riqualificato e ristrutturato sia negli interni sia nella sua facciata occidentale, che venne ridisegnata dall'architetto Antonio Tagliaferri; nell'occasione fu anche creata adiacente ad essa la cosiddetta piazza Moretto, abbellita con l'erezione del monumento al Moretto ad opera di Domenico Ghidoni. La creazione della nuova pinacoteca venne anche formalizzata tramite un accordo con gli eredi dei conti Tosio, oltre che con una delibera comunale del 12 marzo 1903: nasceva cos\u00ec la \"Civica Pinacoteca Tosio-Martinengo\". Nel 1906 l'unione venne portata a termine e nel 1908 la sede riapr\u00ec al pubblico.\nIl riassetto delle opere e delle sale all'inizio del Novecento.\nNel frattempo la collezione si era arricchita di molte opere, frutto perlopi\u00f9 di lasciti testamentari di privati o di famiglie, tra i quali si annovera, nel 1920, l'acquisizione di preziosi dipinti e stampe giapponesi dei F\u00e8-d'Ostiani, portata in Italia dal conte Alessandro F\u00e8 d'Ostiani; nel 1912, d'altro canto, gli studi del tedesco Oskar Fischel rivelarono la presenza, tra le collezioni della pinacoteca, dell'Angelo che un tempo fece parte della pala Baronci di Citt\u00e0 di Castello, opera di Raffaello Sanzio. Senza aspettare conferme circa la paternit\u00e0 dell'opera, alcuni ignoti tentarono, nella notte tra il 30 aprile ed il 1\u00ba maggio, di rubare il dipinto. Nel settembre dello stesso anno poi, grazie a studi pi\u00f9 approfonditi da parte di Corrado Ricci e Luigi Cavenaghi, l'attribuzione fu certamente attribuita all'urbinate.\nNel 1914, inoltre, grazie all'intervento di Giulio Zappa e del suo aiutante, Ettore Modigliani, fu cambiata la disposizione delle sale e del percorso espositivo, ora pi\u00f9 logico e lineare nella sua interezza: furono anche esposti molti dipinti prima conservati nei magazzini, tra i quali lo stesso \"Angelo\" raffaellesco e un \"Cristo colla croce\" proveniente dalla chiesa di Santa Maria in Solario; oltre a ci\u00f2, furono anche collocati nei saloni centrali le opere del Romanino e del Moretto. Furono anche murate le finestre ed aperti ampi e spaziosi lucernari, bench\u00e9 comunque l'operazione venne interrotta a causa dello scoppio della prima guerra mondiale: il 22 maggio 1915, infatti, la pinacoteca fu chiusa al pubblico e le opere pi\u00f9 preziose trasferite a Roma.\nLa pinacoteca venne riaperta gi\u00e0 nel 1916 in occasione di un'esposizione sulla pittura del Rinascimento lombardo;ciononostante, riapr\u00ec ufficialmente al pubblico soltanto nel 1920. Attorno al 1925 e fino al 1927, inoltre, Giorgio Nicodemi riorganizz\u00f2 lo schema espositivo della pinacoteca. \nLo scoppio della seconda guerra mondiale.\nNel 1939 fu istituita una commissione formata da studiosi dell'arte quali Fausto Lechi, Gaetano Panazza e Virgilio Vecchia affinch\u00e9 fossero riordinate le opere e la disposizione delle stesse, in occasione di una nuova mostra incentrata sulla pittura bresciana nel Rinascimento; tuttavia, a seguito dello scoppio della seconda guerra mondiale, il tutto si interruppe. Molte opere infatti furono sfollate in diversi luoghi, nel corso del 1941: nella Villa Fenaroli di Seniga, in quella Lechi di Erbusco, nel abbazia di Rodengo-Saiano ed anche fuori provincia.\nIl 15 ottobre 1946 la pinacoteca pot\u00e9 finalmente riaprire al pubblico e venne inaugurato, nel 1953, un nuovo riassetto dei dipinti fortemente voluto da Alessandro Scrinzi, allora direttore, oltre che da Giovanni Vezzoli e anche da Fausto Lechi.\nLa sistemazione e riqualificazione della pinacoteca.\nChiusa gi\u00e0 nel 1969, comunque, la pinacoteca venne chiusa al pubblico per lavori di restauro e riaperta subito dopo, nel 1970. In quell'occasione si rinnovarono gli impianti d'illuminazione e si pulirono gli stucchi, senza contare gli innumerevoli restauri di dipinti ed affreschi effettuati; anche nel 1990 venne intrapresa una vasta operazione di restauro che si concluse solo nel 1994.\nLa pinacoteca, nel frattempo, aveva avuto modo di arricchirsi di pregevoli opere, tra le quali, per esempio, il \"ritratto di giovane flautista\" del Savoldo, la cosiddetta \"Piet\u00e0\" del Foppa, oltre che il \"Ritratto di dama\" e i \"Dieci busti di profeti\" del Moretto.\nChiusa infine dal 2009, il 17 marzo 2018 la pinacoteca \u00e8 stata riaperta dopo un lungo restauro. L'ultimazione del progetto, tuttavia, vede anche la realizzazione di una copertura avveniristica in vetro e ferro, posta in corrispondenza del porticato del palazzo; il progetto \u00e8 infatti ancora in corso d'opera.\nPercorso espositivo.\nLa collezione ospita, tra le tante, innumerevoli opere dell'arte bresciana e lombarda databili dal Trecento al Settecento, disposte in un percorso espositivo di 21 sale; principali protagoniste della pinacoteca, tuttavia, sono le opere degli artisti del Rinascimento bergamasco e bresciano, tra le quali figurano opere di Raffaello, del Moretto e del Savoldo, oltre che del Foppa, del Romanino e del Lotto.\nSala 1.\nSalendo al primo piano si incontra la prima sala del percorso, che offre un interessante spaccato di pittura Tardo gotica e Gotica, con opere del XIV secolo e XV secolo. Nelle vetrine qui presenti, inoltre, si possono ammirare avori, medaglie ed oggetti di oreficeria di Pisanello e Matteo de' Pasti.\nSala 2.\nNella seconda sala del percorso, spostandosi anche da un punto di vista prettamente cronologico, si incontrano alcune opere gi\u00e0 del primo Cinquecento bresciano; nelle vetrine si possono ammirare oreficerie a tema sacro e piatti decorati con smalti.\nSala 3.\nIl grande ambiente della terza sala ospita la collezione di opere del rinascimento bresciano, a suo tempo appartenente al conte Tosio; sono infatti presenti pitture a tema sacro di Andrea Previtali, di Francesco Francia e Andrea Solari.\nSala 4.\nLa seconda parte di queste opere rinascimentali, provenienti dalle collezioni del Tosio, culmina con il confronto tra le opere di artisti bresciani, perlopi\u00f9 il Moretto, e le opere del Sanzio; si vuole dunque tenere fede alla tradizione secondo cui il Bonvicini sarebbe da ritenersi il \"\"Raffaello bresciano\".\"\nSala 5.\nDalla sala numero cinque in poi, sino all'ottava, l'attenzione del percorso si focalizza volutamente sui grandi maestri del rinascimento bresciano, accorpando appositamente opere tra loro simili per suscitare un confronto continuo tra le opere presenti.\nSala 6.\nIl percorso prosegue interponendo alcune opere del Savoldo, del Lotto e sempre del Moretto; dunque il punto d'incontro di questi dipinti, e del loro confronto, risiede nell'utilizzo della luce e della resa atmosferica dei colori.\nSala 7.\nLa settima sala ospita ed espone i maggiori esempi di opere prodotte dai maestri bresciani del pieno Cinquecento: provenienti dai pi\u00f9 disparati contesti cittadini, ora chiese, ora dimore signorili, ora propriet\u00e0 di confraternite, l'elemento in comune \u00e8 una innata resa realistica e vicina dunque al dato reale.\nSala 8.\nIl grande salone dalle pareti rosse ospita le altrettanto grandi pale d'altare provenienti dalle chiese cittadine e del territorio bresciano; notevole \u00e8 anche il leggio intarsiato di fra' Raffaele da Brescia, proveniente dalla'abbazia di San Nicola.\nSala 9.\nLa sala successiva \u00e8 invece dedicata al Manierismo e a ceramiche e bronzetti decorativi di produzione italiana; sono anche presenti diversi paramenti murari recanti affreschi asportati da dimore private e palazzi.\nSala 10.\nNella sala successiva si incontrano alcuni ritratti di figure eminenti e di spicco del panorama lombardo, ad opera di altrettanti artisti provenienti dal medesimo contesto.\nLa pinacoteca, inoltre, conserva parti di un taccuino smembrato che raccoglieva i disegni dell'artista risalenti al suo esordio del 1543.\nSala 11.\nNella sala numero 11 del percorso si arriva ad osservare la pittura dell XVII secolo, con un costante confronto tra la pittura di matrice classica (perlopi\u00f9 di provenienza emiliana) e quella invece pi\u00f9 \"tenebrosa\", considerando anche le diverse declinazioni geografiche della medesima.\nSala 12.\nIl percorso della mostra prosegue con un'intera sala dedicata ed incentrata sulla produzione artistica di Giacomo Ceruti, meglio noto come il Pitocchetto; si inaugura cos\u00ec la pittura tipica del XVIII secolo, con i pezzi pi\u00f9 pregiati dell'ntera collezione.\nSala 13.\nLa sala seguente, detta \"degli specchi\", \u00e8 interamente dedicata a preziosi vetri veneziani della collezione Brozzoni; una quarantina di esemplari testimoniano infatti l'evoluzione di tale arte tra la fine del Quattrocento e l'inizio del Settecento.\nSala 14 e 15.\nIncentrata, cos\u00ec come la sala 15, sul tema della pittura di genere e su figure allegoriche, espone opere di artisti non soltanto bresciani; i soggetti propendono comunque verso il paesaggio e scene di vita bucolica ed agreste, con la presenza preponderante di figure di contadini e pastori.\nSala 16.\nLe sale seguenti sono un chiaro esempio di arte rococ\u00f2, le cui movenze e decorazioni sono state conciliate con i colori degli stucchi e dei soffitti stessi; anche in questa sala, comunque, sono presenti ritratti di maestranze lombarde.\nSala 17.\nQuesto ambiente presenta un interessante pendant di Antonio Cifrondi, definito dallo storico dell'arte Roberto Longhi un \"Pierrot lunaire\", chiarificando cos\u00ec lo stile del pittore.\nSala 18.\nNella sala successiva, allestita secondo il gusto delle dimore signorili settecentesche, si pu\u00f2 osservare la singolare opera di Simon Troger: elogiata da Leopoldo Cicognara nella sua opera \"tanto per il virtuosismo tecnico dell\u2019esecutore quanto per la purezza preclassica delle figure\".\nSala 19.\nL'ultimo ambiente a tema settecentesco \u00e8 appunto la sala numero 19, che esemplifica perfettamente l'arte promossa da Faustino Bocchi; con esso, anche una chiara espressione della cosiddetta \"pittura a pigmei\".\nSala 20.\nIl percorso delle precedenti esposizioni, escludendo quelle di recente allestimento degli anni 2000, avrebbe terminato la mostra con queste ultime sale; tuttavia sono esposte in questo ambiente opere del primo Ottocento.\nSala 21.\nIl percorso della mostra si conclude con alcune opere dei maggiori esponenti del Neoclassicismo e del Romanticismo italiano e non. La preponderante componente classica di questa fase pittorica \u00e8 interconnessa infine con quella della pala di Sant'Eufemia del Moretto, anch'essa emblematica per quanto riguarda l'influenza dell'arte classica.\nLa mostra, poi, si chiude idealmente con un'opera di Luigi Basiletti, un \"Ritratto del Conte Paolo Tosio\"."}
{"id": "583996", "revid": "88882", "url": "https://it.wikipedia.org/wiki?curid=583996", "title": "William Pitt il giovane", "text": ""}
{"id": "583997", "revid": "2121414", "url": "https://it.wikipedia.org/wiki?curid=583997", "title": "Morgan Stanley", "text": "Morgan Stanley \u00e8 una banca d'affari, con sede a New York.\nMorgan Stanley fu fondata il 5 settembre 1935 da Henry Sturgis Morgan e Harold Stanley. In quegli anni il Glass-Steagall Act impose a J. P. Morgan &amp; Co. di scegliere quale tra le attivit\u00e0 di banca commerciale e banca d'investimento continuare a svolgere e quale abbandonare. JPMorgan scelse di continuare ad operare come \"commercial bank\" perch\u00e9 ritenuta un'attivit\u00e0 pi\u00f9 remunerativa, cos\u00ec molti partner di JPMorgan confluirono nella nuova societ\u00e0: Morgan Stanley.\nNel dicembre 2007 il 10% della societ\u00e0 \u00e8 stato acquistato dal governo cinese tramite China Investment Corporation, la stessa societ\u00e0 che ha acquistato il 10% del fondo americano di private equity Blackstone Group e il 3% della banca londinese Barclays.\nDal 22 settembre 2008, la Morgan Stanley \u00e8 divenuta una holding bancaria con facolt\u00e0 di raccogliere anche depositi a risparmio. Ci\u00f2 ha comportato l'assoggettamento della holding alla supervisione della Federal Reserve Bank (FRB) e della Federal Deposit Insurance Corporation (FDIC) con i conseguenti vantaggi rispettivamente: dell'accesso alla \u201cfinestra\u201d della FRB per ottenere liquidit\u00e0 e dell'assicurazione sui depositi, fino al massimo consentito, da parte della FDIC.\nIl 13 ottobre 2008, al culmine della crisi di liquidit\u00e0 della banca, i giapponesi di Mitsubishi Bank Of Tokio rilevarono un rilevante pacchetto azionario per 9 miliardi di USD. L'acquisto, chiuso in fretta di domenica per consentire a MS di presentarsi ai mercati il Luned\u00ec a giochi fatti, avvenne tramite un assegno. Probabilmente uno degli assegni di importo pi\u00f9 elevato mai emessi.\nQuesto cambiamento \u00e8 dovuto alla crisi finanziaria - originatasi negli ultimi mesi del 2007 a seguito dell'insolvenza dei mutui \"subprime\" (mutui concessi a clientela con scarso merito di credito) - che ha colpito le principali banche commerciali e d'investimento americane ed europee nel 2008.\nStoria.\nPrimi anni: 1935\u20131950.\nLe radici di Morgan Stanley si intrecciano con la storia di J.P. Morgan &amp; Co. In seguito al Glass-Steagall Act, non fu pi\u00f9 possibile per una corporazione mantenere allo stesso tempo una banca d'investimento ed una commerciale sotto la stessa entit\u00e0. J.P. Morgan &amp; Co. opt\u00f2 per la banca commerciale perch\u00e9 ritenuta un'attivit\u00e0 pi\u00f9 remunerativa. Come risultato, alcuni dipendenti di J.P. Morgan &amp; Co., tra cui i noti Henry Sturgis Morgan e Harold Stanley, lasciarono J.P. Morgan &amp; Co. e si unirono con alcuni dipendenti della \"Drexel partners\" per formare Morgan Stanley. Il gruppo apr\u00ec ufficialmente le porte al pubblico il 16 settembre del 1935, al diciannovesimo piano di Wall Street, New York City. In un anno, si procur\u00f2 una fetta di mercato pari al 24% ($ 1,1\u00a0 miliardi) tra le offerte pubbliche. Nel 1938 la societ\u00e0 fu coinvolta come \"lead underwriter\" nella distribuzione di obbligazioni della United States Steel Corporation per US$\u00a0100\u00a0milioni. \nNel 1939 l'azienda ottenne inoltre l'onore di guidare il pool che ha finanziato le ferrovie statunitensi. Nel 1941 la compagnia fu oggetto di una riorganizzazione, per poter garantire un migliore servizio per quanto riguardasse il business delle securities. Vista la fama di J.P. Morgan, quest'ultimo arrangi\u00f2 un contratto per assicurarsi che la sua futura famiglia potesse ricevere un'abbondante somma di denaro. Steven Parisee, un familiare appartenente alla quarta generazione, riceve annualmente $ 1,5\u00a0miliardi, a prescindere dalla situazione finanziaria dell'organizzazione.\nAnni 1950\u20131990.\nLa compagnia \u00e8 guidata da Perry Hall, l'ultimo fondatore a guidare Morgan Stanley, nel periodo 1951\u20131961. Durante questi anni, l'organizzazione coopera nella gestione della famosa offerta del 1952 di obbligazioni con rating tripla A della Banca Mondiale per US$\u00a050\u00a0milioni. L'azienda, in questo periodo, esce inoltre con l'emissione di debito della General Motors per US$\u00a0300\u00a0milioni, con l'offerta di azioni della IBM per US$\u00a0231\u00a0milioni, con l'offerta di debito della AT&amp;T per US$\u00a0250\u00a0milioni.\nNel 1962 Morgan Stanley si accredita del fatto di aver creato il primo modello di computer valido per analisi finanziarie, dando cos\u00ec il via ad una nuova tendenza nel campo dell'analisi finanziaria. Nel 1967 viene istituita la Morgan &amp; Cie International a Parigi, nel tentativo di entrare nel mercato immobiliare europeo. Acquisisce, Harvey &amp; Co., Inc. nel 1967 e stabilisce la sua presenza nel mercato immobiliare. Nel 1971 il gruppo solidifica il business delle fusione e acquisizioni, assieme a vendite &amp; scambi. Quest'ultimo business \u00e8 ritenuto essere prodotto della mente di Bob Baldwin. Nel 1970 Morgan Stanley inaugura un ufficio di rappresentanza a Tokyo ed entra ufficialmente nel mercato giapponese. Nel 1975 Morgan Stanley stabilisce Morgan Stanley International Inc. a Londra. Il dipartimento wealth management viene introdotto nel 1977 quando Morgan Stanley crea Morgan Stanley Realty Inc. Durante lo stesso anno, Morgan Stanley si unisce a Shuman, Agnew &amp; Co. Morgan Stanley si occupa delle IPO di Apple Computer, Inc. il 12 dicembre del 1980. Nel 1986, Morgan Stanley Group, Inc., \u00e8 pubblicamente sulla lista della Borsa di New York. Nel 1990 Morgan Stanley presentava uffici regionali a Francoforte sul Meno, Hong Kong, Lussemburgo, Melbourne, Milano, Sydney e Zurigo, e quartieri generali a Londra e Tokyo.\nFilosofia d'investimento.\nMorgan Stanley pu\u00f2 contare su oltre 60\u00a0000 dipendenti dislocati in 1200 uffici in 42 paesi di tutto il mondo. Oltre alla presenza nei settori dell'Investment Banking e del Sales&amp;Trading, dal 2009 con i suoi 18\u00a0000 consulenti finanziari attivi negli Stati Uniti, amministra e gestisce oltre 1,7 triliardi di dollari. \nLa divisione di asset management (MSIM) pu\u00f2 contare su oltre 640 professionisti degli investimenti dislocati in 48 uffici 21 paesi.\nIn Italia, l'attivit\u00e0 di Morgan Stanley \u00e8 stata avviata nel 1989 con il lancio di SICAV MS INVF, un fondo d'investimento aperto di tipo OICVM che comprende 33 comparti con track record competitivi e un patrimonio gestito pari a quasi 20 miliardi di dollari. La piattaforma include fondi di azioni globali, regionali e dei mercati emergenti, obbligazionari governativi e societari, investimenti alternativi, comparti immobiliari e strumenti di liquidit\u00e0.\nPremi e riconoscimenti.\n. La divisione di asset management ha ottenuto importanti riconoscimenti per la quali\u00e0 gestionale delle sue strategie di investimento negli ultimi anni: "}
{"id": "584000", "revid": "1543377", "url": "https://it.wikipedia.org/wiki?curid=584000", "title": "Merrill Lynch", "text": "Bank of America Merrill Lynch (gi\u00e0 Merrill Lynch &amp; Co., Inc.) \u00e8 una banca d'investimento con sede a New York, fondata nel 1914 da Charles E. Merrill e Edmund C. Lynch.\nAttraverso le sue sussidiarie e filiali, offre servizi nel mercato dei capitali, investimenti bancari, consulenze, gestioni di capitali, gestione di attivi, assicurazioni e servizi bancari. Opera in pi\u00f9 di 40 Paesi nel mondo.\nNel settembre 2008, dopo che la societ\u00e0 stessa aveva comunicato forti perdite sul mercato dei subprimes, Merrill Lynch \u00e8 stata acquistata dalla Bank of America. Ogni azione Merrill Lynch \u00e8 stata convertita in una quota pari a 0,85965 di un'azione di Bank of America.\nStoria.\nLa Societ\u00e0 fu fondata nel 1914 da Charles E. Merrill con sede al 7 di Wall Street a New York. Dopo pochi mesi entr\u00f2 in societ\u00e0 anche l'amico Edmund C. Lynch e nel 1915 la ragione sociale divenne Merrill, Lynch &amp; Co..\nNei primi anni \"Merrill, Lynch &amp; Co.\" infil\u00f2 alcune operazioni fortunate: nel 1921 acquist\u00f2 la \"Path\u00e9 Exchange\", che poi divenne la \"RKO Pictures\"; nel 1926 fece l'investimento migliore comprando il pacchetto di controllo della \"Safeway\" e trasformando una piccola drogheria nella terza catena di drogherie degli Stati Uniti entro gli anni Trenta.\nNel 1930 Charles Merrill ristruttur\u00f2 l'impresa, cedendo a E.A. Pierce il settore di intermediazione borsistica al dettaglio e si concentr\u00f2 sull'attivit\u00e0 di banca d'affari. Durante gli anni Trenta E.A. Pierce rimase la pi\u00f9 grossa ditta di intermediazione di borsa e introdusse nel settore le macchine meccanografiche IBM. Inoltre, E.A. Pierce aveva la pi\u00f9 estesa rete telegrafica privata degli Stati Uniti con pi\u00f9 di 23.000 miglia di cavi, usati per inviare gli ordini di borsa.\nNonostante la posizione dominante sul mercato, E.A. Pierce era finanziariamente in difficolt\u00e0 ed era poco capitalizzata. Dopo la morte di Edmund C. Lynch nel 1938, si arriv\u00f2, nel 1940 alla fusione fra la \"Merrill Lynch\" e la \"E.A. Pierce &amp; Co.\" nonch\u00e9 la \"Cassatt &amp; Co.\", un'altra ditta di intermediazione di borsa, con sede a Filadelfia per formare la Merrill Lynch, E. A. Pierce, and Cassatt.\nNel 1941 la societ\u00e0 fu la prima di Wall Street a pubblicare una relazione fiscale annuale.\nNel 1941 la \"Merrill Lynch, E. A. Pierce and Cassatt\" si fuse con la \"Fenner &amp; Beane\", una societ\u00e0 di investimenti e di commercio in materie prime di New Orleans. Durante gli anni Trenta la \"Fenner &amp; Beane\" era sistematicamente la seconda pi\u00f9 grande societ\u00e0 di intermediazione in strumenti finanziari degli Stati Uniti. La nuova societ\u00e0, chiamata Merrill Lynch, Pierce, Fenner &amp; Beane, divenne perci\u00f2 la prima ditta di intermediazione in titoli degli Stati Uniti.\nNel 1952 fu costituita la Merrill Lynch &amp; Co. come \"holding\" del gruppo, in forma di societ\u00e0 di capitali. La fusione rese l'impresa la pi\u00f9 grande ditta di intermediazione di borsa del mondo con uffici in 98 citt\u00e0 e accreditamento in 28 borse. Nel 1958 il nome della societ\u00e0 divenne Merrill Lynch, Pierce, Fenner &amp; Smith e la ditta divenne membro del \"Big Board\" del New York Stock Exchange.\nNel 1964 \"Merrill Lynch\" acquis\u00ec anche la \"C. J. Devine &amp; Co\", principale collocatrice dei titoli stato americani. I soci della \"C. J. Devine &amp; Co.\" crearono il settore titoli di stato della \"Merrill Lynch\". L'operativit\u00e0 sui titoli di stato port\u00f2 alla \"Merrill Lynch\" la liquidit\u00e0 per elaborare i prodotti e fondi monetari e obbligazionari alla base della crescita della ditta negli anni Settanta e Ottanta.\nFino agli anni Settanta \"Merryll Lynch\" era considerata la ditta \"cattolica\" di Wall Street.\nLa \"Merrill Lynch\" divenne importante soprattutto in virt\u00f9 della sua rete di agenzie di borsa (15.000 nel 2006). Al contrario molte ditte affermate di Wall Street, come \"Morgan Stanley\", si appoggiavano a gruppi di \"brokers\" indipendenti per il collocamento degli strumenti finanziari che sottoscrivevano.\nLa societ\u00e0 fu quotata in borsa nel 1971 e divenne una multinazionale attiva in pi\u00f9 di trenta nazioni del mondo.\nNel 2007 \"Merrill Lynch\" registr\u00f2 perdite per quasi 52 miliardi di dollari in mortgage-backed securities in seguito alla crisi dei subprimes. Perdite significative furono attribuite al crollo di valore del suo vasto portafoglio non coperto di crediti ipotecari sotto forma di collateralized debt obligations\nIl 14 settembre 2008 (il giorno prima che dichiarasse fallimento \"Lehman Brothers\") la \"Bank of America\" annunci\u00f2 di essere in trattative per rilevare \"Merrill Lynch\", operazione che fu poi conclusa.\nIl direttore esecutivo della \"Bank of America\" Kenneth Lewis ha successivamente testimoniato davanti al Congresso, affermando che la \"Bank of America\" sub\u00ec pressioni dai regolatori federali affinch\u00e9 acquisisse \"Merrill Lynch\".\nIn Italia.\nSecondo dati AIPB in Italia Merril Lynch opera con un ufficio a Milano e, nel complesso, contando anche le attivit\u00e0 non bancarie, con una novantina di dipendenti.\nParticolarmente importante \u00e8 l'attivit\u00e0 nel settore dei crediti in sofferenza di origine bancaria. Merril Lynch, insieme a Fortress, si \u00e8 resa acquirente dei crediti in sofferenza di Banca Intesa, tramite la societ\u00e0 \"Il Castello\". Secondo i dati di un'interrogazione parlamentare, il ramo di azienda era costituito da 600 dipendenti e i beni ceduti erano per un nominale di 9 miliardi di euro. L'operazione \u00e8 poi confluita nel'Italfondiario."}
{"id": "584004", "revid": "1783371", "url": "https://it.wikipedia.org/wiki?curid=584004", "title": "Letteratura islandese", "text": "La letteratura islandese si sviluppa fin dai primissimi momenti della colonizzazione \"(landn\u00e1m)\", avvenuta nell'anno 874.\nIl grande medioevo islandese.\nL'Islanda \u00e8 celebre per la sua ricchissima letteratura medievale. \u00c8 stato giustamente affermato che, in proporzione all'estrema esiguit\u00e0 della popolazione, in nessun'altra nazione si \u00e8 avuta in quell'epoca una simile fioritura di opere letterarie di grande valore. Una particolarit\u00e0 della letteratura islandese consiste inoltre nel fatto che essa \u00e8 veramente, e senza alcuna retorica, nata dalla gente (in Islanda non \u00e8 mai esistita un'aristocrazia come la si intende storicamente), e che ogni abitante (ci\u00f2 equivale a dire ogni agricoltore/pescatore) ha dato il proprio contributo alla sua creazione.\nLe opere letterarie trattano di eventi nei quali erano coinvolte famiglie conosciute ed anche gli stessi antenati di chi scriveva. Gli episodi narrati si svolgono in un ambiente noto a tutti, per lo pi\u00f9 nell'Islanda stessa, ma anche in Norvegia, in Groenlandia e, raramente, altrove. Nelle lunghe sere invernali passate nella \"ba\u00f0stofa\", la stanza riscaldata della fattoria tradizionale, tutti si dedicavano alla composizione, alla recitazione o alla lettura di storie; i manoscritti venivano immediatamente ricopiati in modo che anche le generazioni future ne potessero usufruire. Queste opere sono cos\u00ec intimamente legate al popolo (inteso come insieme compatto di persone che si riconoscono in una data tradizione), che gli autori delle antiche Saghe (in islandese \"saga\", al plurale \"s\u00f6gur\", dalla radice del verbo \"segja\" \"dire\"), che pure mostrano un notevole \"labor limae\", sono del tutto sconosciuti. Questo si pu\u00f2 spiegare probabilmente con il fatto che lo stesso concetto di \"autore\" era molto diverso da quello attuale; lo stesso termine islandese per \"autore\", \"h\u00f6fundur\", \u00e8 formato dalla radice del verbo \"hefja\" e significa quindi piuttosto \"iniziatore\", \"colui che inizia una storia\".\nGli inizi: L\"'Edda\" e la poesia scaldica.\nLa prima \"cosa\" ad essere trascritta su pergamena fu la legislazione dell'antico Stato Libero Islandese (inverno del 1117). Si deve dunque presumere che l'alfabeto latino fosse arrivato in Islanda circa nel 1100. La trascrizione della lingua dovette creare non pochi problemi, dato che, tra il 1130 ed il 1150 fu composto il cosiddetto \"Primo Trattato Grammaticale\" (\"Fyrsta M\u00e1lfr\u00e6\u00f0isb\u00f3k\"), sorto proprio per dirimere questioni ortografiche. I monumenti letterari pi\u00f9 antichi che possediamo sono l\"'Edda Antica\" o \"Poetica\" (\"Forna Edda\" o \"Eddukv\u00e6\u00f0i\") ed il corpus della poesia di argomento cortese detta \"Scaldica\" (da \"sk\u00e1ld\" 'poeta'). I componimenti scaldici vengono usualmente attribuiti a dei poeti dei quali conosciamo il periodo di attivit\u00e0 e, in alcuni casi, anche il nome, come il famoso Egill Skalla-Gr\u00edmsson (protagonista a sua volta di una celebre saga); essi sono noti per la loro estrema concettosit\u00e0 e complessit\u00e0, che li rende vicini ai lontanissimi (e posteriori) trovatori provenzali (tanto che qualcuno ha ipotizzato un indiretto contatto) e, soprattutto, per l'artificio lessicale delle \"kenningar\" (dall'espressione \"kenna eitt vi\u00f0 eitt\" \"conoscere una cosa per mezzo di un'altra\"), intricatissime metafore descrittive basate spesso su dettagli mitologici a noi poco noti o del tutto oscuri, ma che rivelano spesso una straordinaria capacit\u00e0 di invenzione poetica. Le \"kenningar\" erano del resto usate non solo nella poesia scaldica, segno che si trattava di un procedimento anteriore: un esempio illuminante ci viene ad esempio da un carme eddico, l'Alv\u00edssm\u00e1l (\"Carme dell'Onnisciente\", o \"del nano onnisciente\"), che diamo qui in grafia moderna normalizzata, ma rispettando le forme antiche:\nSi deve comunque tenere conto del fatto che, prima di essere messe per iscritto, le poesie scaldiche furono tramandate oralmente per circa due secoli, e lo stesso vale a maggior ragione per le opere completamente anonime. Una cos\u00ec lunga tradizione orale pone allo storico letterario di oggi dei problemi enormi, n\u00e9 la parziale o totale compartecipazione di autori diversi a singole opere \u00e8 inequivocabilmente sicura. I mutamenti che un'opera deve aver subito nel corso della sua lunga tradizione orale possono essere accertati solo raramente, e mai con piena sicurezza.\nAl contrario delle poesie scaldiche, i carmi Eddici sono tutti anonimi. Se tali componimenti epici siano di origine propriamente islandese oppure \"germanica\" \u00e8 stato oggetto di una lunga e forse insolubile disputa, simile per alcuni versi alla questione Omerica. Assai dibattuta \u00e8 anche la questione se essi siano stati scritti per la prima volta in Islanda, in Germania od in altri paesi: per quanto riguarda il loro contenuto, i carmi pi\u00f9 antichi potrebbero addirittura esser fatti risalire all'epoca delle grandi migrazioni del IV-V secolo (\"V\u00f6lkerwanderungen\"), ed apparterrebbero quindi alla tradizione germanica comune. Resta comunque incontestabile il fatto che essi ci sono pervenuti in massima parte grazie ad un codice in-IV, redatto certamente in Islanda nella seconda met\u00e0 del XIII secolo, il \"Codex Regius 2365-4\u00ba\" o \"Konungsb\u00f3k\" (\"Libro Regio\"). Se si esclude un breve frammento epico redatto in alto tedesco antico, il Carme di Ildebrando (\"Hildebrandslied\"), l'antico epos germanico ci \u00e8 noto praticamente soltanto da questo piccolo, malandato ed inestimabile \"codex unicus\" conservato dal 1970 nella filiale di Reykjav\u00edk dell'Istituto Arnamagn\u00e6ano (\"Stofnun \u00c1rna Magn\u00fassonar\" o, familiarmente, \"\u00c1rnagar\u00f0ur\"), dopo essere stato per secoli (a partire dalla sua scoperta, avvenuta nel 1643 per opera del vescovo luterano di Sk\u00e1lholt Brynj\u00f3lfur Sveinsson, dopo che, probabilmente, era stato tenuto per secoli in qualche \"b\u00e6r\") patrimonio della Biblioteca Reale di Copenaghen. Il \"Codex Regius\" \u00e8 senz'altro patrimonio comune di tutti i popoli germanici e dell'umanit\u00e0 intera, ma \u00e8 scritto in islandese e quindi, in questo senso, i carmi sono islandesi e come tali sono sempre stati sentiti dagli abitanti dell'isola.\nPrime figure letterarie.\nProprio nella letteratura fanno -prestissimo e chiaramente- la loro apparizione le particolarit\u00e0 della cultura islandese, contrariamente a quanto accade per gli altri popoli scandinavi. Le saghe islandesi furono scritte durante un periodo di circa 200 anni, dal XII al XIII secolo, dopodich\u00e9 la cultura islandese cominci\u00f2 sempre di pi\u00f9 ad uniformarsi alle linee generali del pensiero medievale, senza comunque perdere mai del tutto le proprie caratteristiche originali. Fin dal 1200 si ebbero pi\u00f9 traduzioni dal latino che opere originali islandesi. Il dottissimo S\u00e6mundur Sigf\u00fasson (1056-1133), detto \"S\u00e6mund il Sapiente\" (\"S\u00e6mundur hinn Fr\u00f3\u00f0i\", latino \"S\u00e6mundus Multiscius\"), che fu a lungo ed erroneamente ritenuto, per la sua vastissima cultura (aveva studiato a Parigi e veniva ritenuto una sorta di mago, tanto da aver dato luogo ad una serie interminabile di leggende), l'autore dei carmi Eddici (tanto che si parlava di \"Edda di S\u00e6mund\", \"S\u00e6mundar Edda\" o \"Edda S\u00e6mundar hins Fr\u00f3\u00f0a\"), scrisse in latino una storia dei Re di Norvegia, sfortunatamente andata persa. Ari \u00deorgilsson (1068-1148), anch'esso chiamato \"fr\u00f3\u00f0i\", ci ha lasciato la \"\u00cdslendingab\u00f3k\" (\"Libro degli Islandesi\"), una storia del popolo islandese dalla \"landn\u00e1m\" fino al 1118, redatta interamente in islandese. Il \"Libro degli Insediamenti\" (\"Landn\u00e1mab\u00f3k\"), una singolare opera a met\u00e0 tra una saga ed un censimento, fu anch'esso scritto completamente in islandese. Ulteriori storie dei Re di Norvegia furono redatte nel XII e XIII secolo.\nSnorri Sturluson.\nLa figura letteraria pi\u00f9 nota del medioevo islandese \u00e8 senz'altro Snorri Sturluson (1179-1241). Uomo dottissimo e membro dell\"'al\u00feingi\" , ricopr\u00ec importantissime cariche pubbliche e mal toller\u00f2 l'ingerenza norvegese, che sarebbe sfociata di l\u00ec a poco nella scomparsa dello Stato Libero (1262), tanto da morire assassinato \"ignota manu\". La sua \"Heimskringla\" (\"Il Globo Terraqueo\") \u00e8 la storia dei Re di Norvegia dai leggendari inizi fino al 1177. Celebre in tutto il mondo \u00e8 il suo trattato di arte poetica detto comunemente \"Edda in prosa\" o \"di Snorri\" (\"Snorra Edda\", per distinguerla dall'omonimo corpus di carmi epici). Il trattato fu composto per fornire un manuale di metrica, mitologia e composizione poetica ai giovani poeti ed \u00e8 diviso in tre parti: la \"Gylfaginning\" (\"Inganno di Gylfi\"), lo \"H\u00e1ttat\u00e1l\" (\"Discorso sulla metrica\") e gli \"Sk\u00e1ldskaparm\u00e1l\" (\"Discorso sulla composizione poetica\"). A parte la bellezza intrinseca dell'opera, dobbiamo ad essa la conoscenza di moltissime \"kenningar\" che ci hanno permesso di spiegare e meglio apprezzare la poesia scaldica. Molti studiosi ritengono che debba essere attribuita a Snorri anche la \"Egils saga Skalla-Gr\u00edmssonar\" (\"Saga di Egill Skalla-Gr\u00edmsson\"), uno dei capolavori della letteratura islandese medievale, il cui protagonista \u00e8, come detto, un celebre scaldo. Non \u00e8 per\u00f2 stato possibile dimostrarlo con certezza, e l'attribuzione a Snorri nasce pi\u00f9 al desiderio di trovare un autore adeguato per un'opera di tale valore che da dati incontrovertibili.\nLe saghe.\nLe saghe pervenute fino ai nostri giorni sono circa quaranta. Quasi tutte narrano episodi avvenuti all'epoca delle Colonizzazioni e dei primi secoli dello Stato Libero (circa 870-1030) e sono chiamate Saghe degli Islandesi. Poich\u00e9 l'alfabeto \u00e8 giunto in Islanda solo nel XII secolo, le saghe devono aver avuto una lunghissima tradizione orale (fino a 400 anni) prima di essere trascritte nei secoli XII-XIV. La saga pi\u00f9 antica, la \"Hei\u00f0arv\u00edga saga\" (\"Saga della battaglia nella brughiera\") fu trascritta probabilmente verso il 1200 e ci riporta ad un'epoca di poco posteriore all'introduzione del Cristianesimo (introdotto nell'anno 1000 per decisione dell'Al\u00feingi). Verso il 1280 fu trascritta la \"Nj\u00e1ls saga\" (\"Saga di Nj\u00e1ll\"), ritenuta unanimemente la pi\u00f9 bella saga islandese. Altre celeberrime saghe trascritte in quegli anni o poco dopo sono la \"Gunnlaugs Saga Ormstungu\" (\"Saga di Gunnlaug Lingua-di-Serpente\"), la \"Hrafnkels saga Freysgo\u00f0a\" (\"Saga di Hrafnkell, sacerdote di Freyr\", un altro autentico capolavoro dall'andamento appassionante ed altamente drammatico), la \"Laxd\u0153la saga\" (\"Saga dei valligiani di Lax\u00e1rdalr [Valle dei Salmoni]\"), la \"Eyrbyggja saga\" (\"Saga dei coloni di bassa costa\") e la \"Grettissaga\" (\"Saga di Grettir\"), solo per citare le pi\u00f9 famose. Le saghe sono certamente le opere letterarie islandesi pi\u00f9 note (tanto che il termine, assieme forse a geyser, \u00e8 l'unica parola islandese divenuta di uso internazionale; popolarmente l'Islanda \u00e8 detta \"S\u00f6gueyja\" \"isola delle saghe\"). Con la perdita dell'indipendenza, l'evoluzione della letteratura islandese subisce un brusco arresto, e bisogner\u00e0 attendere il Romanticismo per una nuova fioritura. Ma il periodo medievale islandese resta uno dei pi\u00f9 splendidi esempi di \"epoca d'oro\" letteraria, non inferiore al medioevo francese, provenzale, italiano e tedesco, e trova ancora adesso non solo degli studiosi e degli appassionati, ma persino dei grandi scrittori e poeti che continuano ad ispirarsi ad essa anche nel metodo di composizione, come il grande argentino Jorge Lu\u00eds Borges (vero e proprio creatore di \"kenningar\" in lingua spagnola) o lo svedese Per Olof Sundman, che nel suo \"Ber\u00e4ttelsen om S\u00e5m\" (\"Racconto di S\u00e5m\") ha ripreso la Saga di Hrafnkell ambientandola ai giorni nostri e mantenendo la trama originale, con il risultato di mettere in evidenza quanto moderno sia l'impianto che regolava le antiche narrazioni e quale forza psicologica ne avessero i personaggi.\nLa decadenza.\nDopo il 1400 si assiste ad una grande decadenza nella produzione letteraria islandese, dovuta alle difficili condizioni politiche ed economiche. Con la crescente influenza della Chiesa si diffonde la letteratura di argomento religioso, consistente per lo pi\u00f9 in traduzioni e che quindi \"rompe\" con la tradizione islandese. L'ultimo vescovo cattolico di H\u00f3lar, J\u00f3n Arason, che fu anche un notevole poeta, acquist\u00f2 nel 1530 una stamperia allo scopo di riprodurre e diffondere le opere ecclesiastiche. Con la Riforma luterana, la stamperia rimase a lungo inutilizzata, finch\u00e9 Gu\u00f0brandur \u00deorl\u00e1ksson, vescovo luterano di H\u00f3lar, non mise sotto i torchi una traduzione islandese della Bibbia (1584), che \u00e8 contemporaneamente il primo libro stampato in Islanda e l'inizio conclamato dell'islandese moderno (anche se la prima opera a stampa interamente in islandese, la traduzione del Nuovo Testamento di Oddur Gottsk\u00e1lksson, aveva visto la luce a Copenaghen oltre quarant'anni prima, nel 1540). In ogni caso, gi\u00e0 da tempo si potevano ottenere in Islanda dei libri stampati all'estero. Nel XVI secolo l'Islanda attir\u00f2 finalmente l'attenzione dei visitatori stranieri; ma le descrizioni del paese e dei suoi abitanti furono talmente inesatte e distorte, che gli islandesi non vi si riconobbero affatto e, anzi, se ne sentirono offesi. Per rimediare agli errori commessi all'estero, Arngr\u00edmur J\u00f3nsson (1568-1648) scrisse un gran numero di libri in latino, stampati in Islanda e in Danimarca. Arngr\u00edmur forn\u00ec agli studiosi stranieri un gran numero di dati di ogni genere sull'Islanda. Arni Magn\u00fasson (1663-1730), professore emerito presso la Regia Universit\u00e0 di Copenaghen, raccolse ed acquist\u00f2 tutti i manoscritti ed i frammenti di ambito islandese che pot\u00e9 reperire e li port\u00f2 a Copenaghen dove, dopo la sua morte, furono collocati in una fondazione a lui intitolata ed ancora oggi attivissima, il celebre \"Arnamagn\u00e6anske Institut\" (\"Istituto Arnamagn\u00e6ano\"); una parte del tesoro raccolto dal grande antiquario and\u00f2 tuttavia perduta nel grande incendio che devast\u00f2 la capitale danese nel 1728. A quel tempo non esisteva alcun edificio, in Islanda, dove poter ben conservare quei documenti; oggi, per\u00f2, oltre met\u00e0 di essi \u00e8 stata riportata a Reykjav\u00edk nella fililale islandese dell'Istituto. Tra i manoscritti restituiti all'Islanda perch\u00e9 facenti parte inalienabile del suo patrimonio culturale figura anche il \"Codex Regius 2365-4\u00ba\", il \"Libro Regio\" dei carmi Eddici.\nProdromi della rinascita.\nNel XVII secolo si sviluppa la letteratura religiosa: citiamo ad esempio i \"Pass\u00edus\u00e1lmar\" (\"Salmi della Passione\") di Hallgr\u00edmur P\u00e9tursson (1614-1674). Con questi semplici salmi la poesia religiosa islandese raggiunge la sua massima altezza. Bisognerebbe accennare anche alla \"H\u00faspostilla\" (\"Libro di Devozioni Domestiche\") del vescovo J\u00f3n V\u00eddal\u00edn (1666-1720), che ebbe grande influenza sulla vita religiosa dell'intero paese, sebbene il suo valore letterario sia scarso. Malgrado le epidemie e le catastrofi naturali che sconvolsero l'Islanda nel XVIII secolo decimandone la popolazione, la produzione letteraria sembr\u00f2 non risentirne troppo. Si fecero strada nuovi orientamenti e crebbe l'interesse per la ricerca sul passato su base scientifica e per le scienze naturali. A Copenaghen la comunit\u00e0 islandese disponeva gi\u00e0 dal 1773 di una propria tipografia dove venivano stampate sia opere di carattere scientifico e letterario, sia testi per l'insegnamento di base e per l'istruzione popolare. Dal 1780 al 1798 la \"L\u00e6rd\u00f3mslistaf\u00e9lagi\u00f0\" (\"Societ\u00e0 per l'Istruzione\"') pubblic\u00f2 numerose ed interessantissime opere. La fondazione (1816) della \"\u00cdslenska B\u00f3kmenntaf\u00e9lag\" (\"Societ\u00e0 Letteraria Islandese\") fece lievitare l'interesse generale per l'Islanda e la sua letteratura. L'indirizzo naturalistico si svilupp\u00f2 specialmente grazie a Eggert \u00d3lafsson (1726-1768). I risultati delle sue spedizioni scientifiche furono raccolti nella \"Fer\u00f0ab\u00f3k Eggerts \u00d3lafssonar\" (\"Diario di viaggio di E.O.\"), che apparve prima in danese e fu successivamente tradotta in inglese, francese, tedesco, e, infine, in islandese. Il libro contiene una serie impressionante di dati sulla vita e sulle condizioni dell'isola nel XVIII secolo.\nI pi\u00f9 noti poeti di questo periodo sono J\u00f3n \u00deorl\u00e1ksson (1744-1819) e Benedikt Gr\u00f6ndal (1762-1825). Nel frattempo si sviluppava anche in Islanda, proveniente dalla Danimarca, un movimento politico e letterario teso alla riscoperta ed alla rivalutazione del passato come base per un futuro migliore.\nIl Romanticismo e altre correnti letterarie dell'Islanda ottocentesca.\nIl Romanticismo del XIX secolo ebbe come prima conseguenza la riscoperta e l'esaltazione del passato che, in Islanda, era particolarmente glorioso e divenne quindi l'arma principale nella lotta per la libert\u00e0 e l'indipendenza; tale stato di cose lasci\u00f2 una traccia profonda nella letteratura dell'epoca. Il pi\u00f9 noto poeta romantico islandese, da molti considerato senz'altro il pi\u00f9 grande poeta moderno e degno di essere nominato assieme a Goethe, Leopardi, Shelley o Byron, \u00e8 J\u00f3nas Hallgr\u00edmsson (1807-1845); ebbe vita molto breve e la sua produzione fu assai ridotta, ma il valore poetico delle sue opere \u00e8 altissimo. Sveinbj\u00f6rn Egilsson (1791-1852) non fu solamente un grande poeta, ma anche uno studioso di grande capacit\u00e0. Professore di greco presso il Ginnasio di Bessasta\u00f0ir, ne fu nominato preside quando l'istituto fu trasferito a Reykjav\u00edk (Bessasta\u00f0ir \u00e8 comunque adesso un quartiere periferico di Reykjav\u00edk). Per mezzo dei suoi studi sulla poesia antica e del suo famoso ed insuperato dizionario islandese-latino, il \"Lexicon Po\u00ebticum Antiqu\u00e6 Lingu\u00e6 Septentrionalis\" (1860), Sveinbj\u00f6rn cre\u00f2 nuovi presupposti per l'esatta comprensione della poesia nordica classica. Altri famosi poeti di questo periodo sono Gr\u00edmur Thomsen (1820-1896), Benedikt Gr\u00f6ndal jr (1826-1907), Steingr\u00edmur \u00deorsteinsson (1831-1913) ed il Rev. Matth\u00edas J\u00f3chumsson (1835-1920), autore del testo dell'inno nazionale islandese, \"\u00d3, Gu\u00f0 vors lands\" (\"O Dio della nostra Terra\") nonch\u00e9 raccoglitore di leggende e fiabe popolari. Il poeta pi\u00f9 interessante \u00e8 per\u00f2, come nell'antichit\u00e0, un contadino poverissimo, Hj\u00e1lmar J\u00f3nsson (1798-1895), pi\u00f9 noto come \"B\u00f3lu-Hj\u00e1lmar\" (\"Hj\u00e1lmar di B\u00f3la\"). In B\u00f3lu-Hj\u00e1lmar lo spirito della poesia si incarna come un tempo nel povero lavoratore della terra e le sue opere, dalle quali traspaiono le durissime condizioni che segnarono tutta la sua lunghissima vita, sono dei veri capolavori dal punto di vista linguistico e sono ancora oggi amatissime.\nIl Naturalismo.\nDopo il 1880 prende campo l'indirizzo naturalistico, e tra i maggiori esponenti di questa corrente citiamo \u00deorsteinn Erlingsson (1858-1914), Hannes Hafstein (1861-1922), Einar Benediktsson (1864-1940) e Stephan G. Stephansson (1853-1927), che trascorse quasi tutta la sua vita in Canada, ma che scrisse sempre e solo nella lingua materna e la cui opera principale, \"Ar\u00f0r\u00f6kur\", occupa una posizione di rilievo nella letteratura islandese. Tra i prosatori ricordiamo J\u00f3n Thoroddsen (1818-1868), autore dei racconti lunghi \"Piltur og St\u00falka\" (\"Ragazzo e ragazza\") e \"Ma\u00f0ur og Kona\" (\"Uomo e donna\"), che spianarono la strada alla moderna prosa letteraria islandese sull'esempio del \"Bildungsroman\" tedesco; Gestur P\u00e1lsson (1852-1891) tratta nelle sue opere specialmente di problemi sociali, come pure \u00deorgils Gjallandi (pseudonimo di J\u00f3n Stef\u00e1nsson, 1851-1915), che ha saputo descrivere come nessun altro le conseguenze dell'ipocrisia nei rapporti sociali. J\u00f3n Trausti (pseudonimo di Gu\u00f0mundur Magn\u00fasson, 1873-1918) \u00e8 il cantore della vita di campagna ed \u00e8 probabilmente l'unico scrittore moderno al quale sia riuscito rappresentare in ogni pi\u00f9 minuta sfumatura la vita di un'intera zona del paese, i Vestfir\u00f0ir (Fiordi Occidentali), con straordinaria vivacit\u00e0 e plasticit\u00e0. Einar Hj\u00f6rleifsson Kvaran (1859-1938) preferisce nelle sue opere (anche poetiche) motivi spirituali; una sua poesia, \"Kossinn\" (\"Il Bacio\"), del 1899, \u00e8 da annoverarsi tra le pi\u00f9 impressionanti composizioni moderne in lingua islandese.\nLa letteratura contemporanea: Halld\u00f3r Kiljan Laxness.\nI pi\u00f9 celebri prosatori del XX secolo sono Gunnar Gunnarsson (1859-1939) e, soprattutto, Halld\u00f3r Kiljan Laxness (pseudonimo di Halld\u00f3r Gu\u00f0j\u00f3nsson, 1902-1998), insignito nel 1955 del Premio Nobel per la Letteratura. Gunnar scrisse molte delle sue opere maggiori originariamente in danese, per poi tradurle personalmente in islandese: tra queste si ricordano la \"Saga Borgar\u00e6ttarinnar\" (\"Storia della Famiglia Borg\") e \"Fjallkirkjan\" (\"La Chiesa sulla Montagna\"). \nHalld\u00f3r Kiljan Laxness \u00e8 veramente una figura di multiforme ingegno. Ha condotto una vita avventurosa, viaggiando in tutto il mondo e spaziando dal cattolicesimo all'adesione al comunismo (interrotta con le purghe staliniane) fino al monachesimo buddhista in Tibet. \u00c8 scrittore fecondissimo (con tendenza alla fluvialit\u00e0, a dire il vero), e, fra le sue numerose opere, citiamo \"Sj\u00e1lfst\u00e6tt F\u00f3lk\" (\"Gente indipendente\"), \"Salka Valka\" e, soprattutto, la straordinaria \"\u00cdslandsklukkan\" (\"La Campana d'Islanda\"), tradotta in tutte le lingue (italiano compreso), un romanzo storico ambientato nel XVIII secolo ed ispirato alla vita dell'avventuriero J\u00f3n Hreggvi\u00f0sson. Laxness \u00e8 uno degli scrittori europei pi\u00f9 poliedrici e le sue opere non seguono uno schema fisso, tanto sono particolari e personali (anche nell'ortografia, che non segue quella ufficiale). Amato e odiato allo stesso tempo, lo scrittore \u00e8 stato comunque la maggiore autorit\u00e0 letteraria contemporanea islandese e, probabilmente contro la sua stessa volont\u00e0, un autentico \"monumento nazionale\". Non \u00e8 comunque lontano dal vero affermare che, nella sua figura, la Reale Accademia Svedese abbia voluto insignire del Premio Nobel tutta la letteratura di un piccolissimo popolo che, fino dagli inizi, ha sfornato una quantit\u00e0 di capolavori letterari veramente impressionante. Come recita una famosa quartina di Stephansson: \"Undarleg er \u00edslensk \u00fej\u00f3\u00f0:/ allt, sem hefur lifa\u00f0 / hugsun s\u00edna og hag \u00ed lj\u00f3\u00f0/ hefur h\u00fan sett og skrifa\u00f0\" (\"Bizzarro \u00e8 il popolo islandese:/ tutto ci\u00f2 che ha vissuto /il proprio pensiero e le proprie vicende / l'ha preso e messo per iscritto\").\n\u00de\u00f3rbergur \u00de\u00f3r\u00f0arson (1888-1973) \u00e8 notevole per il suo stile personalissimo. La sua \"Br\u00e9f til L\u00e1ru\" (\"Lettera a Laura\") \u00e8 un autoritratto dell'autore e sar\u00e0 sempre annoverata tra i capolavori della prosa islandese. Tra i drammaturghi meritano speciale attenzione Indri\u00f0i Einarsson (1851-1939), J\u00f3hann Sigurj\u00f3nsson (1880-1919) e Gu\u00f0mundur Kamban (1888-1945). Le opere dei primi due si basano sulle tradizioni pi\u00f9 profonde, mentre Kamban si occupa di tematiche internazionali. Matth\u00edas J\u00f3chumsson, Halld\u00f3r Kiljan Laxness, Sigur\u00f0ur Nordal (1886-1973) e Dav\u00ed\u00f0 Stefansson (1895-1964) hanno ugualmente contribuito allo sviluppo del teatro (e del cinema) islandese.\nLa \"At\u00f3msk\u00e1ldskapur\".\nPoco prima dell'inizio della seconda guerra mondiale si afferm\u00f2 in Islanda una forma poetica del tutto nuova. La poesia tradizionale islandese \u00e8 (ad eccezione dei carmi Eddici, basati sull'allitterazione) usualmente legata alla rima. La nuova forma poetica rinuncia sia alla rima che all'allitterazione, basandosi solo sul ritmo e sulle immagini plastiche espresse non tanto linguisticamente, quanto psicologicamente; si ha quindi un avvicinamento alle forme ed alle tematiche europee. Lo sviluppo di questa forma poetica dimostra quanto grande sia la distanza che separa l'islandese antico da quello moderno. Il cambiamento pi\u00f9 notevole riguarda senz'altro il sentimento linguistico, un evento di difficile descrizione e che non pu\u00f2 essere ben compreso nella sua interezza da chi non sia islandese o da chi non conosca in profondit\u00e0 la lingua e la cultura islandese. Sebbene la nuova poesia non abbia ancora trovato un assetto definitivo, di solito viene distinta da quella tradizionale con il termine di \"At\u00f3msk\u00e1ldskapur\" (o \"At\u00f3mlj\u00f3\u00f0\") \"poesia [dell'era] atomica\". \nL'ultimo grande poeta tradizionale \u00e8 stato Dav\u00ed\u00f0 Stefansson (1895-1964); il passaggio alla nuova forma pu\u00f2 essere ben colto in Steinn Steinarr (1908-1958). Molti islandesi non attribuiscono alla nuova poesia che un valore letterario modesto, ma un giudizio tanto negativo \u00e8 del tutto ingiustificato; tale accusa, inoltre, non reggerebbe ad un esame approfondito. La nuova poesia ha numerosi e notevoli rappresentanti, come J\u00f3n \u00far V\u00f6r (1917-2000), J\u00f3n Oskar (1921-1998), \u00deorsteinn fr\u00e1 Hamri (1938-2018), Hannes P\u00e9tursson (1931-) e Matth\u00edas J\u00f3hannessen (1930-). Si deve riconoscere che, negli ultimi anni, la poesia islandese ha avuto uno sviluppo rapidissimo; la rottura completa con la tradizione \u00e8 una caratteristica degli autori pi\u00f9 giovani. Non si possono prevedere ulteriori sviluppi, ma \u00e8 comunque certo che la poesia islandese \u00e8 pienamente cosciente delle tendenze europee attuali. Per quanto molti conoscitori ed ammiratori della poesia tradizionale islandese possano rimpiangere questa irreversibile rottura con un passato tanto glorioso, questo dimostra l'ininterrotta vitalit\u00e0 e versatilit\u00e0 della cultura letteraria islandese."}
{"id": "584006", "revid": "3115", "url": "https://it.wikipedia.org/wiki?curid=584006", "title": "Lehman Brothers", "text": "Lehman Brothers Holdings Inc., fondata nel 1850 durante la breve presidenza di Zachary Taylor, \u00e8 stata una societ\u00e0 attiva nei servizi finanziari a livello globale. La sua attivit\u00e0 si concretizzava nell'investment banking, nell'equity e \"fixed-income sales\" (intermediazioni nel settore del reddito fisso), nelle ricerche di mercato, nel trading, nell'investment management, nel private equity e nel private banking. Era uno dei maggiori operatori del mercato dei titoli di stato statunitense.\nTra le sue principali controllate: \"Lehman Brothers Inc.\", \"Neuberger Berman Inc.\", \"Aurora Loan Services, Inc.\", \"SIB Mortgage Corporation\", \"Lehman Brothers Bank\", \"FSB\", e il \"Gruppo Crossroads\". Il quartier generale mondiale della societ\u00e0 \u00e8 sito a New York e sedi secondarie locali si trovano a Londra e Tokyo, oltre a uffici locali situati in tutto il mondo.\nIl 15 settembre 2008 la societ\u00e0 ha annunciato l'intenzione di avvalersi del Chapter 11 del Bankruptcy Code statunitense (una procedura che si attua in caso di fallimento) annunciando debiti bancari per 613 miliardi di dollari, debiti obbligazionari per 155 miliardi e attivit\u00e0 per un valore di 639 miliardi. Si tratta della pi\u00f9 grande bancarotta nella storia degli Stati Uniti. La societ\u00e0 \u00e8 ancora esistente, fino al completamento della procedura di bancarotta.\nStoria.\nSotto la guida della famiglia Lehman (1850\u20131969).\nNel 1844 il ventitreenne Henry Lehman, figlio di un mercante di bestiame, emigrato negli Stati Uniti da Rimpar, in Baviera, si stabil\u00ec a Montgomery (Alabama), dove apr\u00ec un negozio di prodotti tessili e di abbigliamento, \"H. Lehman\". Nel 1847 in seguito all'arrivo di Emanuel Lehman, il nome della societ\u00e0 divenne \"H. Lehman and Bro\". Con l'arrivo del loro fratello minore, Mayer Lehman, nel 1850, la societ\u00e0 cambi\u00f2 nuovamente il suo nome e venne fondata la \"Lehman Brothers\".\nNegli Stati Uniti meridionali del 1850, il cotone era una delle colture pi\u00f9 importanti. Facendo conto sull'alto valore di mercato del cotone, i tre fratelli cominciarono ad accettare abitudinariamente il cotone grezzo dai clienti come pagamento per la merce, iniziando cos\u00ec una seconda attivit\u00e0 commerciale su questa fibra tessile. Entro pochi anni l'affare crebbe fino a diventare la parte pi\u00f9 significativa della loro attivit\u00e0. In seguito alla morte di Henry per febbre gialla nel 1855, i fratelli rimasti continuarono a focalizzare la loro attivit\u00e0 sull'intermediazione e commercio di materie prime.\nDal 1858 il centro per il commercio del cotone si spost\u00f2 dal Sud del paese a New York, in cui avevano sede i rappresentanti dei produttori e le case di mediazione. Lehman apr\u00ec la sua prima succursale a New York nel distretto di Manhattan, al numero 119 di Liberty Street, e il trentaduenne Emanuel si trasfer\u00ec l\u00ec per gestire l'ufficio. Nel 1862 a causa delle difficolt\u00e0 conseguenti la guerra di secessione, la societ\u00e0 si un\u00ec con un mercante di cotone di nome John Durr per dare vita alla Lehman, Durr &amp; Co. Finita la guerra, la societ\u00e0 partecip\u00f2 al finanziamento della ricostruzione dell'Alabama. Il quartier generale della societ\u00e0 venne alla fine spostato a New York, dove partecip\u00f2 alla fondazione della Borsa del cotone nel 1870; Emanuel sedette nel Consiglio d'Amministrazione fino al 1884. La societ\u00e0 partecip\u00f2 inoltre al mercato emergente delle obbligazioni ferroviarie ed entr\u00f2 nel mercato della consulenza finanziaria (financial advisory).\nLehman divenne membro della Borsa del caff\u00e8 nel 1883 e della Borsa Valori di New York nel 1887. Nel 1899 sottoscrisse la sua prima offerta pubblica relativa alle azioni ordinarie e privilegiate della International Steam Pump Company.\nNonostante l'offerta della International Steam, solamente nel 1906 si ebbe il passaggio effettivo della societ\u00e0. In quell'anno, sotto la guida di Philip Lehman, la societ\u00e0 si alle\u00f2 con Goldman, Sachs &amp; Co., per portare sul mercato la General Cigar Co., cui segu\u00ec poco dopo la Sears, Roebuck and Company. Durante i successivi vent'anni, quasi un centinaio di nuove emissioni furono sottoscritte da Lehman, molte volte insieme a Goldman Sachs. Tra queste c'erano: la F.W. Woolworth Company, la May Department Stores Company, la Gimbel Brothers, Inc., la R.H. Macy &amp; Company, la The Studebaker Corporation, la B.F. Goodrich Co. e la Endicott Johnson Corporation.\nIn seguito al pensionamento di Philip Lehman nel 1925, suo figlio Robert prese il controllo. Sotto la sua guida, la societ\u00e0 resistette alla crisi finanziaria della grande depressione focalizzandosi sull'attivit\u00e0 di venture capital mentre il mercato azionario si riprendeva. Dal 1928 la societ\u00e0 si spost\u00f2 nella sua famosa sede di One William Street.\nPur essendo la societ\u00e0 tradizionalmente costituita unicamente da componenti della famiglia Lehman, nel 1924 John M. Hancock ne divenne il primo membro esterno alla famiglia, seguito da Monroe C. Gutman e Paul Mazur nel 1927.\nNegli anni trenta del XX secolo, Lehman sottoscrisse l'offerta pubblica iniziale del primo produttore di televisori, la DuMont, e partecip\u00f2 al finanziamento della Radio Corporation of America (RCA). Partecip\u00f2 inoltre al finanziamento del settore in rapida crescita legato all'industria petrolifera, incluse le societ\u00e0 Halliburton e Kerr-McGee.\nNegli anni cinquanta del XX secolo, Lehman sottoscrisse l'IPO della Digital Equipment Corporation. A seguire organizz\u00f2 l'acquisizione di Digital da parte di Compaq. Robert Lehman mor\u00ec nel 1969, e, da quel momento, nessun altro membro della famiglia Lehman ha guidato la societ\u00e0. La morte di Robert lasci\u00f2 un posto vacante nella societ\u00e0, il che, insieme a una difficile situazione economica, determin\u00f2 un periodo negativo. Nel 1973, Peter G. Peterson, presidente e amministratore delegato della Bell &amp; Howell Corporation, venne chiamato a guidare la societ\u00e0 per salvarla.\nLa fusione con American Express (1969\u20131994).\nCon la guida di Peterson in qualit\u00e0 di presidente e amministratore delegato, la societ\u00e0 acquis\u00ec la Abraham &amp; Co. nel 1975, e due anni pi\u00f9 tardi si fuse con l'autorevole, ma litigiosa, Kuhn Loeb &amp; Co., per formare la Lehman Brothers, Kuhn, Loeb Inc., la quarta pi\u00f9 grande banca d'affari del paese, dietro a Salomon Brothers, Goldman Sachs e First Boston. Peterson guid\u00f2 la societ\u00e0 da significative perdite operative a cinque anni consecutivi di profitti record con un tasso di rendimento del capitale tra i pi\u00f9 alti nel settore dell'investment banking.\nNel tempo, le ostilit\u00e0 tra la divisione investment banking e la divisione trading (dalla quale proveniva la maggior parte dei profitti della societ\u00e0) spinsero Peterson a promuovere Lewis Glucksman, che gi\u00e0 era presidente, direttore generale (COO) ed ex trader, alla carica di co-amministratore delegato nel maggio 1983. Glucksman introdusse una serie di cambiamenti che ebbero l'effetto di aumentare le tensioni, le quali, unite allo stile manageriale di Glucksman e all'andamento negativo dei mercati, sfociarono in una lotta di potere che estromise Peterson e rese Glucksman unico amministratore delegato.\nSconvolti ed esacerbati dalla lotta di potere, molti banchieri lasciarono la societ\u00e0. Steve Schwarzman, presidente del comitato per le fusioni e acquisizioni, ricord\u00f2 in un'intervista rilasciata nel febbraio 2003 a \"Private Equity International\" che \"Lehman Brothers aveva un ambiente interno estremamente competitivo, che alla fine divent\u00f2 poco funzionale.\" L'ambiente aziendale soffr\u00ec questa disintegrazione e Glucksman sub\u00ec pressioni per vendere la societ\u00e0 alla Shearson, una societ\u00e0 di transazioni elettroniche del gruppo American Express, nel 1984, per la somma di 360 milioni di dollari. L'11 maggio le societ\u00e0 si unirono dando vita alla Shearson Lehman/American Express. Nel 1988 la Shearson Lehman/American Express e la E.F. Hutton &amp; Co. si fusero nella Shearson Lehman Hutton Inc..\nDismissione e indipendenza (1994\u20132008).\nNel 1993, sotto la guida dell'A.D. Harvey Golub, American Express intraprese la dismissione delle proprie divisioni bancaria e di intermediazione. Le attivit\u00e0 di retail brokerage e di asset management furono vendute a Primerica e nel 1994 Lehman Brothers Kuhn Loeb venne scorporata con il nome di Lehman Brothers Holdings, Inc. mediante un'offerta pubblica iniziale.\nNonostante circolasse notizia che sarebbe stata nuovamente acquisita, Lehman si comport\u00f2 abbastanza bene sotto la guida dell'A.D. Richard S. Fuld, Jr. Nel 2001 la societ\u00e0 acquis\u00ec i servizi per clienti \"private\" (private-client services, o \"PCS\") della Cowen &amp; Co. e, pi\u00f9 tardi, nel 2003, rientr\u00f2 aggressivamente nel settore dell'asset management, dal quale era uscita nel 1989. Iniziando con 2 miliardi di dollari di attivit\u00e0 in gestione, la societ\u00e0 acquis\u00ec il Gruppo Crossroads, la divisione reddito fisso (fixed-income) di Lincoln Capital Management e Neuberger Berman. Queste attivit\u00e0, insieme alla PCS e al private equity di Lehman, costituirono la Divisione Investment Management, che generava approssimativamente 3,1 miliardi di dollari di ricavi netti e quasi 800 milioni di dollari di utili ante imposte nel 2007. La societ\u00e0 deteneva oltre 275 miliardi di dollari di attivit\u00e0 in gestione. Complessivamente, a partire dall'offerta pubblica del 1994, la societ\u00e0 vide crescere i ricavi netti di oltre il 600% da 2,73 a 19,2 miliardi di dollari e il personale di oltre il 230% da 8.500 a quasi 28.600 unit\u00e0.\nRisposta agli attentati terroristici dell'11 settembre.\nL'11 settembre 2001 la Lehman occupava tre piani della torre nord del World Trade Center in cui perse la vita un dipendente. Il suo quartier generale globale, nel Three World Financial Center, \u00e8 stato pesantemente danneggiato e reso inagibile dai detriti caduti, lasciando cos\u00ec senza posto oltre 6.500 dipendenti. La banca recuper\u00f2 velocemente e ricostru\u00ec la sua presenza. La direzione trading si trasfer\u00ec sull'altra sponda del fiume Hudson nei locali siti a Jersey City nel New Jersey, dove una sala di contrattazioni venne improvvisata e messa in linea in meno di 48 ore dagli attacchi. Quando il mercato azionario riapr\u00ec il 17 settembre 2001, le risorse di sales e trading di Lehman erano state ripristinate.\nNei mesi seguenti, la societ\u00e0 distribu\u00ec le proprie attivit\u00e0 operative in tutta l'area metropolitana di New York in oltre quaranta sedi temporanee. Nell'occasione, la divisione investment banking convert\u00ec le sale d'aspetto del primo piano, i ristoranti e tutte le 665 camere dell'hotel Sheraton di Manhattan in spazi per uffici. La banca speriment\u00f2 inoltre l'orario flessibile (al fine di condividere gli spazi degli uffici) e il telelavoro tramite VPN. Nell'ottobre 2001 Lehman acquist\u00f2 un palazzo ad uso uffici di 32 piani (circa 97.500\u00a0m\u00b2) per la somma di US$ 700 milioni. Il palazzo, situato al numero 745 di Seventh Avenue, era stato costruito da poco tempo e non era stato ancora occupato, dalla rivale Morgan Stanley. Con il quartier generale mondiale di Morgan Stanley situato a soli due isolati di distanza, al numero 1585 di Broadway, sulla scia degli attacchi, la societ\u00e0 stava rivalutando la propria pianificazione degli spazi che avrebbero posto oltre 10.000 dipendenti nell'area di Times Square. Lehman cominci\u00f2 il trasferimento nel nuovo palazzo a gennaio e termin\u00f2 a marzo 2002, un trasloco che miglior\u00f2 significativamente il morale all'interno della societ\u00e0.\nLa societ\u00e0 \u00e8 stata criticata per non essere tornata ad occupare il suo precedente quartier generale a Manhattan. In seguito agli attentati, tra le principali societ\u00e0, solamente Deutsche Bank, Goldman Sachs e Merrill Lynch sono rimaste nel centro della citt\u00e0. Lehman, comunque, ha puntato al fatto di impegnarsi a rimanere a New York, tenuto conto che il nuovo quartier generale ha rappresentato una circostanza ideale, in cui la societ\u00e0 aveva disperato bisogno di comprare e Morgan Stanley aveva disperato bisogno di vendere, che, quando il nuovo palazzo \u00e8 stato acquistato, l'integrit\u00e0 strutturale del Three World Financial Center non era ancora stata approvata, e che, in ogni caso, la societ\u00e0 non poteva attendere fino alla conclusione dei lavori di riparazione del Three World Financial Center, prevista per maggio 2002.\nDopo gli attentati, il management di Lehman pose ancora pi\u00f9 enfasi sulla pianificazione della continuit\u00e0 operativa. Al contrario dei suoi rivali, la societ\u00e0 era insolitamente concentrata per essere una tra le pi\u00f9 grandi banche d'affari del mondo. Ad esempio, Morgan Stanley mantiene una struttura per le attivit\u00e0 bancarie e di contrattazione (banking and trading) di 70.000\u00a0m\u00b2 a Westchester County (New York). La sala contrattazioni di UBS \u00e8 sita a Stamford (Connecticut). La divisione asset management di Merrill Lynch si trova a Plainsboro Township (New Jersey). A parte il suo quartier generale nel Three World Financial Center, Lehman manteneva le strutture operative e di backoffice a Jersey City, in uno spazio che la societ\u00e0 intendeva lasciare libero prima dell'11 settembre. Tale spazio non solo \u00e8 stato mantenuto, ma anche espanso, mediante la costruzione della struttura di backup trading. Inoltre, la rete di telecomunicazione apprestata nei giorni seguenti gli attacchi per permettere ai dipendenti di lavorare da casa, era stata ampliata e potenziata per l'utilizzo generale interno alla societ\u00e0.\nLa controversia legale con la SEC (2003).\nNel 2003 Lehman fu una delle dieci societ\u00e0 che accettarono simultaneamente un patteggiamento con la Securities and Exchange Commission (SEC), il Procuratore Generale dello Stato di New York e diverse altre autorit\u00e0 di regolamentazione, in merito all'indebita influenza esercitata sugli analisti che si occupavano dell'attivit\u00e0 di ricerca, da parte delle divisioni societarie di investment banking. Nello specifico, le autorit\u00e0 di regolamentazione presumevano che le societ\u00e0 avessero impropriamente collegato i compensi degli analisti ai ricavi delle loro attivit\u00e0 di investment banking e che avessero promesso ai propri clienti la fornitura di ricerche capaci di muovere positivamente il mercato, in cambio di opportunit\u00e0 di sottoscrizione. L'accordo noto come \u201cglobal settlement\u201d, stabil\u00ec sanzioni finanziarie per complessivi 1,4 miliardi di dollari, di cui 80 milioni in capo a Lehman, oltre a imporre riforme strutturali, tra cui la completa separazione tra l'attivit\u00e0 di investment banking e quella di ricerca, il divieto di stabilire compensi agli analisti collegati - direttamente o indirettamente - ai ricavi dell'attivit\u00e0 di investment banking, nonch\u00e9 l'obbligo di fornire ai propri clienti ricerche gratuite e indipendenti realizzate da terzi.\nLa crisi dei mutui subprime.\nNell'agosto 2007 la societ\u00e0 ha chiuso la sua banca dedicata ai prestiti subprime, BNC Mortgage, eliminando 1.200 posti di lavoro in 23 sedi e registrando una perdita dopo le imposte di 25 milioni di dollari e una riduzione di 27 milioni del goodwill. Lehman ha dichiarato che le scadenti condizioni del mercato nel settore dei mutui \"hanno reso necessaria una sostanziale riduzione delle risorse e dell'impegno nell'area dei prestiti subprime\".\nNel 2008 Lehman ha affrontato una perdita senza precedenti per la persistente crisi dei subprime. Tale perdita era apparentemente la conseguenza del mantenimento di ampie posizioni nel settore dei mutui subprime e di altri titoli a basso rating relativi alla cartolarizzazione di tali mutui; non \u00e8 chiaro se Lehman l'abbia fatto perch\u00e9 semplicemente non \u00e8 riuscita a vendere i titoli a basso rating in portafoglio, oppure a causa della decisione consapevole di mantenere tali posizioni. In ogni caso, vaste perdite si sono accumulate per tutto il 2008 sui titoli garantiti da mutui a basso rating. Nel secondo trimestre, Lehman ha registrato perdite per 2,8 miliardi ed \u00e8 stata obbligata a liquidare 6 miliardi di attivit\u00e0. Nel solo primo semestre del 2008, le azioni di Lehman hanno perso il 73% del loro valore, mentre il mercato del credito continuava a franare. Nell'agosto 2008, Lehman ha annunciato l'intenzione di ridurre del 6% la propria forza lavoro (1.500 persone) entro la data di presentazione dei risultati del terzo trimestre, a settembre. Gi\u00e0 a luglio 2008 si prospettava l'insolvenza dell'istituto. Il 22 agosto 2008 le azioni Lehman hanno chiuso con un progresso del 5% (16% nell'arco della settimana) grazie alle notizie secondo le quali la Korea Development Bank (controllata dallo Stato) stava prendendo in considerazione l'acquisizione della banca. La maggior parte di questi guadagni sono stati velocemente erosi non appena si \u00e8 avuta notizia che la Korea Development Bank stava \"fronteggiando difficolt\u00e0 per soddisfare le autorit\u00e0 regolatrici e per attrarre partner nell'operazione\". Tutto \u00e8 culminato il 9 settembre, quando le azioni sono affondate del 44,95% a 7,79 di dollari, dopo la notizia che la societ\u00e0 statale sudcoreana aveva posto le trattative in stand-by.\nL'erosione della fiducia degli investitori \u00e8 proseguita quando le azioni Lehman hanno perso violentemente met\u00e0 del loro valore spingendo l'indice S&amp;P 500 gi\u00f9 del 3,4% il 9 settembre. Il Dow Jones ha perso 300 punti lo stesso giorno per la preoccupazione degli investitori riguardo alla solidit\u00e0 della banca. Il governo degli Stati Uniti non ha annunciato alcun piano di intervento a soccorso di crisi finanziarie che dovessero riguardare Lehman.\nIl 10 settembre 2008 Lehman ha annunciato una perdita di 3,9 miliardi di dollari e l'intenzione di liquidare una quota di maggioranza delle sue attivit\u00e0 di investment management, inclusa Neuberger Berman, determinando una perdita del 7% del valore del titolo. Lehman, dopo aver inizialmente respinto ogni domanda riguardo alla vendita della societ\u00e0, annunci\u00f2 di essere in cerca di un acquirente e il prezzo delle azioni cadde di un ulteriore 40% l'11 settembre 2008.\nLa bancarotta.\nIl 13 settembre 2008 Timothy F. Geithner, allora presidente della Federal Reserve Bank di New York, convoc\u00f2 una riunione sul futuro di Lehman, inclusa la possibilit\u00e0 di una liquidazione d'emergenza delle sue attivit\u00e0. In tale sede Lehman rifer\u00ec che erano in corso trattative con Bank of America e Barclays per la possibile vendita della societ\u00e0. Il 14 settembre 2008 il The New York Times pubblic\u00f2 la notizia che Barclays aveva ritirato la sua offerta per l'acquisto di tutta o parte di Lehman e che l'operazione per salvare la banca dalla liquidazione era naufragata. I leader delle pi\u00f9 grandi banche di Wall Street continuarono ad incontrarsi durante il giorno per prevenire il rapido fallimento della banca. Il chiacchierato coinvolgimento di Bank of America sembr\u00f2 anch'esso concludersi quando i regolatori federali si opposero alla sua richiesta che il governo si interessasse alla vendita. Sempre il 14 settembre 2008 il New York Times riportava che Lehman si sarebbe avvalsa della protezione da bancarotta per la societ\u00e0 capogruppo, Lehman Brothers Holdings, mantenendo le sue controllate solventi durante le procedure di bancarotta. Un gruppo di societ\u00e0 di Wall Street si accord\u00f2 per fornire capitali e assistenza finanziaria per le liquidazioni ordinarie della banca e la Federal Reserve, a sua volta, ha acconsentito allo scambio degli asset di qualit\u00e0 pi\u00f9 bassa con prestiti ed altri aiuti da parte del governo. La bancarotta di Lehman avrebbe rappresentato il pi\u00f9 grande fallimento di una investment bank da quando Drexel Burnham Lambert croll\u00f2 tra le accuse di frode 18 anni prima. La International Swaps and Derivatives Association (ISDA) ha offerto una sessione straordinaria per domenica 14 settembre 2008 per permettere agli operatori di mercato di fronteggiare le posizioni in vari derivati sulla base della bancarotta di Lehman in quella giornata. Sebbene la richiesta di bancarotta sia stata fatta oltre quella scadenza, molti operatori cercarono di onorare i contratti chiusi nella sessione speciale.\nA New York, il 15 settembre 2008, poco prima dell'una del mattino, Lehman Brothers Holdings ha annunciato l'intenzione di avvalersi della protezione in caso di bancarotta di cui al Chapter 11, sebbene le proprie controllate abbiano continuato ad operare normalmente. La Borsa Australiana (Australian Securities Exchange - ASX) ha comunque sospeso la controllata australiana di Lehman dalla partecipazione al mercato, dopo che la camera di compensazione aveva chiuso tutti i contratti con la societ\u00e0.\nLe azioni Lehman Brothers sono crollate dell'80% nella fase di pre-apertura alla Borsa di New York. Il 15 settembre 2008 l'indice Dow Jones ha chiuso in ribasso di 500 punti, realizzando la pi\u00f9 grande caduta da quella che era seguita agli attacchi dell'11 settembre 2001. Le condizioni della sala contrattazioni di Lehman quel giorno apparivano pessime: un terzo della forza vendita era assente e quelli che c'erano avevano portato i loro curricula vitae, insieme a pizza, birra e tequila.\nNel Regno Unito, la banca d'affari \u00e8 entrata in amministrazione controllata con PricewaterhouseCoopers designata come amministratore. Il 16 settembre 2008 la succursale giapponese, Lehman Brothers Japan Inc., e la sua controllante hanno presentato alla Corte del Distretto di Tokyo la richiesta per avvalersi della legge sulla riorganizzazione pilotata in caso di crisi aziendale.\nIl fallimento di Lehman \u00e8 il pi\u00f9 grande nella storia delle bancarotte mondiali. Lehman ha superato infatti il crac di WorldCom, il gruppo telefonico che fin\u00ec in amministrazione controllata nel 2002. Lehman aveva un debito pari a circa 613 miliardi di dollari. I 26.000 dipendenti hanno perso il posto di lavoro. Al momento del fallimento, Lehman in Europa contava circa 6\u00a0000 dipendenti. Nelle sedi italiane i dipendenti erano circa 140, di cui 120 operativi a Milano e i restanti 20 a Roma.\nRichard Fuld, l'amministratore della banca, che aveva da tempo presentato dei falsi bilanci e negli ultimi dieci anni aveva versato 300\u00a0000 dollari a deputati e senatori del congresso americano per corromperli, \u00e8 stato messo sotto inchiesta da altri membri del congresso stesso.\nIl 6 marzo 2012, 1.268 giorni dopo il crack, Lehman Brothers Holdings, quello che restava dalla liquidazione del colosso bancario fallito durante la crisi del 2008, usc\u00ec dal Chapter 11, ovvero dall'amministrazione controllata da 639 miliardi di dollari. La societ\u00e0 cominci\u00f2 a rimborsare i creditori il successivo 17 aprile, chiudendo in questo modo un capitolo iniziato il 15 settembre 2008, quando Lehman \u00e8 collassata dando inizio alla crisi finanziaria globale. Tale fase ha visto la distribuzione ai creditori di circa 65 miliardi di dollari, a fronte di richieste per oltre 300 miliardi. \"Siamo fieri di annunciare che Lehman \u00e8 uscita dal Chapter 11 e inizia la parte finale della distribuzione di fondi ai creditori\", ha detto John Suckow in un comunicato. Il tribunale fallimentare aveva approvato il piano di rimborso nel dicembre precedente. Il nuovo consiglio di amministrazione, tra le varie cose, continu\u00f2 con la liquidazione di asset."}
{"id": "584011", "revid": "1538224", "url": "https://it.wikipedia.org/wiki?curid=584011", "title": "Ventilazione (album)", "text": "Ventilazione \u00e8 l'ottavo album musicale di Ivano Fossati uscito nel 1984."}
{"id": "584014", "revid": "125766762", "url": "https://it.wikipedia.org/wiki?curid=584014", "title": "Le tenebrose avventure di Billy e Mandy", "text": "Le tenebrose avventure di Billy e Mandy (\"The Grim Adventures of Billy &amp; Mandy\") \u00e8 una serie televisiva animata statunitense del 2001, creata da Maxwell Atoms.\nLa serie segue le avventure di un ragazzo ingenuo e spensierato di nome Billy e una ragazza cinica e spietata di nome Mandy che, dopo aver vinto una sfida di limbo per salvare il criceto domestico di Billy, ottengono il potente Tenebra come loro migliore amico in eterna servit\u00f9 e schiavit\u00f9.\n\"Billy e Mandy\" \u00e8 nato originariamente come una serie di segmenti di \"Brutti e cattivi\", di cui faceva parte anche la serie \"Hector Polpetta\". Le serie si sono successivamente distaccate trasmettendo indipendentemente gli episodi dal 2003. Nel 2007 \u00e8 stato trasmesso un episodio speciale crossover con \"\". Un anno dopo \u00e8 stato trasmesso un film per la televisione intitolato \"Gang Spaccagrugno\", destinato a servire come episodio pilota di una nuova serie spin-off.\nLa serie \u00e8 stata trasmessa per la prima volta negli Stati Uniti su Cartoon Network dal 9 giugno 2000 (come episodio pilota all'interno di \"The Cartoon Cartoon Show\") e ufficialmente dal 24 agosto 2001 al 9 novembre 2007, per un totale di 77 episodi (e 160 segmenti) ripartiti su sei stagioni. In Italia, la serie \u00e8 stata trasmessa su LA7, Cartoon Network e Boing, e per un breve periodo anche su Italia 1.\nDurante la sua trasmissione, la serie ha vinto due Emmy Awards e un Annie Award, con una nomination per un Daytime Emmy Award, per tre Golden Reel Award e altri due Annie Award.\nTrama.\nBilly e Mandy sono due strani bambini che vivono nella periferia della cupa citt\u00e0 industriale di Endsville. Il primo \u00e8 un bambino ottimista e sempre felice, non perch\u00e9 abbia un carattere solare ma semplicemente perch\u00e9 \u00e8 un completo imbecille; la seconda \u00e8 una bambina cinica, misantropa e sadica che non sorride mai, forse perch\u00e9 \u00e8 l'unica dotata di intelligenza in un contesto principalmente composto da idioti.\nUn giorno, i due festeggiano il decimo compleanno di Mr. Snuggles, il criceto di Billy: l'unica cosa che questo animaletto sa fare \u00e8 dare un morso quando qualcuno dice \"bacetto\". Ma il criceto \u00e8 ormai decrepito e nella stanza di Billy compare Tenebra, il Cupo Mietitore (\"The Grim Reaper\" nell'originale), per prendere l'anima di Mr. Snuggles. I ragazzini, al contrario di altri, non si spaventano per la grottesca apparizione, l'uno perch\u00e9 troppo stupido e l'altra perch\u00e9 troppo poco emotiva.\nTenebra, seppur perplesso, decide di concludere comunque il suo lavoro, ma Billy non sembra intenzionato a consegnargli l'amato criceto e Mandy ne approfitta per proporre alla Morte una sfida che, se avesse vinto, gli avrebbe fruttato sia l'anima di Snuggles che quella di Billy; in caso contrario, sarebbe dovuto diventare il migliore amico di Billy e Mandy.\nI tre si trasferiscono allora nel Limbo per la sfida, dove Tenebra ritiene di batterli facilmente nella danza limbica, essendo composto di sole ossa, ma Mandy pronuncia la parola \"bacetto\", spingendo Snuggles a mordere Tenebra, che manda in frantumi il bastone per il limbo e perde la scommessa. Tenebra diviene cos\u00ec il miglior amico dei due ragazzini (anche se per Mandy \u00e8 pi\u00f9 che altro uno schiavo).\nI tre vivono insieme avventure pazzesche, in cui tutto ci\u00f2 che dovrebbe far paura diviene invece continuo oggetto di scherzo e di divertimento.\nProduzione.\nLa prima serie vede Tenebra protagonista quasi assoluto, ma pi\u00f9 recentemente a farla da padroni sembrano essere Billy e Mandy, mettendo in alcune avventure completamente da parte Tenebra, il cui ruolo diventa ormai marginale rispetto alla prima serie. Forse a causa della giovane et\u00e0 del pubblico, i produttori hanno deciso di incentrare le avventure sui due bambini, in modo tale che vi sia maggiore immedesimazione. Le creature che ora compaiono sono semplici mostri, mentre nella prima serie erano veri e propri demoni dell'inferno: lo stesso Nergal, demone della mitologia mesopotamica, \u00e8 stato sostituito dal figlio Junior, che si ritrova ad andare a scuola con Billy e Mandy.\nTrasmissione.\nLa serie veniva originalmente trasmessa appaiata ad \"Hector Polpetta\" (\"Evil Con Carne\") con il titolo \"Brutti e cattivi\" (\"Grim &amp; Evil\"), ma in seguito ottenne un successo tale da meritare una programmazione indipendente.\nPersonaggi e doppiatori.\nPersonaggi di supporto.\nUn famoso vampiro, ormai pensionato, idolo dell'infanzia di Tenebra. Piuttosto scontroso, adora ballare, parla di s\u00e9 in terza persona ed \u00e8 il nonno paterno di Irwin. Il personaggio \u00e8 un'evidente parodia di Blacula.\nAmbientazione.\nEndsville.\nIl cartone si svolge principalmente ad Endsville, fittizia cittadina industriale dove quasi tutti i protagonisti risiedono. La storia della citt\u00e0 \u00e8 ignota, ma la sua etimologia sembra evidente, da \"End\" (Fine) e \"ville\" (suffisso tipico di molte citt\u00e0 americane), che significherebbe \"Citt\u00e0 della fine\".\nSpecial.\n\u00c8 stato fatto un episodio speciale intitolato \"Le tenebrose avventure del KND\", un crossover con protagonisti i personaggi principali delle serie animate \"Le tenebrose avventure di Billy e Mandy\" e \"\", con una comparsa di Ed, Edd &amp; Eddy, dell'omonima serie animata.\nFilm.\nDalla serie sono stati tratti tre film per la televisione:\nArgomenti ricorrenti e citazioni.\nNe \"Le tenebrose avventure di Billy e Mandy\" si pu\u00f2 osservare un particolare modo di fare satira mettendo in ridicolo molti valori normalmente esaltati in cartoni pi\u00f9 \"educativi\": l'amore \u00e8 mostrato come \"cosa da femminucce\"; ad esempio, nella puntata in cui Mandy si innamora, ella decide di farsi rimuovere il cuore da Tenebra per non amare pi\u00f9 in vita sua. Altro valore deriso \u00e8 la bont\u00e0: i pochi personaggi con questa dote sono stupidi e fanno sempre una brutta fine. Inoltre anche l'amicizia pu\u00f2 essere uno dei tanti valori derisi, infatti nella puntata in cui Nergal cerca di farsi degli amici, Billy cerca di aiutarlo con delle semplici regole, ma visto che con le buone non funziona, il demone decide di passare alle manieri forti. Quindi l'amicizia pu\u00f2 essere mostrata come un legame forzato anzich\u00e9 un semplice rapporto di fraternit\u00e0. Nel cartone comunque non vi \u00e8 violenza esplicita e non si rispettano le normali leggi della fisica."}
{"id": "584015", "revid": "198277", "url": "https://it.wikipedia.org/wiki?curid=584015", "title": "Ivo Iaconi", "text": "Carriera.\nGiocatore.\nEsord\u00ec in Serie C negli anni settanta, con la maglia del , squadra della sua citt\u00e0. Gioc\u00f2 nel ruolo di libero. Vest\u00ec le maglie della , del Carpi e del Francavilla, squadra con la quale vinse un torneo di Serie C2. Torn\u00f2 al Giulianova, all'inizio degli anni ottanta diventando una bandiera della squadra giallorossa per dieci anni e indossando per diverse stagioni la fascia di capitano.\nAllenatore.\nNel 1992 lasci\u00f2 il calcio giocato, dopo la retrocessione dalla C2 al CND del suo Giulianova. Per due stagioni allen\u00f2 la in Serie C1, dove suo fratello Andrea era il direttore sportivo. Nel 1994 ricominci\u00f2 dal CND alla guida del . Vinse il campionato, ma l'anno dopo ('95-'96) in serie C2 fu esonerato. Nonostante il licenziamento, la stagione successiva salt\u00f2 in C1 al , ma retrocesse.\nLe stagioni poco positive, dovute anche all'inesperienza, contribuirono alla sua crescita professionale e infatti inizi\u00f2 a collezionare promozioni. Con la Fermana (C1) si salv\u00f2 il primo anno, al secondo arriv\u00f2 primo traghettando la societ\u00e0 marchigiana per la prima volta in Serie B. Il successo, bello ed inaspettato, ebbe un epilogo amaro: nei cadetti la squadra retrocesse e pass\u00f2 al Catania, in C1, qui viene esonerato per ben due volte e in entrambi i casi rimpiazzato da Vincenzo Guerini.\nDopo un anno di riflessione venne ingaggiato dal dove era direttore sportivo il fratello Andrea. In due anni riport\u00f2 la squadra in serie B, ma nei cadetti la sorte gli fu avversa: dopo una met\u00e0 stagione di buon livello, la situazione precipit\u00f2 e Iaconi venne esonerato. A febbraio del 2005 guid\u00f2 il (C1) per pochi mesi. A giugno 2005 accett\u00f2 la panchina del Frosinone.\nLa squadra ciociara, reduce da una stagione di C1 culminata con l'eliminazione nella semifinale play-off contro il , puntava al salto in serie B. Il presidente Maurizio Stirpe lo accontent\u00f2 in sede di campagna-acquisti prendendo calciatori esperti come Anaclerio, Fialdini, Bell\u00e8, Ginestra, Antonioli, Perra ecc. Il primo posto and\u00f2 al di Edy Reja: Iaconi, in ogni caso, affronta nuovamente i play-off con esito positivo, conquistando la prima storica promozione fra i cadetti per il Frosinone proprio grazie alla vittoria negli spareggi.\nNella stagione 2006-2007, Iaconi \u00e8 riconfermato in Serie B alla guida del Frosinone. Con la squadra frusinate Iaconi affronta un campionato con squadre eccellenti (, Napoli, , , Brescia etc.) concludendo il campionato con una salvezza a 50 punti, conseguita con un turno d'anticipo grazie alla vittoria per 2-0 sull'.\nNel giugno del 2007 ha firmato un contratto con la societ\u00e0 neo-retrocessa dalla A dell'. Dopo questa stagione, in cui si piazza all'ottavo posto in classifica in Serie B ottenendo 62 punti con la squadra marchigiana e sfiorando i play-off, nel luglio del 2008 firma un contratto per la stagione 2008-2009 con la Cremonese, societ\u00e0 di Prima Divisione, ma viene esonerato dopo la 16\u00aa giornata di andata. Viene ingaggiato in sostituzione di Walter Novellino sulla panchina della , in serie B, il 24 ottobre 2009, ed a sua volta esonerato il giorno 8 febbraio 2010.\nIl 19 luglio 2010 viene ingaggiato dalla Triestina (serie B) per la stagione calcistica 2010-2011. Il 23 dicembre viene esonerato in seguito a una serie di risultati negativi e l'ultimo posto in classifica. Il 20 febbraio 2013 viene ingaggiato dalla in Lega Pro 1\u00aa div., in sostituzione di Nello Di Costanzo. Tuttavia non riesce a evitare la retrocessione della che ottiene il 16\u00ba posto in campionato. Il 4 marzo 2014 il Brescia, societ\u00e0 dove lavora come direttore sportivo il fratello Andrea, lo ha ingaggiato come allenatore in sostituzione di Cristiano Bergodi. Debutta sulla panchina del Brescia l'8 marzo 2014 in casa contro il Latina, perdendo 0-2. Porta la squadra a un 13\u00ba posto finale. Confermato per la stagione successiva, viene esonerato il 15 dicembre con la squadra in zona play-out e la societ\u00e0 in gravi condizioni economiche."}
{"id": "584016", "revid": "767487", "url": "https://it.wikipedia.org/wiki?curid=584016", "title": "Cantone di \u00c9pinac", "text": "Il Cantone di \u00c9pinac era una divisione amministrativa dell'Arrondissement di Autun.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva i comuni di:"}
{"id": "584018", "revid": "767487", "url": "https://it.wikipedia.org/wiki?curid=584018", "title": "Uridina difosfato", "text": "L'uridina difosfato, comunemente abbreviato come UDP, \u00e8 un nucleotide. Si tratta di un estere dell'acido pirofosforico con il nucleoside uridina. L'UDP consiste di un pirofosfato, di uno zucchero pentoso (il ribosio) e della base azotata uracile.\nL'uridindifosfato \u00e8 coinvolto in numerosi processi metabolici, come la glicogenosintesi o la conversione di galattosio in glucosio necessaria per il suo ingresso nella glicolisi."}
{"id": "584021", "revid": "287204", "url": "https://it.wikipedia.org/wiki?curid=584021", "title": "Commutazione", "text": ""}
{"id": "584022", "revid": "597981", "url": "https://it.wikipedia.org/wiki?curid=584022", "title": "Poesia metafisica", "text": "La poesia metafisica caratterizz\u00f2 la letteratura del XVII secolo ed \u00e8 una singolare ed elaboratissima mescolanza di passioni e di pensiero in cui le emozioni sono espresse in modo intellettuale, con raziocinio e concettismo. \nProprio a questo riguardo le furono mosse delle critiche da John Dryden che ne rifiutava il modo cerebrale e manierisitico di esprimere i sentimenti.\nParticolare della poesia metafisica \u00e8 l'uso di un linguaggio figurato, legato alla nuova sensibilit\u00e0 dell'epoca e al nuovo sapere scientifico. \nQuesto stile si manifest\u00f2 sia nella poesia amorosa (John Donne e Andrew Marvell) sia in quella a carattere religioso (George Herbert, Henry Vaughan e Richard Crashaw)\nI poeti metafisici erano un ampio gruppo di poeti britannici che in comune avevano l'interesse per questioni metafisiche e il metodo di investigazione di tali questioni. \nQuesti poeti non formarono mai un movimento o una scuola, anzi, molti di loro non si conoscevano nemmeno e non \navevano mai letto le opere degli altri. Il nome \"metafisici\" fu adoperato solo molto tempo dopo da Samuel Johnson, che, nella stesura del suo dizionario, riprese il termine usato da John Dryden nel commentare la poesia di John Donne.\nLa poesia metafisica trov\u00f2 nuova fortuna agli inizi del Novecento, quando fu riscoperta ed ispir\u00f2 molti autori modernisti come Thomas Stearns Eliot e William Butler Yeats"}
{"id": "584023", "revid": "599013", "url": "https://it.wikipedia.org/wiki?curid=584023", "title": "Klaus Bachlechner", "text": "Biografia.\nAnche il figlio Thomas \u00e8 un calciatore.\nCarriera.\nCresciuto nel settore giovanile del , fece le sue prime apparizioni in campo con il in Serie C, nella stagione 1971-1972, ove venne mandato in prestito per poi tornare in Veneto l'anno successivo. In due campionati in giallobl\u00f9 ottenne 13 presenze totali in Serie A, senza mai segnare.\nNell'annata 1974-1975 arriva un'altra cessione in prestito, stavolta al , dove segnando 2 reti in 36 presenze convince la societ\u00e0 scaligera, nel frattempo risalita nella massima serie dopo un periodo in Serie B, a riprenderlo, stavolta per farlo giocare titolare.\nA Verona disputa tre stagioni consecutive, tutte coronate con il raggiungimento della salvezza nonch\u00e9 della prima storica finale di Coppa Italia degli scaligeri, nell'edizione 1975-1976, per un totale di altre 85 presenze in massima serie. Nell'annata 1978-1979 viene quindi acquistato dal , dove gioca tre stagioni da titolare in difesa.\nNel 1981 passa invece all', con cui gioca altre 20 partite, vincendo la Coppa Italia 1981-1982. Ritorna a Bologna l'anno successivo, con la squadra appena retrocessa per la prima volta nella sua storia in Serie B; qui continua a giocare anche quando i felsinei cadono in Serie C1.\nIn carriera ha totalizzato complessivamente 204 presenze in Serie A, con all'attivo una rete \u2013 in occasione del successo interno del Bologna sulla del 19 ottobre 1980 \u2013, e 71 presenze e 2 reti in Serie B.\nDopo il ritiro.\nHa svolto per 20 anni l'attivit\u00e0 di commercialista a Brunico, sua citt\u00e0 natale, oggi con la moglie gestisce una struttura alberghiera a Valdaora di Sopra; si occupa ancora di calcio con mansioni dirigenziali."}
{"id": "584029", "revid": "729019", "url": "https://it.wikipedia.org/wiki?curid=584029", "title": "Disosmia", "text": "La disosmia \u00e8 l'alterazione delle percezioni dell'olfatto di tutti gli odori. L'origine di questa patologia pu\u00f2 essere fatta risalire a lesioni centrali encefaliche o periferiche a carico del neuroepitelio.\nLa disosmia pu\u00f2 essere meglio definita come il risultato della disfunzione dell'organo olfattivo comunque verificatasi."}
{"id": "584030", "revid": "339392", "url": "https://it.wikipedia.org/wiki?curid=584030", "title": "Anticommutazione", "text": ""}
{"id": "584034", "revid": "1651376", "url": "https://it.wikipedia.org/wiki?curid=584034", "title": "Citt\u00e0 decorate al valor militare per la guerra di liberazione", "text": "Alla fine della seconda guerra mondiale, la neonata Repubblica Italiana sent\u00ec \u00ab\"l'obbligo di segnalare come degni di pubblico onore gli autori di atti di eroismo militare\"\u00bb, ricompensando, con delle decorazioni al valor militare, non solo i singoli combattenti, militari o partigiani, ma anche quelle istituzioni territoriali e non (comuni, citt\u00e0, province, regioni, universit\u00e0) a cui era stato riconosciuto un ruolo rilevante nella Guerra di Liberazione.\nMedaglie d'argento al valor militare.\nAltri enti.\nCervarolo, frazione del Comune di Villa Minozzo (RE), e per essa il Comune, 6 marzo 1950"}
{"id": "584038", "revid": "1718925", "url": "https://it.wikipedia.org/wiki?curid=584038", "title": "JPMorgan Chase", "text": "JP Morgan Chase &amp; Co. \u00e8 una multinazionale americana di servizi finanziari con sede a New York. \u00c8 una delle banche Big Four americane insieme a Bank of America, Citigroup e Wells Fargo, ed \u00e8 la pi\u00f9 grande banca al mondo con una capitalizzazione di mercato di oltre 420 miliardi di dollari. Dal 2017 \u00e8 anche una delle pi\u00f9 grandi societ\u00e0 di gestione patrimoniale al mondo con 2,9 miliardi di dollari in gestione e 25,4 miliardi di dollari in custodia nel 2019. L'unit\u00e0 di hedge fund di JP Morgan Chase \u00e8, con 45 miliardi di dollari in gestione, il terzo hedge fund pi\u00f9 grande al mondo.\nLa societ\u00e0 \u00e8 stata costituita nel 2000, quando Chase Manhattan Corporation si \u00e8 fusa con JP Morgan &amp; Co. Il marchio JP Morgan, storicamente noto come Morgan, \u00e8 utilizzato dall'investment banking, \"asset management\", private banking, \"private wealth management\", tesorerie e servizi di titoli. L'attivit\u00e0 fiduciaria nell'ambito del private banking e della gestione patrimoniale privata viene effettuata sotto l'egida di JPMorgan Chase Bank, NA. Il marchio Chase viene utilizzato per i servizi di carte di credito negli Stati Uniti e in Canada, nelle attivit\u00e0 bancarie al dettaglio negli Stati Uniti e nel settore bancario commerciale.\n\u00c8 quotata al NYSE e fa parte del DJIA Component.\nStoria.\nJPMorgan Chase, nella sua struttura attuale, \u00e8 il risultato della combinazione di diverse grandi societ\u00e0 bancarie statunitensi dal 1996, tra cui Chase Manhattan Bank, JP Morgan &amp; Co., Bank One, Bear Stearns e Washington Mutual. Ancora prima, i suoi predecessori includono le principali societ\u00e0 bancarie tra cui Chemical Bank, i Manufacturers Hanover Corporation, la First Chicago Bank, la National Bank of Detroit, la Texas Commerce Bank, la Providian Financial e la Great Western Bank. La pi\u00f9 antica istituzione precedente della societ\u00e0, la Bank of the Manhattan Company, era la terza pi\u00f9 grande societ\u00e0 bancaria negli Stati Uniti e la trentunesima banca pi\u00f9 antica del mondo, essendo stata fondata il 1\u00ba settembre 1799 da Aaron Burr.\nChase Manhattan Bank.\nLa Chase Manhattan Bank fu fondata nel 1955 con l'acquisto della Chase National Bank (fondata nel 1877) dalla Bank of the Manhattan Company (fondata nel 1799), la pi\u00f9 antica istituzione precedente dell'azienda. La Bank of the Manhattan Company fu fondata da Aaron Burr, che trasform\u00f2 la The Manhattan Company da azienda specializzata nel trasportare l'acqua in una banca.\nSecondo la pagina 115 di \"An Empire of Wealth\" di John Steele Gordon, l'origine di questo filone della storia di JPMorgan Chase \u00e8 la seguente:\nGuidata da David Rockefeller durante gli anni '70 e '80, la Chase Manhattan \u00e8 emersa come una delle pi\u00f9 grandi e prestigiose societ\u00e0 bancarie, con posizioni di leadership nel settore del prestito sindacato, dei servizi di tesoreria e dei titoli, delle carte di credito, dei mutui e dei servizi finanziari al dettaglio. Indebolita dal crollo immobiliare all'inizio degli anni '90, \u00e8 stata acquisita da Chemical Bank nel 1996, mantenendo il nome Chase. Prima della fusione con J.P. Morgan &amp; Co., la nuova Chase ha ampliato i gruppi di investimento e di gestione patrimoniale attraverso due acquisizioni. Nel 1999 ha acquisito Hambrecht &amp; Quist, con sede a San Francisco, per 1,35 miliardi di dollari. Nell'aprile 2000, Robert Fleming &amp; Co., con sede nel Regno Unito, \u00e8 stato acquistato dalla nuova Chase Manhattan Bank per 7,7 miliardi di dollari.\nChemical Banking Corporation.\nLa New York Chemical Manufacturing Company \u00e8 stata fondata nel 1823 come produttrice di vari prodotti chimici. Nel 1824 la societ\u00e0 modific\u00f2 il suo statuto per svolgere attivit\u00e0 bancarie e cre\u00f2 la Chemical Bank of New York. Dopo il 1851 la banca fu separata dalla casa madre e crebbe costantemente e, attraverso una serie di fusioni, in particolare con la Corn Exchange Bank nel 1954, la Texas Commerce Bank (una grande banca del Texas) nel 1986 e la Manufacturer's Hanover Trust Company nel 1991 (la prima grande fusione bancaria \"tra pari\"). Negli anni '80 e all'inizio degli anni '90, la Chemical \u00e8 emersa come uno dei leader nel finanziamento delle operazioni di leveraged buyout. Nel 1984 la Chemical lanci\u00f2 la Chemical Venture Partners per investire in operazioni di private equity a fianco di vari sponsor finanziari. Alla fine degli anni '80, la Chemical svilupp\u00f2 la sua reputazione per il finanziamento delle operazioni di buyout, costruendo un'attivit\u00e0 di finanziamento con di leveraged buyout sindacata e le relative attivit\u00e0 di consulenza sotto l'egida del pioniere della banca d'investimento, Jimmy Lee. In molti momenti di questa storia, la Chemical Bank fu la pi\u00f9 grande banca degli Stati Uniti (sia in termini di assets che di quota di mercato dei depositi).\nNel 1996 la Chemical Bank acquis\u00ec la Chase Manhattan. Sebbene la Chemical fosse il sopravvissuto nominale, prese il nome, ben pi\u00f9 noto, di Chase. Fino ad oggi, JPMorgan Chase conserva la storia dei prezzi delle azioni della Chemical prima del 1996, cos\u00ec come l'ex sede della Chemical a 270 Park Avenue (con l'attuale edificio demolito per una sede sostitutiva nello stesso sito).\nJP Morgan &amp; Company.\nLa J.P. Morgan &amp; Co. nacque dalla collaborazione con la Drexel, Morgan &amp; Co., che nel 1895 fu ribattezzata J.P. Morgan &amp; Co.. J.P. Morgan &amp; Co. finanzi\u00f2 la costituzione della United States Steel Corporation, che rilev\u00f2 l'attivit\u00e0 di Andrew Carnegie e altri, divenendo la prima societ\u00e0 al mondo da miliardi di dollari. Nel 1895\u00a0J.P. Morgan &amp; Co. forn\u00ec al governo degli Stati Uniti 62 milioni di dollari in oro per l'emissione di obbligazioni e per ripristinare l'eccedenza di tesoreria di 100 milioni di dollari. Nel 1892 la societ\u00e0 inizi\u00f2 a finanziare la New York, New Haven e Hartford Railroad e la guid\u00f2 attraverso una serie di acquisizioni che ne fecero il principale trasportatore ferroviario nel New England.\nCostruita nel 1914, la 23 Wall Street fu il quartier generale della banca per decenni. Il 16 settembre 1920, una bomba terroristica esplose di fronte alla banca, ferendo 400 persone e uccidendone 38. Poco prima che la bomba esplodesse, un foglio che avvertiva della bomba fu posta in una cassetta postale all'angolo tra Cedar Street e Broadway. Il caso non \u00e8 mai stato risolto e venne archiviato dall'FBI nel 1940.\nNell'agosto del 1914, Henry P. Davison, un socio di Morgan, fece un accordo con la Banca d'Inghilterra per rendere la J.P. Morgan &amp; Co. il monopolista sottoscrittore di obbligazioni di guerra per il Regno Unito e la Francia. La Banca d'Inghilterra divenne un \"agente fiscale\" della J.P. Morgan &amp; Co., e viceversa. La societ\u00e0, inoltre, invest\u00ec nei fornitori di attrezzature da guerra in Gran Bretagna e Francia. La societ\u00e0 trasse profitto dalle attivit\u00e0 di finanziamento e acquisto dei due governi europei.\nNegli anni '30\u00a0J.P. Morgan &amp; Co. e tutte le attivit\u00e0 bancarie integrate negli Stati Uniti erano obbligate dalle disposizioni del Glass-Steagall Act a separare i loro investimenti bancari dalle loro operazioni bancarie commerciali. La J.P. Morgan &amp; Co. scelse di operare come banca commerciale.\nNel 1935, dopo essere stato escluso dall'attivit\u00e0 sui titoli per oltre un anno, i capi della J.P. Morgan interruppero le operazioni di investimento bancario. Guidato dai soci di J.P. Morgan, Henry S. Morgan (figlio di Jack Morgan e nipote di J. Pierpont Morgan) e Harold Stanley, venne fondata il 16 settembre 1935 la Morgan Stanley, con 6,6 milioni di dollari di azioni privilegiate senza diritto di voto dei partner di JP Morgan. Al fine di rafforzare la sua posizione, nel 1959, J.P. Morgan si fuse con la Guaranty Trust Company di New York per formare la Morgan Guaranty Trust Company. La banca avrebbe continuato a operare come Morgan Guaranty Trust fino agli anni '80, prima di tornare all'utilizzo del marchio J.P. Morgan. Nel 1984 il gruppo acquist\u00f2 la Purdue National Corporation di Lafayette Indiana. Nel 1988 la societ\u00e0 inizi\u00f2 nuovamente ad operare esclusivamente come J.P. Morgan &amp; Co.\nBank One Corporation.\nNel 2004 JPMorgan Chase si fuse con la Bank One Corporation di Chicago, assumendo l'attuale presidente e CEO Jamie Dimon come presidente e COO. Succedette all'ex CEO William B. Harrison, Jr.. Dimon introdusse nuove strategie di riduzione dei costi e sostitu\u00ec gli ex dirigenti di JPMorgan Chase in posizioni chiave con i dirigenti di Bank One, molti dei quali erano con Dimon presso Citigroup. Dimon divenne CEO nel dicembre 2005 e presidente nel dicembre 2006.\nBank One Corporation venne costituita con la fusione nel 1998 di Banc One di Columbus e la First Chicago NBD. Questa fusione \u00e8 stata considerata un fallimento fino a quando Dimon non assunse e riform\u00f2 le pratiche della nuova societ\u00e0. Dimon apport\u00f2 modifiche per rendere la Bank One Corporation un valido partner di fusione per JPMorgan Chase.\nLa Bank One Corporation, precedentemente chiamata First Bancgroup of Ohio,venne fondata come holding della City National Bank of Columbus (Ohio) e di diverse altre banche in quello stato, tutte ribattezzate \"Bank One\" quando la holding venne ribattezzata Banc One Corporation. Con l'inizio del sistema bancario interstatale, queste si diffusero in altri stati, rinominando sempre le banche acquisite in \"Bank One\". Dopo la fusione con la First NBD di Chicago, i risultati finanziari negativi portarono al licenziamento del CEO John B. McCoy, il cui padre e nonno avevano diretto Banc One e i suoi predecessori. JPMorgan Chase complet\u00f2 l'acquisizione della Bank One nel terzo trimestre del 2004.\nBear Stearns.\nAlla fine del 2007, Bear Stearns era la quinta banca di investimento pi\u00f9 grande negli Stati Uniti, ma la sua capitalizzazione di mercato si era deteriorata durante la seconda met\u00e0 dell'anno. Nel giorno di venerd\u00ec 14 marzo 2008, Bear Stearns perse il 47% del suo valore di mercato azionario in quanto sono emerse voci secondo cui i clienti stavano prelevando capitali dalla banca. Nel fine settimana successivo, si scopr\u00ec che Bear Stearns poteva rivelarsi insolvente e il 15 marzo 2008 la Federal Reserve elabor\u00f2 un accordo per impedire una pi\u00f9 ampia crisi sistemica dal crollo di Bear Stearns.\nIl 16 marzo 2008, dopo un fine settimana di intense trattative tra JPMorgan, Bear e il governo federale, JPMorgan Chase annunci\u00f2 i suoi piani per acquisire Bear Stearns in uno scambio di azioni dal valore di 2 dollari per azione o 240 milioni di dollari in attesa dell'approvazione degli azionisti prevista entro 90 giorni. Nel frattempo, JPMorgan Chase accett\u00f2 di garantire tutte le negoziazioni e i flussi dei processi aziendali di Bear Stearns. Il 18 marzo 2008, JPMorgan Chase annunci\u00f2 ufficialmente l'acquisizione di Bear Stearns per 236 milioni di dollari. L'accordo di scambio di azioni venne firmato quella notte.\nIl 24 marzo 2008, dopo che il malcontento del pubblico per il basso prezzo di acquisizione minacci\u00f2 la chiusura dell'accordo, venne annunciata un'offerta rivista a circa 10 dollari per azione. In base ai termini rivisti, JPMorgan aquis\u00ec immediatamente anche una partecipazione del 39,5% in Bear Stearns utilizzando azioni di nuova emissione al nuovo prezzo di offerta ed ottenne un impegno dal consiglio di amministrazione, che rappresentava un altro 10% del capitale sociale, che i suoi membri avrebbero votato a favore del nuovo accordo. Con impegni sufficienti a garantire il successo del voto degli azionisti, la fusione venne completata il 30 maggio 2008.\nWashington Mutual.\nIl 25 settembre 2008, JPMorgan Chase acquist\u00f2 la maggior parte delle operazioni bancarie di Washington Mutual dall'amministrazione controllata della Federal Deposit Insurance Corporation. Quella notte, l'Office of Thrift Supervision, in quello che fu di gran lunga il pi\u00f9 grande fallimento bancario nella storia americana, aveva sequestrato la Washington Mutual Bank e l'aveva posta in amministrazione controllata. La FDIC vendette i beni della banca, garantendosi obbligazioni di debito e depositi a JPMorgan Chase &amp; Co per 1,836 miliardi di dollari, la quale riapr\u00ec la banca il giorno seguente. A seguito dell'acquisizione, gli azionisti della Washington Mutual persero tutto il loro capitale.\nJPMorgan Chase raccolse 10 miliardi di dollari in una vendita di azioni per coprire le svalutazioni e perdite dopo l'assunzione di depositi e filiali di Washington Mutual. Attraverso l'acquisizione, JPMorgan ora possiede i precedenti conti di Providian Financial, un'emittente di carte di credito della WaMu, acquisita nel 2005. La societ\u00e0 annunci\u00f2 l'intenzione di completare il rebranding delle filiali di Washington Mutual a Chase entro la fine del 2009.\nL'amministratore delegato Alan H. Fishman ricevette 7,5 milioni di dollari di bonus di accesso e liquidazione in contanti di 11,6 milioni di dollari dopo essere stato CEO per 17 giorni.\nL'insediamento del 2013.\nIl 19 novembre 2013, il Dipartimento di Giustizia annunci\u00f2 che la JPMorgan Chase aveva accettato di pagare 13 miliardi di dollari per liquidare le indagini sulle sue pratiche commerciali relative ai titoli garantiti da ipoteca. Di tale importo, 9 miliardi di dollari erano sanzioni e multe, mentre i restanti 4 miliardi di dollari erano sgravi per i consumatori. Questo \u00e8 stato il pi\u00f9 grande insediamento aziendale fino ad oggi. La condotta presso Bear Stearns e Washington Mutual prima delle loro acquisizioni del 2008 ha rappresentato in gran parte delle presunte irregolarit\u00e0. L'accordo non ha chiuso la faccenda delle accuse penali.\nAltre acquisizioni recenti.\nNel 2006 JPMorgan Chase acquis\u00ec la Collegiate Funding Services, una societ\u00e0 di portafoglio della societ\u00e0 di private equity Lightyear Capital, per 663 milioni di dollari. La CFS \u00e8 stata utilizzata come base per i Chase Student Loans, precedentemente noti come Chase Education Finance.\nNell'aprile 2006, JPMorgan Chase ha acquisito la rete bancaria al dettaglio e per le piccole imprese della Bank of New York Mellon. L'acquisizione diede a Chase l'accesso a 339 filiali aggiuntive a New York, New Jersey e Connecticut.\nNel marzo 2008, JPMorgan ha acquisito la societ\u00e0 di compensazione del carbonio con sede nel Regno Unito ClimateCare.\nNel novembre 2009, JPMorgan annunci\u00f2 che avrebbe acquisito il saldo di JPMorgan Cazenove, una joint venture di consulenza e sottoscrizione fondata nel 2004 con il gruppo Cazenove, per 1 miliardo di sterline.\nNel gennaio 2013, JPMorgan ha acquisito Bloomspot, una startup con sede a San Francisco nello spazio \"offerte\" per 35 milioni di dollari. Poco dopo l'acquisizione, il servizio \u00e8 stato chiuso.\nCronologia delle acquisizioni.\nDi seguito sono illustrate le principali fusioni e acquisizioni della societ\u00e0 e i suoi predecessori storici, anche se non si tratta di un elenco completo:\nStoria recente.\nNell'ottobre 2014, JPMorgan ha venduto la sua unit\u00e0 di trading di materie prime a Mercuria per 800 milioni di dollari, un quarto della valutazione iniziale di 3,5 miliardi di dollari, in quanto la transazione escludeva alcune scorte di petrolio e metalli e altre attivit\u00e0.\nNel marzo 2016, JPMorgan ha deciso di non finanziare miniere di carbone e centrali a carbone nei paesi ricchi. Nel settembre 2016, JPMorgan ha effettuato un investimento azionario in InvestCloud. Nel dicembre 2016, 14 ex dirigenti della societ\u00e0 di investimento Wendel sono stati processati per frode fiscale mentre JP Morgan Chase doveva essere perseguita per complicit\u00e0. Jean-Bernard Lafonta \u00e8 stato condannato per aver diffuso informazioni false e per insider trading e multato per 1,5 milioni di euro.\nNel marzo 2017, Lawrence Obracanik, un ex dipendente di JPMorgan Chase &amp; Co, si \u00e8 dichiarato colpevole di accuse penali per aver rubato pi\u00f9 di 5 milioni di dollari dalla societ\u00e0 di lavoro per pagare i debiti personali. Nel giugno 2017, Matt Zames, l'ex COO della banca, ha deciso di lasciare l'azienda. Nel dicembre 2017, JP Morgan \u00e8 stato citato in giudizio dal governo nigeriano per 875 milioni di dollari: secondo la Nigeria tale cifra \u00e8 stata trasferita da JP Morgan a un ex ministro corrotto. La Nigeria ha accusato JP Morgan di essere \"gravemente negligente\".\nNell'ottobre 2018, l'agenzia di stampa Reuters ha riferito che JP Morgan \u00abha accettato di pagare 5,3 milioni di dollari per risolvere le accuse di aver violato la Cuban Assets Control Regulations, le sanzioni iraniane e le sanzioni sulle armi di distruzione di massa 87 volte\u00bb, come affermato dal Dipartimento del tesoro degli Stati Uniti d'America.\nNel febbraio 2019, JP Morgan ha annunciato il lancio di JPM Coin, un token digitale che verr\u00e0 utilizzato per regolare le transazioni tra i clienti della sua attivit\u00e0 di pagamenti all'ingrosso. \u00c8 la prima criptovaluta emessa da una banca degli Stati Uniti.\nNel settembre 2020, la societ\u00e0 ha ammesso di aver manipolato i futures sui metalli preziosi e i mercati dei titoli di Stato in un periodo di otto anni. Si \u00e8 accordato con il Dipartimento di Giustizia degli Stati Uniti, la Securities and Exchange Commission degli Stati Uniti e la Commodity Futures Trading Commission per il pagamento di $ 920 milioni. JPMorgan non dovr\u00e0 affrontare accuse penali, tuttavia, si lancer\u00e0 in un accordo di rinvio a giudizio per tre anni.\nNel 2021, JP Morgan ha finanziato il tentativo fallito di creare una Super League europea nel calcio europeo, che, in caso di successo, avrebbe posto fine al meritocratico sistema di calcio piramidale europeo. Il ruolo di JP Morgan nella creazione della Super League \u00e8 stato determinante; si dice che la banca d'investimento ci abbia lavorato per diversi anni. Dopo un forte contraccolpo, i proprietari/dirigenti delle squadre che proponevano di creare il campionato si sono ritirati. Dopo che il tentativo di porre fine alla gerarchia del calcio europeo \u00e8 fallito, JP Morgan si \u00e8 scusata per il suo ruolo. Il capo di JP Morgan Jamie Dimon ha detto che la societ\u00e0 \"ha perso\" e che i tifosi di calcio avrebbero risposto negativamente alla Super League. \nNel settembre 2021, JPMorgan Chase \u00e8 entrata nel mercato bancario al dettaglio del Regno Unito con il lancio di un conto corrente basato su app con il marchio Chase. Questa \u00e8 la prima operazione bancaria al dettaglio della societ\u00e0 al di fuori degli Stati Uniti.\nSinossi cronologica.\nNell'albero genealogico di JP Morgan Chase figurano quasi un migliaio di antenati (banche di credito ordinario, banche d'affari e holding) confluiti nel corso di oltre due secoli nell'attuale colosso. I flussi principali derivano dai seguenti eventi:\nDati finanziari.\nJPMorgan Chase era la pi\u00f9 grande banca alla fine del 2008 come singola banca (escluse le filiali). A partire dal 2019, JPMorgan Chase \u00e8 al 18\u00ba posto nella classifica di Fortune 500 delle maggiori societ\u00e0 statunitensi per fatturato totale.\nOperazioni.\nAll'inizio del 2011, la societ\u00e0 ha annunciato che con l'uso di supercomputer, il tempo impiegato per valutare il rischio era stato notevolmente ridotto, dal giungere a una conclusione in poche ore a quelli che ora sono minuti. La societ\u00e0 bancaria utilizza per questo calcolo la tecnologia Field Programmabe Gate Array.\nStoria.\nLa banca inizi\u00f2 le operazioni in Giappone nel 1924, in Australia durante la parte successiva del diciannovesimo secolo, e in Indonesia all'inizio degli anni '20. Un ufficio della Equitable Eastern Banking Corporation (uno dei predecessori di JP Morgan) apr\u00ec una filiale in Cina nel 1921 e l\u00ec fu fondata la Chase National Bank nel 1923. La banca oper\u00f2 in Arabia Saudita e India dagli anni '30. Chase Manhattan Bank ha aperto un ufficio in Corea del Sud nel 1967. La presenza dell'azienda in Grecia risale al 1968. Un ufficio di JPMorgan fu aperto a Taiwan nel 1970, in Russia (Unione Sovietica) nel 1973, e le operazioni nordiche iniziarono nello stesso anno. Le operazioni in Polonia sono iniziate nel 1995.\nVertici della societ\u00e0.\nJamie Dimon \u00e8 presidente e CEO della JPMorgan Chase. L'accordo di acquisizione di Bank One nel 2004, \u00e8 stato progettato in parte per reclutare Dimon in JPMorgan Chase. Egli \u00e8 diventato amministratore delegato alla fine del 2005. Dimon \u00e8 stato lodato per la sua leadership durante la crisi finanziaria del 2008. Sotto la sua guida, JPMorgan Chase salv\u00f2 due banche in difficolt\u00e0 durante la crisi. Sebbene Dimon abbia criticato pubblicamente le rigide politiche sull'immigrazione del governo americano, a luglio 2018, la sua azienda ha azioni da 1,6 milioni di dollari nella Sterling Construction, societ\u00e0 incaricata di costruire un muro massiccio sul confine tra Stati Uniti e Messico.\nConsiglio d'amministrazione.\nA partire dal 17 maggio 2020:\nControversie.\nTruffa dei mutui subprime.\nIl 1\u00ba settembre 2011 la procura di New York denuncia per frode Bear Stearns e Emc Mortgage, del gruppo JP Morgan, per la truffa dei mutui subprime. Fannie Mae e Freddie Mac hanno perso pi\u00f9 di 30 miliardi nel 2008, quando il mercato immobiliare legato ai mutui subprime \u00e8 esploso. Le perdite sono state coperte in gran parte dalle tasse dei cittadini americani.. Le perdite della Bear Stearns ammontarono a 22,5 miliardi di dollari, provocarono la disoccupazione di 7 milioni di persone negli Stati Uniti d'America e una Grande recessione che dal 2008 \u00e8 imperversata in tutti i paesi civili d'Europa e del mondo, escluso la Cina e l'India.\nNel 2012 la banca fu denunciata dal governo federale americano perch\u00e9 ritenuta responsabile della crisi.\nIl 19 novembre 2013, la banca J.P. Morgan patteggiava un risarcimento di 13 miliardi di dollari per la truffa dei mutui \"subprime\".\nScandalo \"London Whale\".\nIl 7 ottobre 2010, Jp Morgan Chase \u00e8 stata coinvolta nello scandalo che riguarda le operazioni di compra-vendita di titoli derivati e che hanno causato un ammanco di circa 6 miliardi di dollari.\nMartin-Artajo, lo spagnolo che guidava la filiale di Londra, venne accusato di frode per aver nascosto l'ingente ammontare dell'ammanco, insieme con Julien Grout, un francese che si era occupato di falsificare le registrazioni dei valori giornalieri sulle posizioni di JP Morgan.. Ne deriv\u00f2 uno scandalo che, assieme agli altri, ha messo in negativo la reputazione dell'amministratore delegato Jamie Dimon, che tardivamente ha avviato un'indagine interna sulla catena dei controlli.\nIl 13 settembre 2013 la \"Securities and Exchange Commission\" - d'accordo con l\u2019\"Office of Comptroller of the Currency\", l'ente che regola le banche americane, la Federal Reserve e la \"Financial Conduct Authority\", autorit\u00e0 di vigilanza finanziaria nel Regno Unito - ha multato per 920 milioni di dollari la JP Morgan Chase, per la cosiddetta truffa della Balena di Londra (\"London Whale\"): in tal modo era stata ribattezzata quella bolla speculativa, che comport\u00f2 perdite di \"trading\" per circa 6 miliardi di dollari.\nManipolazione del mercato dell'energia.\nIl 30 luglio 2013, il governo statunitense e gli investitori sono stati risarciti da J.P. Morgan Chase, per aver manipolato il mercato energetico in California e nel Midwest fra il 2010 e il 2011, spacciando azioni ai propri clienti, di centrali elettriche in perdita per incredibili fonti di profitto.\nIl \"Report 2013\" sui paesi del Sud Europa.\nIl 28 maggio 2013 banca Jp Morgan ha pubblicato un rapporto in cui affermava la necessit\u00e0 di intervenire politicamente a livello locale presso gli Stati del Sud Europa per consentire ai governi riforme strutturali improntate all'austerity, arrivando in particolare a definire le costituzioni adottate in seguito alla caduta del fascismo come \u00abinadatte a favorire la maggiore integrazione dell'area europea\u00bb, in quanto mostrano una \u00abforte influenza delle idee socialiste\u00bb, per cui i sistemi costituzionali presentano \u00abesecutivi deboli nei confronti dei parlamenti, governi centrali deboli nei confronti delle regioni, tutele costituzionali nei confronti dei diritti dei lavoratori\u00bb. In particolare, vi si lamenta \u00abla licenza di protestare se sono proposte modifiche sgradite dello status quo\u00bb.\nIl 19 giugno 2013, il rapporto ha sollevato numerose critiche, dal momento che JP Morgan - a dispetto dall'ispirazione neoliberista della sua analisi - con i suoi progetti di finanza creativa \u00e8 stata tra le protagoniste della crisi dei subprime e della grande recessione del 2008.\nUffici.\nAnche se la vecchia sede della Chase Manhattan Bank si trovava al One Chase Manhattan Plaza, nel centro di Manhattan, il quartier generale mondiale attuale di JPMorgan Chase &amp; Co. si trova al numero 270 di Park Avenue, ex sede della Chemical Bank.\nLa maggior parte delle attivit\u00e0 in Nord America si svolgono in quattro edifici situati uno accanto all'altro affacciati su Park Avenue a New York."}
{"id": "584040", "revid": "1305772", "url": "https://it.wikipedia.org/wiki?curid=584040", "title": "Catalypse", "text": "Catalypse \u00e8 un videogioco sparatutto a scorrimento orizzontale con navicella spaziale, pubblicato dalla Genias nel 1992 per Commodore 64.\nVenne realizzato dall'italiano Andrea Pompili col supporto di Andrea Carboni ed Emanuele Tajariol, mentre le musiche sono di Michael Tsch\u00f6gl. Ha molta somiglianza con \"Armalyte\", sebbene pi\u00f9 evoluto, tanto che lo sviluppo ebbe un rallentamento per dare modo al programmatore di revisionare alcune somiglianze.\nModalit\u00e0 di gioco.\nIl gioco \u00e8 ambientato nello spazio e in vari ambienti tecnologici o naturali del pianeta Clio. Il giocatore si trova al comando di una astronave che deve far arrivare al termine del livello evitando le collisioni con avversari, proiettili nemici ed elementi di sfondo. Lo scorrimento \u00e8 orizzontale verso destra e continuo, con elementi di sfondo che possono trovarsi in basso, in alto e sospesi a met\u00e0, creando a volte dei passaggi stretti. L'astronave spara normalmente verso destra, ma pu\u00f2 raccogliere nove tipi di power-up, tra cui una variet\u00e0 di armi, fino a due satelliti aiutanti, e scudo protettivo temporaneo. Catalypse \u00e8 diviso in 5 livelli, ognuno con mostri di fine livello (e anche uno a met\u00e0 del quinto) di grandi dimensioni. Per ridurre la difficolt\u00e0, a inizio partita c'\u00e8 un'opzione per disattivare il fuoco nemico. Sono presenti sequenze introduttiva e finale relativamente elaborate.\nAccoglienza.\nLa versione inglese di \"ZZap!64\", nel n.84, gli attribuisce un 30%, mentre la versione italiana gli attribuisce un 93% e la rivista concorrente \"Commodore Format\" gli attribuisce un 91%. L'italiana \"Computer+Videogiochi\" assegna 85%.\nLe recensioni positive apprezzarono molto l'estetica e il design; alcuni difetti minori segnalati sono la necessit\u00e0 di ricaricare il livello ogni volta che si perde una vita e la sintesi vocale poco comprensibile."}
{"id": "584043", "revid": "287204", "url": "https://it.wikipedia.org/wiki?curid=584043", "title": "Eccidio di Porzus", "text": ""}
{"id": "584044", "revid": "125459956", "url": "https://it.wikipedia.org/wiki?curid=584044", "title": "Samurai Jack", "text": "Samurai Jack \u00e8 una serie televisiva animata statunitense del 2001, creata da Genndy Tartakovsky.\nLa serie segue le avventure di un samurai senza nome detto \"Jack\" che brandisce una mistica katana in grado di tagliare qualsiasi cosa. Si propone di liberare il suo regno dopo che \u00e8 stato conquistato da un demone malvagio e mutaforma noto come Aku. Nella successiva battaglia di Jack con Aku, proprio mentre Jack sta per sferrare l'ultimo colpo, Aku invia il samurai avanti nel tempo verso un futuro distopico governato in maniera tirannica dal demone. Jack cerca di tornare indietro nel tempo e sconfiggere Aku prima che possa conquistare il mondo.\nLa serie \u00e8 stata trasmessa per la prima volta negli Stati Uniti su Cartoon Network dal 10 agosto 2001 al 25 settembre 2004, per un totale di 52 episodi ripartiti su quattro stagioni. La storia inizialmente non venne conclusa, ma 12 anni dopo, \"Samurai Jack\" \u00e8 stato rinnovato per una quinta stagione di 10 episodi da Adult Swim, per concludere la trama in una versione pi\u00f9 matura e oscura. La stagione \u00e8 stata trasmessa ufficialmente dall'11 marzo al 20 maggio 2017 su Toonami, blocco di programmazione di Adult Swim. In Italia la serie \u00e8 stata trasmessa su Cartoon Network dal 16 settembre 2002 al 2004. La quinta stagione \u00e8 stata pubblicata su Prime Video il 1\u00b0 gennaio 2022.\nTrama.\nAll'inizio dei tempi, Odino, Ra e Visn\u00f9 combatterono il Male nello spazio, eliminandolo. Ma un pezzo del Male sopravvisse ai tre dei e atterr\u00f2 sulla Terra come un meteorite (estinguendo i dinosauri) in Giappone, creando una foresta nera che prosciugava la vita di qualunque essere vivente entrasse dentro. Secoli pi\u00f9 tardi, l'Imperatore decise di distruggere la foresta, che aveva raggiunto il suo impero. Arrivato al cratere, con una freccia incantata, l'Imperatore fece emergere Aku, il demone Maestro delle Tenebre, che inizi\u00f2 a devastare la terra del sovrano. L'Imperatore fu aiutato dai tre dei, che gli donarono una katana magica, con la quale il sovrano ferm\u00f2 Aku e lo rinchiuse nell'ultimo albero nero rimasto. Prima di essere esiliato, Aku promise di ritornare e di vendicarsi, costringendo l'Imperatore ad organizzare un piano per fermarlo, coinvolgendo il suo appena nato figlio.\nPochi anni dopo, Aku ritorn\u00f2 e attacc\u00f2 l'Imperatore e mentre lo imprigion\u00f2 assieme ai suoi cittadini, il sovrano chiese alla moglie di attuare il piano, di portare al sicuro la spada e di far compiere al figlio il viaggio di preparazione. Nei seguenti anni, il principe si allen\u00f2 per tutta l'Eurasia e l'Africa settentrionale presso diversi maestri di combattimento amici dell'Imperatore (tra cui Robin Hood). Quando fu pronto, la madre gli diede la katana dei tre dei e il giovane samurai fece ritorno in patria. Dopo aver salvato suo padre e i suoi cittadini, il Samurai si diresse da Aku e lo combatt\u00e9, ma prima di dargli il colpo di grazia, Aku lo gett\u00f2 in un portale temporale, creato dalla sua magia, scaraventandolo in un distopico futuro dove tutto l'Universo \u00e8 sotto il suo tirannico regime. Arrivato nel futuro, il Samurai decide di prendere il soprannome datogli da dei ragazzi di strada, Jack, e inizia il suo viaggio alla ricerca di un modo per tornare nel passato.\nNel corso della serie, Jack viaggia per il mondo cercando di sfuggire ai cacciatori di taglie e di trovare un varco temporale che lo riporti al momento in cui Aku era meno potente e stava per essere sconfitto. Nel suo viaggio aiuta gli innocenti minacciati da Aku che incontra, sacrificando a volte addirittura l'opportunit\u00e0 di raggiungere il suo obiettivo. Passati cinquant'anni, Jack ormai \u00e8 stanco disilluso dalla possibilit\u00e0 di tornare al suo tempo, soprattutto dopo aver perso la katana magica; tuttavia, grazie alla magia di Aku, non invecchia e continua a combattere come pu\u00f2 l'oppressione del maestro delle tenebre. Tutto cambia quando sulle sue tracce si mettono sette assassine, le \"figlie di Aku\": dal loro scontro ne sopravvive solo una, Ashi, la quale contro ogni aspettativa riesce a legare con Jack, capendo la malvagit\u00e0 di Aku e donando vigore al samurai, di nuovo determinato a tornare a casa sebbene tutti i portali temporali siano distrutti. Dopo aver dimostrato di essere ancora degno di impugnare la katana magica, i due partono per sgominare il demone ma Ashi cade sotto il suo controllo e Jack si lascia catturare pur di non ferirla. In procinto per essere giustiziato da Aku, Jack viene salvato da tutti gli amici incontrati nella sua avventura e libera Ashi dal controllo di Aku: la ragazza, grazie ai nuovi poteri derivati dallo stesso Aku, apre un portale temporale e assieme a Jack torna attimi dopo la sua partenza, permettendogli di finire Aku nel passato. Qualche tempo dopo, Jack ed Ashi convolano a nozze ma la ragazza, frutto del futuro in cui Aku \u00e8 sovrano, scompare: Jack \u00e8 distrutto ma, dopo un periodo di isolamento, si rincuora vedendo la bellezza del mondo che lui mostr\u00f2 per la prima volta ad Ashi e che grazie a lei aveva riscoperto a sua volta, confortato che il mondo sia salvo.\nContinuit\u00e0.\nA parte le prime tre puntate che spiegano l'origine di Jack e il suo esilio nel futuro e un paio di vicende suddivise in due episodi (\"\"La nascita del male\" e \"Lo Scozzese salva Jack\"\"), ognuno di essi narra una vicenda autoconclusiva e i ripetuti, inconcludenti tentativi di Jack alla ricerca di un portale che lo riconduca al suo tempo. Anche lo stile e la tematica di ogni puntata varia; si punta a volte su combattimenti incessanti, a volte sulla comicit\u00e0 di una situazione assurda, altre sull'interiorit\u00e0 di Jack. L'ambiente \u00e8 molto vario e spazia da citt\u00e0 futuristiche ad ambienti selvaggi o incantati e altri completamente astrusi, come le interiora di un drago o un mondo sotterraneo simile a quello di \"Alice nel Paese delle Meraviglie.\"\nTartakovsky ha tuttavia dichiarato che le puntate della quinta stagione, essendo l'ultima, avrebbero seguito una precisa continuit\u00e0, con l'aggiunta di sottotrame e misteri nella storia che si sarebbero sviluppate e rivelate nel susseguirsi degli episodi.\nAccoglienza.\nLa serie \u00e8 stata acclamata dalla critica, ed \u00e8 stata candidata a numerosi premi. Tra questi, ha vinto quattro Primetime Emmy Awards e sei Annie Award. Nella classifica di Channel 4 sui 100 migliori cartoni di sempre, \"Samurai Jack\" si \u00e8 classificato quarantaduesimo.\nOpere derivate.\nFumetti.\nIn madrepatria, \u00e8 in corso la pubblicazione di una serie di fumetti basata sullo show televisivo, pubblicati dalla casa editrice statunitense IDW Publishing e presentandosi come continuazione all'opera originale. Creato da Genndy Tartakovsky e Jim Zub, scritto da quest'ultimo e disegnato da Andy Suriano, il primo volume \u00e8 stato pubblicato il 23 ottobre 2013 ed \u00e8 tuttora in corso. Tale serie \u00e8 attualmente pubblicata in Italia dall'editore Panini Comics.\nVideogiochi.\nSulla serie animata \u00e8 stato basato il videogioco ' (in italiano chiamato \"Samurai Jack: L'ombra di Aku\"), uscito nel 2004, che ripercorre la storia di Jack per alcuni episodi fino allo scontro finale con Aku. Nel gioco compaiono anche personaggi della serie animata, come lo Scozzese ed Anti-Jack. Sono stati basati anche altri giochi su Samurai Jack, come ad esempio ' (in italiano chiamato \"Samurai Jack: L'amuleto del tempo\"), uscito nel 2002, e Jack compare anche in altri giochi crossover, come \"Project Exonaut\" o \" (2011).\nIn pi\u00f9 \u00e8 stato realizzato un gioco per Playstation 4 chiamato \" (in italiano chiamato \"Samurai Jack: Battaglia nel tempo\"), pubblicato il 21 agosto 2020. Il videogioco \u00e8 ambientato nel bel mezzo dell'episodio finale, dove Aku riesce a ostacolare il portale del tempo di Ashi e riesce a bloccare Jack in una landa tra il tempo e lo spazio, costringendolo ad affrontare vecchi avversari in luoghi da lui visitati durante il suo esilio nel futuro.\nFilm annullato.\nNel 2002 gli autori della serie annunciarono una possibile uscita di un film cinematografico per concludere l'opera, intitolato \"Samurai Jack: The 3D Movie\", ma fu annullato in seguito al flop al botteghino de \"Le Superchicche - Il film\". Nel 2006 la possibilit\u00e0 di un film basato sulla serie venne ripresa, e nel 2009 fu annunciato che la sceneggiatura era in lavorazione e che il film sarebbe stato prodotto da Cartoon Network Studios e Bad Robot Productions. La pellicola rimase in \"development hell\", finch\u00e9 l'uscita della finale quinta stagione concluse definitivamente la serie.\nGiochi da tavolo.\nNel 2018, USAopoly annunci\u00f2 l'arrivo di un gioco da tavolo basato sulla quinta stagione della serie animata, intitolato \"Samurai Jack: Back to the Past\". Il gioco \u00e8 stato reso disponibile solamente per il mercato statunitense il 28 maggio 2020."}
{"id": "584048", "revid": "4565503", "url": "https://it.wikipedia.org/wiki?curid=584048", "title": "Brezhoneg", "text": ""}
{"id": "584050", "revid": "339392", "url": "https://it.wikipedia.org/wiki?curid=584050", "title": "Banca Vaticana", "text": ""}
{"id": "584053", "revid": "1776051", "url": "https://it.wikipedia.org/wiki?curid=584053", "title": "Port (Svizzera)", "text": "Port (toponimo tedesco) \u00e8 un comune svizzero di 3\u00a0624 abitanti del Canton Berna, nella regione del Seeland (circondario di Bienne).\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene comune."}
{"id": "584064", "revid": "486946", "url": "https://it.wikipedia.org/wiki?curid=584064", "title": "D.I.Y.", "text": ""}
{"id": "584067", "revid": "123093751", "url": "https://it.wikipedia.org/wiki?curid=584067", "title": "CN Tower", "text": "La CN Tower/Tour CN (\"Canadian National Tower\") \u00e8 una torre per telecomunicazioni che si trova a Toronto, in Canada.\nCon i suoi 553 metri totali di altezza, \u00e8 la quarta pi\u00f9 alta struttura di questo tipo esistente al mondo e risulta essere la terza pi\u00f9 alta struttura autoportante del mondo mai costruita.\nStoria.\nAll'inizio degli anni settanta del XX secolo, il Canada iniziava ad affacciarsi sulla scena mondiale come paese industrializzato dalle grandi capacit\u00e0. L'economia registrava tassi di crescita molto incoraggianti, e la ricchezza media dei canadesi si attestava molto vicino a quella dei loro vicini Stati Uniti d'America.\nSull'onda di questo fermento economico-nazionale, la societ\u00e0 Canadian National (CN), ente nazionale che gestiva il sistema ferroviario e delle telecomunicazioni canadesi, decise che era arrivato il momento di costruire una struttura in grado di rappresentare il Canada nel mondo.\nSulla base di ci\u00f2, vista anche la necessit\u00e0 di poter trasmettere segnali radio-televisivi sulle lunghe distanze, venne deciso che si sarebbe costruita un'altissima torre polifunzionale.\nIl progetto finale di quella che sarebbe stata battezzata come CN Tower, prevedeva un'enorme struttura in cemento armato, con tre grandi piloni a forma di triangolo scaleno posti in maniera verticale ed appoggiati ad un unico grande pilone in cemento armato di forma esagonale.\nPer far in modo che tale struttura potesse esser goduta dalla popolazione e potesse divenire un'attrazione mondiale, nel progetto venne inserito un enorme disco in acciaio e cemento che, a partire dalla quota di 342 metri, avrebbe ospitato al suo interno 4 piani di locali visitabili dai turisti.\nI lavori di costruzione iniziarono ufficialmente il 6 febbraio 1973 e la torre venne ufficialmente aperta al pubblico nella primavera del 1976.\nAll'inizio degli anni novanta del XX secolo, a causa dei costi di manutenzione eccessivi, la CN Tower venne ceduta ad una societ\u00e0 privata che a tutt'oggi ne mantiene la propriet\u00e0.\nPosizione.\nSituata a pochissima distanza dal centro della citt\u00e0 di Toronto, tra la Union Station, il Rogers Centre (stadio multifunzionale, usato principalmente per il baseball) e l'Air Canada Center (stadio di basket e hockey) la CN Tower \u00e8 oggi la maggiore meta turistica della citt\u00e0.\nDall'alto si pu\u00f2 ammirare tutta la skyline della citt\u00e0 canadese, la visuale del lago Ontario fino alla citt\u00e0 di Detroit e la visuale a nord si perde per l'immensa pianura che porta fino alla baia di Hudson.\nIn cima alla torre si trovano un ristorante, un piano bar ed un punto di osservazione con terrazza esterna.\nUno dei punti di forza della terrazza d'osservazione \u00e8 il Glass Floor: in pratica, una parte del pavimento \u00e8 ricoperta di spessi vetri che permettono ai visitatori di camminare con la sensazione di esser sospesi nel vuoto alla impressionante altezza di 347 metri.\nIl ristorante situato a 360 metri di altezza \u00e8 inoltre girevole e compie un giro completo intorno all'asse della torre ogni 90 minuti.\nNel punto pi\u00f9 alto della torre, lo Skypod, situato a 447 metri d'altezza, nelle giornate limpide si possono vedere le grandi pianure e, a sud, gli Stati Uniti d'America.\nCN Tower oggi.\nAttualmente la torre continua ad essere un richiamo turistico di grande importanza per la Citt\u00e0 di Toronto.\nNonostante questo, la sua funzione principale rimane quella di enorme trasmittente per le telecomunicazioni.\nNel 2002 la torre \u00e8 stata sottoposta ad una serie di lavori di manutenzione ed ammodernamento, che hanno visto la creazione, alla base della torre, di una serie di negozi, ristoranti, cinema e piccole sale gioco per lo svago dei turisti.\nLa torre ricopre anche la funzione di parafulmine.\nGuinness dei primati.\nSecondo la classifica ufficiale stilata dal Guinness dei Primati, a partire dal 1976 e fino all'ottobre del 2007 (ben 31 anni) la CN Tower \u00e8 stata la pi\u00f9 alta struttura autoportante del mondo.\nA partire dal 24 ottobre dello stesso anno, la struttura ha dovuto cedere il primato ad un'altra struttura, allora ancora in fase di costruzione, il Burj Khalifa (altezza 828\u00a0m), un grattacielo sito nella citt\u00e0 di Dubai. Nel 2011 \u00e8 stata superata da un altro grattacielo ancora in fase di costruzione, l'Abraj Al Bait, un hotel sito alla Mecca che nel 2012 ha raggiunto l'altezza definitiva di 601 metri.\nIn realt\u00e0 una struttura pi\u00f9 alta esiste e si tratta di un'antenna per radiocomunicazioni situata nel Nord Dakota (USA) con circa 630 metri d'altezza.\nTale struttura per\u00f2 non rientra nei parametri dei record in quanto \u00e8 sostenuta da una serie di cavi d'acciaio che le permettono di non crollare.\nDa considerare inoltre che la CN Tower \u00e8 considerata \"struttura\" e non \"grattacielo\", di conseguenza il record per i grattacieli \u00e8 mantenuto dal Burj Khalifa sito a Dubai che lo ha strappato nel 2007 al Taipei 101, situato a Taiwan.\nSe invece consideriamo la classifica delle strutture pi\u00f9 alte, la seconda classificata ed ex detentrice del record \u00e8 la Torre di Ostankino di Mosca."}
{"id": "584070", "revid": "1833487", "url": "https://it.wikipedia.org/wiki?curid=584070", "title": "Pointe-\u00e0-Pitre", "text": "Pointe-\u00e0-Pitre (IPA: ; in creolo guadalupano: \"Pwentapit\") \u00e8 un comune francese di 17.163 abitanti (132.870 nell'area urbana) situato nel dipartimento d'oltremare della Guadalupa.\nLa citt\u00e0 \u00e8 servita dall'aeroporto di Pointe-\u00e0-Pitre-Le Raizet, che la connette alla madrepatria e alle altre isole caraibiche.\nPointe-\u00e0-Pitre \u00e8 inoltre il punto d'arrivo della Route du Rhum (la \"Strada del Rhum\"), una delle maggiori regate transatlantiche mondiali, che si svolge ogni quattro anni."}
{"id": "584072", "revid": "110157", "url": "https://it.wikipedia.org/wiki?curid=584072", "title": "Aegerten", "text": "Aegerten (toponimo tedesco) \u00e8 un comune svizzero di 2\u00a0052 abitanti del Canton Berna, nella regione del Seeland (circondario di Bienne).\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune."}
{"id": "584073", "revid": "32014", "url": "https://it.wikipedia.org/wiki?curid=584073", "title": "One Hour By The Concrete Lake", "text": ""}
{"id": "584076", "revid": "42767", "url": "https://it.wikipedia.org/wiki?curid=584076", "title": "Off-shore", "text": ""}
{"id": "584082", "revid": "834", "url": "https://it.wikipedia.org/wiki?curid=584082", "title": "Lte", "text": ""}
{"id": "584083", "revid": "32014", "url": "https://it.wikipedia.org/wiki?curid=584083", "title": "L.T.E.", "text": ""}
{"id": "584084", "revid": "1226", "url": "https://it.wikipedia.org/wiki?curid=584084", "title": "D-Beat", "text": ""}
{"id": "584085", "revid": "110157", "url": "https://it.wikipedia.org/wiki?curid=584085", "title": "Otfried Preussler", "text": " I suoi libri pi\u00f9 conosciuti sono \"Il brigante Pennastorta\" e \"Il mulino dei dodici corvi\" (\"Krabat\"), da cui \u00e8 stata tratta la sceneggiatura di un film del 2008.\nBiografia.\nPreu\u00dfler nacque con il nome di \"Otfried Syrowatka\" il 20 ottobre 1923 presso Liberec (in tedesco Reichenberg), allora in Cecoslovacchia e oggi in Repubblica Ceca. Il padre, insegnante, discendeva da un'antica famiglia boema di vetrai.\nNel 1942, subito dopo aver completato gli studi superiori, Preu\u00dfler fu inviato sul fronte orientale come ufficiale tedesco (nel 1938 la sua regione natale era stata annessa alla Germania). Catturato dai soldati sovietici, trascorse cinque anni di prigionia, nel corso dei quali, a causa di varie malattie (fra cui il tifo e la malaria), dimagr\u00ec fino a pesare solamente una quarantina di chili.\nNel 1949, dopo essere stato liberato, si stabil\u00ec in Baviera. Visse a lungo a Haidholzen, vicino a Rosenheim. Lavor\u00f2 per un periodo come insegnante, ma successivamente si dedic\u00f2 interamente alla letteratura, in particolare a quella dei ragazzi, ottenendo un successo mondiale. Ha scritto trentadue libri, che sono stati stampati in circa cinquanta milioni di esemplari.\nNel 1973 gli sono stati conferiti una serie di premi per il romanzo \"Il mulino dei dodici corvi\", fra cui la Menzione d'onore del premio Andersen. Nel 2010 gli \u00e8 stata conferita la \"Medaglia dell'Ordine di Massimiliano per le Scienze e le Arti\"."}
{"id": "584086", "revid": "110157", "url": "https://it.wikipedia.org/wiki?curid=584086", "title": "Br\u00fcgg", "text": "Br\u00fcgg (toponimo tedesco) \u00e8 un comune svizzero di 4\u00a0287 abitanti del Canton Berna, nella regione del Seeland (circondario di Bienne).\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nGeografia antropica.\nI quartieri di Br\u00fcgg sono;\nInfrastrutture e trasporti.\nBr\u00fcgg \u00e8 servito dall'omonima stazione sulla ferrovia Bienne-Berna.\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene comune."}
{"id": "584087", "revid": "1869172", "url": "https://it.wikipedia.org/wiki?curid=584087", "title": "All Mod Cons", "text": "All Mod Cons \u00e8 il terzo album in studio per la band punk inglese dei The Jam, pubblicato nel 1978 dalla Polydor Records. L'album venne considerato un notevole passo avanti rispetto alle atmosfere mod/punk dei due album precedenti, \"In the City\" e \"This Is the Modern World\", e il punto di partenza per i due lavori successivi, quelli che vengono considerati dalla maggior parte dei fan e della critica come i migliori della band, e cio\u00e8 \"Setting Sons\" e \"Sound Affects\". Il titolo \u00e8 la contrazione di \"All Modern Conveniences\", una frase utilizzata nelle vendite immobiliari col significato equivalente a \"Fornita di tutti gli accessori\"."}
{"id": "584088", "revid": "76963", "url": "https://it.wikipedia.org/wiki?curid=584088", "title": "Imperio Argentina", "text": "Biografia.\nSin da bambina inizi\u00f2 a cantare e ballare. Pastora Imperio la scopre e la ribattezza con il nome di \"Petite Imperio\". Tuttavia fu Jacinto Benavente che, vedendola recitare, decide che la sua arte \u00e8 all'altezza di Pastora Imperio ma anche della \"Argentinit\u00e0\" e la ribattezza col nome di Imperio Argentina.\nIn tourn\u00e9e per la Spagna la scopre il regista Flori\u00e1n Rey per la versione muta de \"La hermana San Sulpicio\". Ed \u00e8 con questo regista che ottiene i suoi maggiori successi cinematografici. \"Nobleza Baturra\" e \"Morena Clara\", cos\u00ec come la versione parlata della \"Hermana de San Sulpicio\" le fanno guadagnare la notoriet\u00e0. Firma un contratto con la Paramount Pictures e a Parigi lavora con registi e attori internazionali.\nInsieme a Carlos Gardel gira per la Paramount nel 1931 \"La casa es seria\" e nel 1932, \"Melod\u00eda de Arrabal\". \u00c8 l'unica cantante che duett\u00f2 con Carlos Gardel.\nNel 1934 sposa il regista Florian Rey.\nAnni dopo \u00e8 richiesta da Adolf Hitler per girare un film sulla vita di Lola Montez. Il progetto viene accantonato ma vengono ugualmente realizzate delle pellicole nella doppia versione spagnola e tedesca che ottengono un grande successo. L'attrice rivela infatti una buona padronanza della lingua tedesca sia nel dialogo che nel canto.\nDopo la notte dei cristalli abbandona la Germania disgustata dai massacri nazisti e rientra in Spagna. Nel suo paese per\u00f2 dimostra un certo apprezzamento per il regime autoritario, tra i suoi ammiratori poteva contare anche il generale Francisco Franco. Grazie al suo successo in Germania per\u00f2 ebbe modo di fermarsi in Italia per interpretare \"Tosca\", un progetto molto travagliato dove per\u00f2 non riusc\u00ec a risultare convincente.\nNel 1942 divorzia e da quel momento il successo dei suoi film inizia ad affievolirsi. In questo periodo il regista di riferimento \u00e8 Benito Perojo, nonostante la buona fattura dei loro lavori il pubblico sembra essere stanco della cantante. \nAttrice e regista partono per l'Argentina per girare \"Lo que fue de la Dolores\" cercando di rinverdire i fasti passati e partecipa a diversi spettacoli musicali. La sua ultima pellicola musicale \u00e8 \"Caf\u00e9 cantante\", diretta da Antonio Momplet nel 1951.\nDopo un decennio lontana dagli schermi negli anni sessanta gira \"Ama Rosa\" dramma dove non sono previsti numeri musicali e che viene stroncato dalla critica.\nNel successivo \"Con el viento solano\" primo film a colori per l'attrice che ha solo un ruolo di contorno, ha modo di dimostrare pienamente le sue qualit\u00e0 drammatiche e viene notata da una nuova generazione di critici e di pubblico.\nNegli anni settanta il regista spagnolo Carlos Saura omaggia l'attrice inserendo alcune sue canzoni nei suoi film \"La cugina Angelica\" e \"Cr\u00eda cuervos\" entrambi premiati al Festival di Cannes. \nDopo anni di scarsa attivit\u00e0 viene riscoperta nel Festival internazionale del cinema di San Sebasti\u00e1n che le permette di tornare a recitare sia al cinema che nei teatri.\nGira con Borao \"Tata m\u00eda\" e con Javier Aguirre \"El poliz\u00f3n de Ulises\" e lavora nello spettacolo della Expo 92 \"Azabache\". Nell'anno 1996 viene eletta \"pregonera\" alla festa del Pilar a Saragozza, per celebrare nella citt\u00e0 il centenario del cinema.\nMuore nella sua casa di Torremolinos, in provincia di Malaga, all'et\u00e0 di 92 anni. 8 anni dopo la sua morte la citt\u00e0 di Madrid la onora con una stella nel Paseo de la Fama de Madrid."}
{"id": "584090", "revid": "1305772", "url": "https://it.wikipedia.org/wiki?curid=584090", "title": "Monster (R.E.M.)", "text": "Monster \u00e8 il nono album in studio del gruppo musicale statunitense R.E.M., pubblicato il 27 settembre 1994 dalla Warner Bros. Records. L'album si present\u00f2 come un cambio radicale di genere, con elementi glam rock e grunge in contrapposizione con le sonorit\u00e0 pi\u00f9 acustiche dei due precedenti lavori della band, gli acclamati \"Out of Time\" (1991) e \"Automatic for the People\" (1992).\nDescrizione.\n\"Monster\" \u00e8 stato l'album che ha tentato di introdurre alcune novit\u00e0 nel sound dei R.E.M..\nNell'album si sente la chitarra di Peter Buck molto distorta e in alcune canzoni come \"King Of Comedy\" o \"Tongue\" la voce di Michael Stipe spazia dalla voce grossa e pesante al falsetto. Lo stile si avvicinava di pi\u00f9 al glam rock anni '70 e, come dissero i critici all'epoca, all'alternative rock e alla fiorente scena grunge. La traccia \"Let Me In\" \u00e8 dedicata a Kurt Cobain, leader dei Nirvana, con cui Stipe aveva stretto amicizia nel periodo di registrazione di \"Monster\", tant'\u00e8 che avevano un progetto musicale in fase ancora di creazione, accantonato per via dei problemi di Cobain sopraggiunti nel suo ultimo periodo di vita.\nNonostante il successo ottenuto dall'album all'epoca con 10 milioni di copie vendute, grazie anche a singoli di successo come \"What's the Frequency, Kenneth?\" e \"Bang and Blame\", l'album non ha mantenuto il suo impatto negli anni a differenza dei lavori precedenti del gruppo, sia per la critica - che all'epoca, pur lodando il coraggio del gruppo di evolversi continuamente, non ha mai definito \"Monster\" come un capolavoro al contrario dei suoi predecessori -, sia perch\u00e9 il gruppo non avrebbe perseguito quella strada di rinnovamento nei lavori successivi, rendendo \"Monster\" un disco unico all'interno della discografia dei R.E.M..\n\"Monster\" fu anche il primo album dai tempi di \"Green\" (1988) a cui segu\u00ec un tour mondiale, \"The Monster Tour\", notoriamente costellato da varie vicissitudini dei membri del gruppo (vedi The Monster Tour), durante il quale venne registrata buona parte dell'album successivo, \"New Adventures in Hi-Fi\", un incrocio tra le sonorit\u00e0 acustiche di lavori come \"Out of Time\" e \"Automatic for the People\" e quelle pi\u00f9 rock e di \"Monster\" appunto ma anche di \"Lifes Rich Paegeant\" e \"Document.\"\nLa copertina \u00e8 arancione con al centro il muso stilizzato di un orso."}
{"id": "584091", "revid": "439868", "url": "https://it.wikipedia.org/wiki?curid=584091", "title": "Ventoso", "text": "Il mese di ventoso (in francese: \"vent\u00f4se\") era il sesto mese del calendario rivoluzionario francese e corrispondeva (a seconda dell'anno) al periodo compreso tra il 19/21 febbraio e il 20/21 marzo nel calendario gregoriano. Era il terzo dei \"mois d'hiver\" (mesi d'inverno); seguiva piovoso e precedeva germinale.\nIl mese di ventoso deve la sua etimologia a:\n secondo i termini del rapporto presentato alla Convenzione Nazionale il 3 brumaio anno II (24 ottobre 1793) da Fabre d'\u00c9glantine, in nome della \"commissione incaricata della stesura del calendario\".\nTabella dei nomi dei giorni.\nCome tutti i mesi del calendario repubblicano francese, il mese di ventoso era composto da 30 giorni e suddiviso in tre decadi. Ogni giorno aveva un nome proprio, tratto dal nome di una pianta, tranne il quinto (quintid\u00ec) e decimo (decad\u00ec) giorno di ogni decade, che avevano rispettivamente il nome di un animale e quello di un oggetto per l'agricoltura."}
{"id": "584093", "revid": "1873126", "url": "https://it.wikipedia.org/wiki?curid=584093", "title": "\u00d3scar Arias S\u00e1nchez", "text": "Ha ricoperto il ruolo di Presidente della Repubblica dal 1986 al 1990, ed \u00e8 stato rieletto per la seconda volta nelle elezioni del 2006. Il suo secondo mandato \u00e8 terminato nel 2010. Gli \u00e8 succeduta nell'incarico Laura Chinchilla Miranda. Nel 1987 ha ricevuto il Premio Nobel per la Pace per gli sforzi contro le agitazioni politiche in molti paesi dell'America centrale. Tra i suoi meriti spicca quello di aver convinto il confinante Panama a rendersi anch'esso un paese senza forze armate, creando cos\u00ec la frontiera pi\u00f9 sicura al mondo.\nStudi.\nStudi\u00f2 diritto ed economia all'Universidad de Costa Rica. La sua tesi di laurea fu \"Gruppi di Pressione in Costa Rica\" (\"Grupos de Presi\u00f3n en Costa Rica\") che gli valse, nel 1971, il \"Premio Nazionale di Saggio\".\nNel 1967 consegu\u00ec il Master in Scienze Politiche, all'Universit\u00e0 dell'Essex, in Inghilterra. Present\u00f2 la tesi \"Uno studio sulla leadership formale in Costa Rica\" (\"Un Estudio sobre el Liderazgo Formal en Costa Rica\"), il quale fu il primo di molti saggi sulla politica che scrisse.\nNel 1974 ricevette il Dottorato in Scienze Politiche, sempre ad Essex. Dopodich\u00e9, come professore, insegn\u00f2 all'Universidad de Costa Rica.\nIl 14 agosto 2009 viene diffusa la notizia che Arias Sanchez ha contratto l'influenza A/H1N1 2009 (colloquialmente influenza suina)."}
{"id": "584095", "revid": "6789", "url": "https://it.wikipedia.org/wiki?curid=584095", "title": "Otifried Preussler", "text": ""}
{"id": "584096", "revid": "1776051", "url": "https://it.wikipedia.org/wiki?curid=584096", "title": "Jens", "text": "Jens (toponimo tedesco) \u00e8 un comune svizzero di 666 abitanti del Canton Berna, nella regione del Seeland (circondario del Seeland).\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene comune."}
{"id": "584099", "revid": "767487", "url": "https://it.wikipedia.org/wiki?curid=584099", "title": "Guerra e pace (fumetto)", "text": "Guerra e pace di Giovan Battista Carpi \u00e8 la parodia del celeberrimo capolavoro di Lev Tolstoj. La storia \u00e8 stata pubblicata per la prima volta nel 1986 su Topolino n. 1604 ed \u00e8 stata ristampata pi\u00f9 volte. \u00c8 considerata fra le migliori opere di Carpi, in particolare per la cura e la raffinatezza dei disegni.\nTrama.\nData l'ampiezza e la complessit\u00e0 dell'originale, la storia di Carpi richiama solamente in alcuni punti la trama di \"Guerra e pace\". Il protagonista \u00e8 \"Paperino Paperzukoff\" (Paperino), giovane e scapestrato nipote del \"papero pi\u00f9 ricco di tutte le Russie\", il principe \"Paperon De Paperzukoff\" (Zio Paperone). La vicenda si apre con il ritorno forzato a Mosca di Paperino, che lo zio non intende pi\u00f9 mantenere a Pietroburgo. Il segretario \"Platon\" porta quindi Paperino al cospetto dello zio, il quale decide di farlo fidanzare con la ricca - ma insopportabile - \"Hel\u00e8ne Kuraghin\". Il fidanzamento va presto a monte per il carattere lunatico e pestifero della ragazza, e Paperon manda il nipote a lavorare in fonderia come operaio.\nA questo punto la scena si sposta in Siberia: qui i \"Bassotti della Steppa\" (i Bassotti) evadono dal \"Penitenziario Statale Villa Fiorita\" diretti dal loro vecchio nemico Paperzukoff. Quest'ultimo, avvisato, prepara quindi le difese della sua villa sistemando davanti al portone un gigantesco cannone di un \"tris-tris-trisavolo\". Casualmente una spia francese vede la \"superarma\" e avverte direttamente Napoleone, che richiede un incontro con lo zar Alessandro I. La conferenza si conclude \"con un pieno successo\" al grido dello zar \"Lasciatemi! Voglio solo mangiargli il cappello!\", e voci di guerra iniziano ad attraversare l'Europa.\nPaperon pensa quindi a come proteggere il suo oro da Napoleone, nell'eventualit\u00e0 di un'invasione, e dai Bassotti. Paperino suggerisce di fonderlo e bagnarlo nel piombo dandogli l'aspetto di una partita di palle di cannone; l'idea viene prontamente realizzata e i Bassotti vengono tratti in inganno. Per ricompensa Paperino viene nominato direttore delle fonderie Paperzukoff.\nNel frattempo, per\u00f2, la Francia ha cominciato l'invasione dell'impero zarista; a Mosca l'esercito si mobilita, e Paperino deve portare al sicuro le finte palle di cannone. Tuttavia, per un contrattempo i proiettili vengono consegnati all'esercito in marcia verso il fronte: Paperino, per evitare di essere \"spiumato\", parte per tentare il recupero in sella al fedele cavallo Rasputin.\nNel viaggio verso Borodino, Paperino si imbatte nella fattoria di \"Maria Papera Dimitrievna\" (Nonna Papera) e della nipote \"Natascia Rostof\" (Paperina). Il classico colpo di fulmine tra i due giovani \u00e8 pressoch\u00e9 immediato, e Paperino per qualche tempo si dimentica della missione: a richiamarlo alla realt\u00e0 sono i colpi di cannone dal fronte.\nRaggiunto il campo di battaglia, Paperino \u00e8 protagonista di una surreale sequenza in cui recupera i preziosi proiettili in volo con un retino in maglia d'acciaio; riesce ad accumularne venti e a spedirli a Natascia, ma il resto \u00e8 preda dei francesi vittoriosi.\nDopo la sconfitta di Borodino, i moscoviti fuggono lasciando la citt\u00e0 in fiamme. Qui Paperino viene catturato durante la notte dai francesi e incontra Platon, rimasto come incendiario. I due vengono liberati dai Bassotti, che hanno seguito le peripezie di Paperino e vogliono farsi condurre ai carri di proiettili.\nIl mattino dopo Paperino e Platon, nei pressi del campo delle truppe napoleoniche, trovano Natascia (preoccupata per le sorti dell'amato) travestita da vivandiera francese. Con il suo aiuto i due riescono a recuperare il grosso della partita di palle di cannone; durante il viaggio verso la dacia di Paperon riescono anche ad avere la meglio sui Bassotti e a catturarli. Questi ultimi vengono poi sparati con il supercannone verso la loro vecchia prigione.\nDopo poche settimane Mosca viene liberata, e i paperi possono tornare finalmente a casa. Sembra che tutto sia finito bene, ma le sorti della guerra sono ancora in bilico. Prima che il principe Paperzukoff possa fondere di nuovo il suo oro, un inviato del Maresciallo Kutuzov si presenta trafelato e gli fa sapere che l'esercito russo \u00e8 a corto di munizioni: i proiettili del principe potrebbero quindi essere decisivi per salvare la patria. Sebbene disperato e piangente, Paperon accetta. Anche grazie al suo apporto i russi riescono a sconfiggere i francesi definitivamente nella battaglia della Beresina.\nIn Russia torna la pace: Paperino si congeda annunciando \"il bacio pi\u00f9 lungo nella storia dei fumetti\", ma cade svenuto quasi subito. Paperon (dopo aver ricevuto un'onorificenza dallo Zar) decide di volersi trasferire in America per ricostruire la sua fortuna:anche se si dice che nelle notti di luna piena \"un'ombra furtiva si aggira per il campo di battaglia della Beresina e dintorni\" alla ricerca dei preziosi proiettili."}
{"id": "584100", "revid": "1318658", "url": "https://it.wikipedia.org/wiki?curid=584100", "title": "Arrondissement di Saint-Martin-Saint-Barth\u00e9lemy", "text": "L\"arrondissement\" di Saint-Martin-Saint-Barth\u00e9lemy \u00e8 la ex suddivisione amministrativa francese, situata nel dipartimento d'oltremare francese della Guadalupa.\nIn seguito all'approvazione di una legge francese del 21 febbraio 2007 infatti \u00e8 stato accordato a questi due territori lo status di collettivit\u00e0 d'oltremare ridenominandoli: Collettivit\u00e0 di Saint-Barth\u00e9lemy e Collettivit\u00e0 di Saint-Martin.\nComposizione.\nL\"arrondissement\" raggruppava 8 comuni in 3 cantoni:"}
{"id": "584101", "revid": "1601148", "url": "https://it.wikipedia.org/wiki?curid=584101", "title": "Concha Piquer", "text": "Interpret\u00f2 vari pezzi chiave della canzone spagnola, quasi tutte opere di Valverde o di Quintero, Le\u00f3n y Quiroga, come \"Ojos verdes\", \"Tatuaje\", \"Y sin embargo te quiero\", e molte altre.\nBiografia.\nAll'et\u00e0 di 11 anni fece il suo debutto al teatro Segueros di Valencia. Studi\u00f2 canto con il maestro Laguna. Recit\u00f2 nel Grao di Gand\u00eda e nei teatri valenciani Apolo e Kursaal. Fu scoperta dal maestro Manuel Penella, che preparava la prima della sua opera \"El gato\" che sarebbe andata in scena a New York. Il 13 settembre 1922, durante una pausa di quello spettacolo, interpret\u00f2 la canzone \"El florero\" di Penella.\nVisse cinque anni negli Stati Uniti, cantando a Broadway e in molti teatri. Nel 1927, partecip\u00f2 al primo film sonoro, \"Il cantante di jazz\". Ritorn\u00f2 quindi in Spagna, dove recit\u00f2 al teatro Romea di Madrid e al Coliseum di Barcellona.\nAnd\u00f2 quindi Parigi per girare il film \"\"El negro que ten\u00eda el alma blanca\" di Benito Perojo. Continu\u00f2 l'attivit\u00e0 cinematografica con \"La bodega\" (1930, Benito Perojo), \"Yo canto para ti\" (1935, Fernando Rold\u00e1n), \"La Dolores\" (1940, Flori\u00e1n Rey), \"Filigrana\" (1949, Luis Marquina) e \"Me cas\u00e9 con una estrella\" (1955).\nNel 1933 si spos\u00f2 con il torero Antonio M\u00e1rquez. Conobbe il poeta e letterato Rafael de Le\u00f3n e insieme con Antonio Quintero e il maestro Manuel L\u00f3pez-Quiroga Miquel, crearono una serie di spettacoli dove presentarono canzoni che divennero ben presto popolari, come la ballata \"La parrala\".\nAltre sue celebri canzoni furono \"Tatuaje\", \"Cinco Farolas\", \"Ojos verdes\", \"No te mires en el r\u00edo\", \"Los piconeros\", \"La Lirio\", \"Romance de la reina Mercedes\", \"A la lima y al lim\u00f3n\", \"Antonio Vargas Heredia\", \"C\u00e1rcel de oro\", \"La ni\u00f1a de la estaci\u00f3n\", \"No me quieras tanto\", \"Yo soy esa\", \"Y sin embargo te quiero\".\nMor\u00ec a Madrid nel 1990."}
{"id": "584103", "revid": "1305772", "url": "https://it.wikipedia.org/wiki?curid=584103", "title": "New Adventures in Hi-Fi", "text": "New adventures in Hi-Fi \u00e8 il decimo album in studio dei R.E.M. uscito nel 1996.\n\u00c8 l'ultimo album con Bill Berry, rimasto nella formazione dello storico gruppo rock fino al 1997.\nRegistrazione.\nIntrapreso il tour per Monster all'inizio del 1995, il gruppo decise registrare dal vivo il loro lavoro successivo ma in realt\u00e0 solo \"Departure, Undertow, The Wake-up bomb, Binky the Doormat\" e \"Revolution\" (che non trov\u00f2 posto nell'album ma fu utilizzata nella colonna sonora del film Batman e Robin) vennero messe effettivamente in scaletta e dunque suonate e registrate durante i concerti. Il gruppo utilizz\u00f2 tuttavia i soundcheck per provare altro materiale nuovo e registrare altri brani. In studio vennero poi realizzate \"How the west was won\" \"and where it got us\", \"New test leper\", \"E-Bow the Letter\" (con la partecipazione di Patti Smith alle seconde voci) e \"Be mine\"\nCuriosit\u00e0.\nL'album viene presentato con allegato un visore View-Master nero, chiamato \"Stereophonic on Film\", e un dischetto di immagini in bianco e nero a commento dei pezzi dell'album."}
{"id": "584105", "revid": "712828", "url": "https://it.wikipedia.org/wiki?curid=584105", "title": "Dun Moch", "text": ""}
{"id": "584107", "revid": "1776051", "url": "https://it.wikipedia.org/wiki?curid=584107", "title": "Merzligen", "text": "Merzligen (toponimo tedesco) \u00e8 un comune svizzero di 400 abitanti del Canton Berna, nella regione del Seeland (circondario del Seeland).\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene comune."}
{"id": "584110", "revid": "174925", "url": "https://it.wikipedia.org/wiki?curid=584110", "title": "Asfalto", "text": "Lasfalto \u00e8 una miscela naturale di idrocarburi solidi e semifluidi, per lo pi\u00f9 costituiti da bitume; solido e di colore scuro si rinviene come impregnante delle rocce calcaree, l'insieme si chiama roccia asfaltica; dall'asfalto si estrae il bitume .\nIl bitume \u00e8 il residuo lasciato dall'evaporazione del petrolio che, risalendo dal giacimento sotterraneo in cui si era accumulato, in superficie si trova soggetto a degradazione chimica e batteriologica. Assieme al catrame, il bitume e la pece di catrame, fa parte della categoria dei materiali bituminosi.\nAttualmente, per la realizzazione degli strati superficiali della pavimentazione stradale, viene indicato con il termine \"asfalto\" il conglomerato bituminoso artificiale.\nComposizione.\nIn un asfalto il contenuto di carbonato di calcio in genere varia tra il 50% e il 90%, mentre quello di bitume naturale si attesta tra il 7% e il 15%; la restante parte \u00e8 costituita da altri materiali minerali e sostanze volatili.\nGiacimenti.\nIn Italia.\nI maggiori giacimenti di asfalto in Italia si trovano in Abruzzo e in Sicilia. Dai primi si ricava un asfalto costituito da rocce dolomitiche impregnate da alte percentuali di un bitume molto duro; gli asfalti siciliani hanno, invece, un supporto roccioso molto pi\u00f9 tenero impregnato da un bitume molle. \nDal 1920 al 1943 una societ\u00e0 mineraria italiana valorizz\u00f2 i giacimenti di asfalto di Selenizza in Albania.\nUtilizzi.\nFin dall'antichit\u00e0 se ne estraeva per distillazione un olio utilizzato principalmente per impermeabilizzare e proteggere da parassiti il legno, come lubrificante e perfino come medicamento umano e animale.\nSolo dal XVIII secolo si cominci\u00f2 a impiegare l'asfalto come materiale da costruzione. La roccia veniva frantumata e macinata per ricavarne un mastice che, eventualmente addizionato con materiale inerte fino, veniva colato a caldo per pavimentare marciapiedi e strade.\nData la scarsa presenza del materiale e gli alti costi di estrazione, questo materiale \u00e8 stato sostituito, e ancora viene spesso confuso, con il conglomerato bituminoso artificiale ottenuto miscelando opportune quantit\u00e0 di inerti grossi (ghiaia), fini (sabbia e \"filler\") e bitume.\nAsfaltatura.\nPer poter utilizzare l'asfalto, i pani d'asfalto (insieme di bitume purificato e farina d'asfalto) dovevano essere fusi in caldaie con l'aggiunta di altro bitume; poi si aggiungevano sabbia e ghiaia di grossezza e quantit\u00e0 variabili secondo i lavori che si dovevano svolgere. Quando la massa era bollente e semifluida, veniva versata sulla zona da coprire, distesa e poi compressa. \nTalvolta si dice che il marciapiede o la strada vengono incatramati ma ci\u00f2 non \u00e8 esatto: il catrame \u00e8 un liquido denso che si ottiene dalla distillazione del legno, lignite, ossa, carbon fossile, ecc., ed \u00e8 usato a volte in sostituzione dell'asfalto ma non ne ha i requisiti.\nIn pittura.\nL'asfalto viene usato anche in pittura, alla stregua di un pigmento; di colore bruno scuro, mescolato spesso con olio di lino, \u00e8 stato impiegato da vari artisti; avendo la caratteristica di non seccare completamente crea \"craquelures\" negli strati pittorici."}
{"id": "584111", "revid": "119979809", "url": "https://it.wikipedia.org/wiki?curid=584111", "title": "Mixer (programma televisivo)", "text": "Mixer \u00e8 stato un programma televisivo italiano di genere rotocalco di attualit\u00e0 politica, culturale e di spettacolo, andato in onda il luned\u00ec in prima serata dal 21 aprile 1980 al 1998, dapprima su Rai 2 e, dal 1996, su Rai 3, in concomitanza con la nomina del conduttore Giovanni Minoli come direttore della terza rete. Gli autori erano Aldo Bruno, Giovanni Minoli, Giorgio Montefoschi. Tra i redattori anche Chicco Agnese (1980-1983).\n\u00c8 ricordato soprattutto per i \"faccia a faccia\" di Minoli con personaggi celebri e per importanti scoop giornalistici, oltre che per aver fortemente innovato lo stile dei programmi televisivi di informazione in Italia.\nCaratteristiche.\nLa formula originaria della trasmissione prevedeva \"cento minuti di TV\" suddivisi in sei segmenti:\nNel corso degli anni la trasmissione ha cambiato varie volte collocazione all'interno del palinsesto ed ha dato vita a una serie di \"spin-off\" tematici: \"Mixerstar\" (dal 1986), \"Mixer Cultura\" (1987), \"Mixermusica\", \"Mixer, il piacere di saperne di pi\u00f9\", \"Mixer: le ragioni del cuore\" (dal 1992), \"Speciale Mixer\" (dal 1988), \"Mixer Giovani\" (1991) e \"Mixer faccia a faccia\" (dal 1986). Intorno al 1987 Paolo Villaggio ripropone anche a \"Mixer\" in un suo spazio comico il personaggio di Gemma Pontini, gi\u00e0 lanciato a \"Ciao gente!\".\nOltre al buon successo di audience, il programma viene ricordato anche perch\u00e9 nel 1981 furono introdotti, per la prima volta, i sondaggi di opinione.\nPuntate celebri.\nIl 17 febbraio 1987 Bettino Craxi scelse l'intervista in questa trasmissione per annunciare che non avrebbe rispettato alcun \"patto della staffetta\", con il quale si era accreditata l'esistenza di un cambio di governo a met\u00e0 legislatura tra lui e De Mita.\nIl 5 febbraio 1990 il programma realizz\u00f2 un falso scoop giornalistico in cui si denunciavano alcuni brogli nel referendum del 2 giugno 1946 che avrebbero permesso di scongiurare la vittoria della monarchia, la puntata, realizzata allo scopo di dimostrare il sottile confine tra verit\u00e0 e falsit\u00e0 storiche, si attir\u00f2 numerose critiche.\nNell'aprile 1990 \"Mixer\" rese nota al grande pubblico la straordinaria vicenda di Giorgio Perlasca, il \"finto\" console spagnolo a Budapest durante la seconda guerra mondiale.\nTema musicale.\nPer anni, la storica sigla di Mixer era \"Jazz Carnival\" degli Azymuth. La sigla fu modificata nel 1987, quando fu inserito il rumore di un razzo.\nParodie.\nDal 1991 il programma \u00e8 stato parodiato dalla seconda stagione di \"Avanzi\", col conduttore Minoli imitato da Corrado Guzzanti, evidenziando la ricerca continua e spasmodica di fatti di sangue ed eventi tragici, di cui raccontare i retroscena e i dettagli pi\u00f9 macabri."}
{"id": "584116", "revid": "111325", "url": "https://it.wikipedia.org/wiki?curid=584116", "title": "Patlabor", "text": " \u00e8 un progetto multimediale di grande successo del collettivo \"Headgear\" nato nel 1988 attorno ad una nuova idea di anime robotico. Questo progetto comprende una serie manga, due serie OAV, una serie televisiva anime, tre lungometraggi animati e diversi videogiochi e modellini. Nel 2014 ha preso il via anche una serie di lungometraggi cinematografici dal vivo.\nCaratteristiche.\n\"Patlabor\", al contrario di molte altre opere robotiche, non si incentra sui combattimenti tra \"labor\" (pur essendo questi comunque presenti), ma piuttosto sugli eventi che stanno attorno: la narrazione lenta si sofferma in gran parte sulla vita quotidiana dei protagonisti, conferendo a questi un certo spessore, fornendo allo stesso tempo uno spaccato della societ\u00e0 e una descrizione completa delle complesse vicende che fanno da scenario alla serie, in particolare il \"Progetto Babylon\" per la terraformazione della baia di Tokyo e la lotta delle varie compagnie per il dominio del mercato dei \"labor\".\nL'opera porta una nuova visione dei robot, discostandosi completamente sia dai classici invincibili super robot di G\u014d Nagai (\"Mazinga Z\", \"il Grande Mazinga\", \"Jet Robot\", \"Ufo Robot Goldrake\"), sia dal crudo realismo del \"mecha\" di Yoshiyuki Tomino (\"Vultus 5\", \"Zambot 3\", \"Daitarn 3\", la serie \"Gundam\"). I \"labor\" sono il frutto di una tecnologia non molto pi\u00f9 avanzata della nostra, semplici macchine integrate nell'ordinaria quotidianit\u00e0, come un bulldozer nelle costruzioni o un carro armato in campo militare.\nTrama generale.\nAmbientato in un periodo compreso tra il 1998 e il 2002 (che per gli autori nel 1988 era il futuro prossimo), \"Patlabor\" si colloca in una Tokyo impegnata in quella che \u00e8 la pi\u00f9 grande opera di ingegneria mai concepita dall'uomo, il \"Progetto Babylon\", un'imponente opera di dighe e canali finalizzati a sottrarre al mare nuovo spazio vitale per l'espansione della citt\u00e0. Il Progetto Babylon ha dato un enorme incentivo allo sviluppo e alla produzione dei \"labor\", robot utilizzati nel campo delle costruzioni e dell'industria, ma che parallelamente ha provocato la crescita del fenomeno della criminalit\u00e0 che sfrutta proprio l'uso di questi robot, spesso ad opera delle masse scontente di disoccupati rimpiazzati dai \"labor\" o da parte di gruppi ecoterroristi avversi al Progetto Babylon. Per far fronte a questo fenomeno la polizia di Tokyo ha cos\u00ec istituito delle speciali sezioni di Polizia Mobile dotate di labor di nuova generazione, i \"Patrol Labor\", meglio noti come \"Patlabor\".\nIn questo scenario si colloca dunque la serie di \"Patlabor\", incentrata sulle vicende dell'appena istituito \"Secondo Plotone della Seconda Sezione Veicoli Speciali\", ed in particolare su Noa Izumi, pilota di uno dei \"patrol labor\", da lei battezzato \"Alphonse\".\nLa serie segue il Secondo Plotone nelle sue disavventure, fino a trovarlo coinvolto in un caso riguardante un misterioso labor nero, il \"Griffon\". Questa vicenda sar\u00e0 ricorrente per quasi tutta la serie, assumendo un ruolo pi\u00f9 o meno rilevante in molti altri casi affrontati dai protagonisti.\nLe opere.\n\"Patlabor\" viene ideato inizialmente da Masami Y\u016bki: non ancora un mangaka affermato, era solito chiedere ad amici e colleghi cosa si aspettassero di nuovo dal mondo dell'animazione. La sua idea era quella di portare una ventata d'aria fresca nel settore dell'animazione robotica abbandonando il modello dei soliti invincibili robot, presenti ormai in troppe serie, in favore di robot pi\u00f9 realistici inseriti in un contesto pi\u00f9 vicino al nostro e alleggerendo la serie con spunti umoristici. Concordando con questo suo punto di vista, gli altri artisti del gruppo Headgear, Yutaka Izubuchi (mecha designer), Kazunori It\u014d (sceneggiatore), Akemi Takada (character designer) e Mamoru Oshii (regista), si unirono a Yuki lavorando per cinque anni sul progetto, che avrebbe visto finalmente la luce nel 1988 con la pubblicazione del manga e di una prima serie OAV. Pi\u00f9 avanti, sfruttando il successo riscosso, sarebbero usciti una serie televisiva, un'altra serie OAV, tre film d'animazione e una serie di mediometraggi dal vivo, per non contare l'ampia produzione di videogiochi, modellini e giocattoli legati alle serie.\n\"Patlabor\" (manga - 1988).\nIl fumetto, scritto e disegnato da Masami Y\u016bki, coadiuvato da Yutaka Izubuchi, \u00e8 stato pubblicato dal luglio 1988 al settembre 1994 ed \u00e8 stato il primo prodotto della saga di Patlabor del gruppo Headgear.\n\"Patlabor\" (OAV - 1988).\nLa prima versione animata, per la regia di Mamoru Oshii (Naoyuki Yoshinaga per il settimo episodio) \u00e8 uscita in videocassetta il 25 aprile 1988, in concomitanza con l'inizio della pubblicazione del manga. La serie, inizialmente prevista in 6 episodi, fu in seguito portata a 7.\n\"Patlabor\" (serie TV - 1989).\nLa serie di 47 episodi per la regia di Naoyuki Yoshinaga e prodotta da Sunrise nel 1989 \u00e8 un reboot della storia e ignora quindi gli eventi mostrati nella prima serie OAV.\n\"Patlabor: The Movie\" (film d'animazione - 1989).\nIl film diretto da Mamoru Oshii \u00e8 uscito il 15 luglio 1989 a seguito del successo della serie OAV. Per la produzione del film viene introdotta l'animazione digitale. e la storia abbandona i toni umoristici delle produzioni precedenti.\n\"Patlabor New OAV\" (OAV - 1990).\nLa serie OAV, pubblicata a partire dal 22 novembre 1990, si compone di 16 episodi diretti da Mamoru Oshii e Naoyuki Yoshinaga. I primi episodi sono un sequel della serie televisiva e danno una conclusione alla vicenda del Griffon. Gli altri episodi sono di stampo umoristico.\n\"Patlabor 2: The Movie\" (film d'animazione - 1993).\nIl secondo film d'animazione della saga, sempre diretto da Mamoru Oshii, \u00e8 uscito nei cinema giapponesi il 7 agosto 1993.\n\"WXIII: Patlabor the Movie 3\" (film d'animazione - 2002).\nTerzo ed ultimo lungometraggio d'animazione appartenente alla saga di Patlabor e diretto da Fumihiko Takayama, \u00e8 uscito nelle sale cinematografiche giapponesi il 30 marzo 2002.\n\"Mini Pato (miniserie TV\" - 2002).\nLa miniserie, umoristica e in stile superdeformed, \u00e8 stata realizzata nel 2002 e trasmessa in concomitanza con l'uscita nelle sale del film \"WXIII: Patlabor the Movie 3\". La serie, prodotta come mix di bambole animate e computer grafica, presenta anche sequenze di claymation.\n\"The Next Generation - Patlabor\" (serie cinematografica - 2014).\nSi tratta di una serie di film live action con la regia generale di Mamoru Oshii e prodotta dalla Tohokushinsha. I film, che si pongono come sequel della serie \"Patlabor New OVA\", sono 12, pi\u00f9 un episodio zero, un corto di 15 minuti e un lungometraggio conclusivo di 100 minuti.\n\"Mobile Police Patlabor Reboot\" (2016).\nCortometraggio di 10 minuti distribuito nei cinema giapponesi il 15 novembre 2016, realizzato dallo Studio Khara e diretto da Yasuhiro Yoshiura."}
{"id": "584117", "revid": "110152380", "url": "https://it.wikipedia.org/wiki?curid=584117", "title": "Mixer", "text": "Mixer \u00e8 un termine di derivazione anglosassone che significa \"miscelatore\".\nEsso pu\u00f2 indicare:"}
{"id": "584118", "revid": "14480", "url": "https://it.wikipedia.org/wiki?curid=584118", "title": "Teoria circuitale", "text": ""}
{"id": "584119", "revid": "1776051", "url": "https://it.wikipedia.org/wiki?curid=584119", "title": "Studen", "text": "Studen (toponimo tedesco) \u00e8 un comune svizzero di 3\u00a0278 abitanti del Canton Berna, nella regione del Seeland (circondario del Seeland).\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nInfrastrutture e trasporti.\nStuden \u00e8 servito dall'omonima stazione sulla ferrovia Bienne-Berna.\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene comune."}
{"id": "584121", "revid": "37568", "url": "https://it.wikipedia.org/wiki?curid=584121", "title": "Mobile Police Patlabor", "text": ""}
{"id": "584127", "revid": "121696593", "url": "https://it.wikipedia.org/wiki?curid=584127", "title": "Worben", "text": "Worben (toponimo tedesco) \u00e8 un comune svizzero di 809 abitanti del Canton Berna, nella regione del Seeland (circondario del Seeland).\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene comune."}
{"id": "584128", "revid": "287204", "url": "https://it.wikipedia.org/wiki?curid=584128", "title": "Siu Nim Tau", "text": "La Siu Nim Tau o Siu Lim Tao o Sil Lim Tao (\u5c0f\u5ff5\u982d in cinese, \"piccola idea\" in Italiano ) \u00e8 una forma del Wing Chun.\nLa Siu Nim Tau \u00e8 una forma a mani nude, l'unica dello stile in cui non compaiono movimenti di gambe e spostamenti ma si esegue restando in posizione \"Yee Chi Kim Yeung Ma\" (\"posizione 'a carattere due' in adduzione\" in cinese, oppure in alcune associazioni del mondo occidentale, \u00e8 conosciuta anche con l'acronimo in Inglese \"I.R.A.S\" ).\nLa Siu Nim Tau introduce agli allievi alcuni principi fondamentali del Wing Chun:\nL'idea alla base delle versioni pi\u00f9 antiche di questa forma, \u00e8 di praticare con essa un allenamento di Qigong specifico per il Wing Chun usando i movimenti del corpo, soprattutto delle gambe e della colonna vertebrale, ma con il corso degli anni tale concetto \u00e8 stato fortemente ridotto anche se in molte scuole viene accostato l'insegnamento della pratica dei cosiddetti \"esercizi preparatori\" derivanti proprio dal Qi gong.\nNella maggioranza delle scuole, essa \u00e8 la prima forma che viene insegnata agli allievi, date le sue caratteristiche gi\u00e0 citate e la maggiore semplicit\u00e0 (\u00e8 l'unica forma che non richiede di coordinare pi\u00f9 movimenti insieme), ma anticamente non era previsto alcun ordine fisso di apprendimento delle forme."}
{"id": "584130", "revid": "222571", "url": "https://it.wikipedia.org/wiki?curid=584130", "title": "Lanerossi", "text": "Lanerossi \u00e8 uno storico marchio tessile italiano.\nIn origine marchio di fabbrica del Lanificio Rossi di Schio, sorto nel XIX secolo, divenne la maggiore industria italiana del settore nel XX secolo e accrebbe la sua notoriet\u00e0 quando leg\u00f2 il nome alla maggior societ\u00e0 calcistica della citt\u00e0 di Vicenza, che divenne nota come che raggiunse il secondo posto in serie A nella stagione 1977-78.\nDal 1987 il marchio \u00e8 parte del Gruppo Marzotto che lo impiega nel campo della progettazione, produzione e commercializzazione di accessori tessili e tessuti per arredamento.\nStoria.\nLe \"Industrie Rossi\" sorsero nel 1817 per opera di Francesco Rossi. Rossi, che era originario della contrada Oneste (chiamata localmente contr\u00e0 Rossi) di Conco, si trasfer\u00ec a Schio e nel 1849 cedette la gestione del lanificio al figlio, Alessandro Rossi. Quest'ultimo nel corso degli anni lo trasform\u00f2 in una delle maggiori industrie nazionali, diventando il punto di riferimento attorno al quale ruotavano tutte le attivit\u00e0 economiche della citt\u00e0 scledense.\nConseguentemente nel 1873 l'impresa fu trasformata in una societ\u00e0 per azioni, il \"Lanificio Rossi s.p.a.\", quotata alla borsa di Milano.\nAll'inizio del Novecento il Lanificio Rossi era la maggiore impresa laniera italiana, con numerosi stabilimenti nel vicentino; di particolare importanza oltre a quelli di Schio erano quelli di Piovene Rocchette a cui si aggiunsero col tempo anche quelli di Torrebelvicino, Pievebelvicino (una frazione di Torrebelvicino), Dueville, Marano Vicentino, Vicenza, Montorio Veronese. Sulla spinta dell'impresa sorsero molte iniziative collaterali: i quartieri operai, i dopolavoro e molte opere sociali. La Lanerossi produceva vari tipi di tessuti di lana destinati ai pi\u00f9 svariati scopi: dagli abiti, ai panni, coperte, filati per aguglieria e utilizzi industriali, che era in grado di commerciare in tutto il mondo attraverso una capillare rete vendita in USA, URSS, Germania, Polonia, Sud Africa, Canada.\nNonostante questo, in pieno boom economico, a causa di scelte di gestione sbagliate Lanerossi visse un periodo di crisi nel triennio 1955-1957. Per risollevare il lanificio e ristrutturarlo venne chiamato nel 1956 a svolgere l'incarico di presidente e consigliere delegato Giuseppe Eugenio Luraghi. Luraghi riusc\u00ec in brevissimo tempo a ottenere risultati eccellenti, arrivando nel 1959 ad un fatturato di 23 miliardi di lire con circa 10.000 dipendenti.\nNel 1987 Lanerossi venne acquisita dal concorrente Gruppo Marzotto, attuale proprietario, con conseguente cancellazione dal listino di borsa. Il marchio \u00e8 rimasto attivo con una linea di accessori e tessuti da arredo.\nGli stabilimenti industriali di Schio.\nL'azienda fu fondata nel 1817 da Francesco Rossi con i primi insediamenti produttivi costruiti lungo la Roggia Maestra, utilizzata per ottenere la forza motrice necessaria per le fasi di lavorazione.\nNel 1849 fu costruita poco distante la Francesco Rossi, con il suo prospetto principale in Via Pasubio, utilizzata negli anni seguenti come palazzina uffici. La costruzione di quattro piani presenta in facciata vari ornamenti: caducei, elmi alati di Mercurio, bassorilievi raffiguranti navi, montoni, ancore.\nNel 1864 venne edificata la Fabbrica Alta, maestosa costruzione in cotto e pietra di sei piani. Nel periodo 1866/68 venne edificata, al posto di un ulteriore edificio identico alla Fabbrica Alta cos\u00ec come previsto dal progetto originario, una tessitura-filatura di nove campate a shed (cio\u00e8 a \"dente di sega\"), demolite negli anni sessanta. Nel corso del Novecento la vasta area posta ad ovest dei primi stabilimenti - denominata Area Lanerossi - fu via via edificata con nuovi opifici, interessando complessivamente un'area di oltre 143.000 metri quadrati. Tra gli edifici pi\u00f9 interessanti vanno evidenziati:\nTra il 1966 e il 1967 tutti gli impianti produttivi vennero trasferiti nei nuovi grandi stabilimenti edificati fuori dal centro abitato, nella campagna posta a est del centro urbano scledense che inaugurarono di fatto la futura zona industriale di Schio\nIn seguito al trasferimento presso i nuovi stabilimenti, tutti gli edifici dell'Area Lanerossi vennero svuotati e chiusi.\nSport.\nLanerossi \u00e8 stata fra le prime aziende italiane a dedicarsi al mecenatismo calcistico, insieme ad altre realt\u00e0 vicentine come la Marzotto a Valdagno e la Pellizzari ad Arzignano. Negli anni quaranta le squadre di Schio e di Piovene assunsero il nome di Lanerossi. Nel giugno 1953 Lanerossi acquist\u00f2 la societ\u00e0 calcistica del capoluogo berico trasformandola di fatto in una propria divisione. Da allora fino al 1990 la squadra fu denominata Lanerossi Vicenza, portando sulla maglia il logo dell'impresa tessile. Marzotto, proprietaria dei diritti sul marchio, ne ha nuovamente autorizzato l'uso sulle magliette della squadra a partire dalla stagione 2006-2007. Nel luglio 2018, dopo l'acquisto del da parte di Renzo Rosso, la R del Lanerossi \u00e8 tornata a essere l'elemento cardine della simbologia sociale.\nNegli anni 1980 il marchio Lanerossi sponsorizzava altres\u00ec la Pallacanestro Femminile Schio."}
{"id": "584140", "revid": "767487", "url": "https://it.wikipedia.org/wiki?curid=584140", "title": "JetLag", "text": "JetLag \u00e8 un gruppo musicale di rock progressivo e jazz rock italiano.\nBiografia.\nI JetLag si formano a Reggio Calabria nel settembre 1996 e dopo alcuni esperimenti compositivi e vari avvicendamenti si assestano con una formazione stabile nel novembre 1997.\nPartecipano quindi con successo a diverse rassegne e festival nell'area calabra e autoproducono nell'Ottobre 1998 il loro primo lavoro dal titolo \"Difference\", entusiasticamente accolto dalle riviste di settore e premiato come \"Top Demo\" del mese sul mensile Metal Shock del gennaio 1999.\nIn questa fase, tra le molteplici influenze del gruppo, spiccano il rock progressivo classico degli anni settanta e le ariose atmosfere dei Pink Floyd che si fondono con echi mediterranei e mediorientali, sporadiche incursioni nel jazz rock e il moderno sound rock degli anni novanta, una miscela ricca di contaminazioni e di una spiccata ricerca espressiva.\nNel gennaio 1999 il cantante Andrea Cannizzaro abbandona la formazione a causa di divergenze artistiche: lo sostituisce il cantante e flautista (e sassofonista dal 2003) Luca Salice. Lo stile della band in questa nuova veste, si orienta verso un grintoso sound legato al Rock e al Jazz di matrice 70's, approfondendo la ricerca alla base della cultura contemporanea e concedendo maggior spazio alla sperimentazione e alle tensioni comunicative, grazie all'adozione della lingua madre per i testi.\nNei primi mesi del 2000 entrano in studio per registrare i brani che costituiscono il loro debutto sulla scena progressive per l'etichetta vicentina Lizard / Pick-Up Records: \"Delusione Ottica\".\nNonostante l'assiduo lavoro che segue nei mesi successivi al debutto, l'equilibrio che sosteneva la vena creativa del gruppo si incrina, e pur lavorando su alcuni entusiasmanti esperimenti e nuovo materiale sonoro, in cui lo stile della band si arricchisce di insospettabili sfaccettature e di un'attitudine obliqua, un sound asciutto e diretto, mai banale, sempre in bilico tra ansia comunicativa e volont\u00e0 di ricerca sonora, il quintetto decide di prendersi una lunga pausa di riflessione, decidendo la momentanea sospensione del progetto.\nNell'ottobre del 2003 tuttavia, tornano a lavorare insieme per incidere la cover dei King Crimson \"Pictures of a City\", brano che fa parte del tributo prodotto dall'italiana Mellow Records alla storica band inglese, dal titolo \"The Letters \u2013 Un Unconventional Guide to King Crimson\", esperienza che li rimette in gioco su nuove strade."}
{"id": "584143", "revid": "26601", "url": "https://it.wikipedia.org/wiki?curid=584143", "title": "Lanificio Rossi", "text": ""}
{"id": "584145", "revid": "110157", "url": "https://it.wikipedia.org/wiki?curid=584145", "title": "Museo internazionale del presepio in miniatura Guido Colitti", "text": "Il Museo internazionale del presepio in miniatura Guido Colitti \u00e8 ospitato all'interno di Villa Colitti, nel centro della citt\u00e0 di Campobasso.\nIl museo comprende la raccolta privata di circa 400 presepi in miniatura, alcuni dei quali realizzati dallo stesso fondatore, Guido Colitti, oltre ad altri presepi provenienti da varie parti del mondo (Messico, Giappone, Australia).\nAlcuni presepi sono in legno intagliato, altri in cartoncino, in terracotta, in madreperla, in sughero e in maiolica.\nIl museo comprende inoltre una collezione di pastori del Settecento e dell'Ottocento, opera di artisti napoletani.\nPer visitare il museo \u00e8 necessario avere una prenotazione."}
{"id": "584150", "revid": "1776051", "url": "https://it.wikipedia.org/wiki?curid=584150", "title": "Orpund", "text": "Orpund (toponimo tedesco; in francese \"Orpond\", anticamente \"Orpondes\") \u00e8 un comune svizzero di 2\u00a0734 abitanti del Canton Berna, nella regione del Seeland (circondario di Bienne).\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene comune."}
{"id": "584154", "revid": "123058421", "url": "https://it.wikipedia.org/wiki?curid=584154", "title": "Alfredo Panzini", "text": "Biografia.\nNato da padre romagnolo, medico condotto a Rimini, e madre marchigiana, trascorse buona parte della sua giovinezza a Rimini, per frequentare poi l'allora Convitto Nazionale Foscarini (oggi Liceo), a Venezia. Si laure\u00f2 in Lettere a Bologna, avendo come maestri Giosu\u00e8 Carducci e Francesco Acri. \nLessicografo, fu tra i compilatori del noto \"Dizionario Moderno\", edito da Hoepli nel 1905. Panzini raccolse una vastissima e significativa messe di neologismi scientifici, giornalistici e di costume.\nNel 1925 fu tra i firmatari del Manifesto degli intellettuali fascisti, redatto da Giovanni Gentile. \nFu per quarant'anni professore del Liceo ginnasio statale Terenzio Mamiani di Roma e nel 1929 divenne accademico d'Italia.\nMor\u00ec a Roma nell'aprile 1939 e fu sepolto, secondo il suo desiderio, a Canonica di Santarcangelo, in Romagna.\nEra solito passare la villeggiatura estiva nella casa di Bellaria-Igea Marina, localit\u00e0 balneare in Provincia di Rimini. Per ricordare lo scrittore, il comune romagnolo gli ha intitolato la scuola media comunale e una delle vie principali."}
{"id": "584156", "revid": "163662", "url": "https://it.wikipedia.org/wiki?curid=584156", "title": "Teresa Casati", "text": "Biografia.\nTeresa era figlia primogenita di Gaspare Casati (1756-1808) e della sua prima moglie Maria, dei marchesi Orrigoni da Ello (1765-1793). Era quindi sorella maggiore di Gabrio Casati.\nIl 14 ottobre 1806 spos\u00f2 Federico Confalonieri, detto il \"Conte Aquila\", noto patriota. In seguito divenne dama di Corte al servizio della viceregina d'Italia Augusta di Baviera, figlia di re Massimiliano I Giuseppe di Baviera. Dal matrimonio nacque un solo figlio, Francesco (14 agosto 1807 - 2 giugno 1813) che mor\u00ec in circostanze poco chiare che diedero adito a vari pettegolezzi.\nLe simpatie iniziali per il regime napoleonico si andarono via via spegnendo per influenza del marito, del quale condivideva le posizioni liberali.\nDopo la condanna capitale di Federico, nel 1823 Teresa si rec\u00f2 pi\u00f9 volte a Vienna dalla coppia imperiale, composta da Francesco I d'Asburgo e Carolina Augusta di Baviera, per impetrare la grazia sovrana.\nNel 1824 la condanna di Federico Confalonieri fu commutata nel carcere a vita nello Spielberg.\nNegli anni seguenti Teresa si prodig\u00f2 per ottenere una diminuzione della pena del marito. Nel 1829, fallito il progetto di evasione che aveva ordito, si rivolse ad Alessandro Manzoni perch\u00e9 componesse una supplica a Francesco I. Lo scritto manzoniano, composto il 12 febbraio 1830, non ricevette risposta e dopo qualche mese Teresa mor\u00ec nel palazzo dei marchesi Vidiserti, gi\u00e0 Carpani, presso Erba, sfibrata dai vari tentativi di soccorrere il consorte allo Spielberg.\nManzoni dett\u00f2 anche il suo epitaffio tombale, collocato sulla parete posteriore del tempietto dorico, presso il monumentale Mausoleo Casati Stampa di Soncino nel cimitero urbano di Muggi\u00f2 (Monza e Brianza)."}
{"id": "584157", "revid": "137590", "url": "https://it.wikipedia.org/wiki?curid=584157", "title": "Castagna d'acqua", "text": ""}
{"id": "584159", "revid": "1731321", "url": "https://it.wikipedia.org/wiki?curid=584159", "title": "Trapa natans", "text": "Trapa natans , comunemente nota come castagna d'acqua, \u00e8 una pianta appartenente alla famiglia delle Lythraceae, diffusa in Eurasia e Nordafrica.\nDescrizione.\nPianta.\nPianta annua, acquatica. Si radica al fondo melmoso mediante radici avventizie o galleggia sull'acqua; fusto lungo sino a 2 metri. \nFoglie.\nLe foglie formano una specie di rosetta; hanno forma romboidale e margine dentellato e sono ricoperte inferiormente da peluria.\nFiori.\nI fiori sono piccoli, solitari e bianchi. Nascono all'ascella delle foglie della rosetta. Sono tetrameri, hanno 4 sepali, 4 petali, 4 stami; ovario a 2 logge.\nFrutti.\nI frutti coriacei hanno forma di piramide triangolare.\nDistribuzione e habitat.\n\"T. natans\" \u00e8 una specie annuale, acquatica e galleggiante che cresce in acque lente profonde fino a 5 m.\nLa specie \u00e8 nativa delle aree a clima temperato caldo dell'Eurasia e dell'Africa.\nIn Italia la pianta \u00e8 particolarmente diffusa nei laghi di Mantova, dove il frutto, commestibile, \u00e8 noto con il nome locale di \"tr\u00ecgol\" (\"tr\u00ecgoi\" al plurale).\nNel Lago Maggiore \u00e8 presente la sottospecie endemica \"Trapa natans verbanensis\".\nUtilizzo gastronomico.\nL'uso alimentare della castagna d'acqua \u00e8 simile a quello della castagna di montagna. \nIl frutto si consuma fresco, lessato o arrostito, come le castagne.\nUn tempo i semi bianchi e farinosi, dolci e dal sapore di nocciola, venivano raccolti, essiccati e conservati per ottenerne farina.\nUtilizzo farmacologico.\nPrincipi attivi sono presenti nelle foglie, mucillagini, tannini, saponosidi, resine, acidi organici e sali \nminerali e nei frutti, amido, proteine, grassi, sali minerali, tannini, resine.\nI frutti sono leggermente astringenti e antidiarroici.\nLe foglie si usano per cataplasmi rinfrescanti."}
{"id": "584163", "revid": "599013", "url": "https://it.wikipedia.org/wiki?curid=584163", "title": "Adrian R'Mante", "text": " \u00c8 noto soprattutto per aver interpretato il ruolo del fattorino \"Esteban Ram\u00edrez\" nella serie televisiva \"Zack e Cody al Grand Hotel.\"\nBiografia.\nMentre si laureava in recitazione alla University of Central Florida, inizi\u00f2 la sua carriera come presentatore, per conto di Nickelodeon, degli show \"Game Lab\" e \"Slime Time Live.\" Conclusi gli studi, ottenne nel 1999 una piccola parte nella sitcom americana Profiler. Da qui si fece sempre pi\u00f9 notare dal pubblico, ottenendo piccole parti principalmente tra serie televisive per ragazzi e thriller polizieschi (come 24, CSI e Hawaii Five-0) e conquistando la sua maggiore notoriet\u00e0 nella sitcom targata Disney Channel \"Zack e Cody al Grand Hotel\", dove reciter\u00e0 per ben 43 episodi.\nContemporaneamente cercher\u00e0 di creare anche una carriera sul grande schermo, con successi scarsi e prendendo parte in produzioni emergenti o assai modeste."}
{"id": "584166", "revid": "767487", "url": "https://it.wikipedia.org/wiki?curid=584166", "title": "Jim Lindberg", "text": "\u00c8 il cantante dei Pennywise, gruppo californiano skate punk.\nHa formato il gruppo nel 1988 con Fletcher Dragge (chitarre), Jason Thirsk (basso, morto nel 1996) e Byron McMackin (batteria). I quattro erano in precedenza alunni di due scuole superiori di South Bay, la Redondo Union High School e la Mira Costa dove Lindberg si \u00e8 diplomanto nel 1983. Lindber si \u00e8 poi laureato all'UCLA di Los Angeles nel 1989.\nNella carriera con i Pennywise, Jim ha pubblicato 9 album completi sotto la Epitaph Records.\nNel 2006 ha partecipato alla creazione di un album di cover dei Ramones per bambini, \"Brats on the Beat\", suonando la canzone \"Blitzkrieg Bop\".\nLindberg ha anche pubblicato il suo primo libro nel maggio 2007 dal titolo \"Punk Rock Dad. No Rules, Just Real Life\". Il libro esplora la dicotomia tra l'essere un marito responsabile e padre di 3 figlie e l'essere frontman di un gruppo punk rock impegnato politicamente; il libro contiene aneddoti di entrambi i ruoli.\nIl 21 agosto 2009 annuncia, tramite il myspace dei Pennywise, la sua dipartita dal gruppo. La band ha comunque evidenziato l'intenzione di andare avanti, cercando un nuovo cantante.\nNel 2010 ha formato i The Black Pacific, con i quali ha pubblicato un album studio.\nIl 29 ottobre 2012 sulle frequenze di KROQ insieme a Fletcher Dragge annuncia che \u00e8 ufficialmente tornato in gruppo con i Pennywise"}
{"id": "584167", "revid": "525063", "url": "https://it.wikipedia.org/wiki?curid=584167", "title": "Principio dispositivo", "text": ""}
{"id": "584174", "revid": "188717", "url": "https://it.wikipedia.org/wiki?curid=584174", "title": "Affinit\u00e0 (geometria)", "text": ""}
{"id": "584177", "revid": "1543377", "url": "https://it.wikipedia.org/wiki?curid=584177", "title": "Monte Sant'Angelo (Lazio)", "text": "Il monte Sant'Angelo \u00e8 una montagna alta (1402,4\u00a0m) , situata nel territorio del comune di Spigno Saturnia (LT) nel Lazio, all'interno del territorio del parco naturale dei Monti Aurunci.\nDescrizione.\nConfina a nord con il monte Campetelle, a sud si affaccia sulla costa del Lazio verso la foce del Garigliano, a est confina con gli scoscesi monte Vomero e monte Rotunno, mentre a ovest svetta sul monte Altino e sul monte Revole.\nMonte Sant'Angelo \u00e8 generalmente considerato un punto di passaggio per il monte Petrella o una spalla di monte Campetelle. Ma negli anni, la sua particolare posizione geografica che lo colloca come naturale terrazza sul golfo di Gaeta, lo ha reso meta di escursioni soprattutto notturne. Si accede alla vetta percorrendo i sentieri CAI n. 961 e n. 913.\nVie di salita.\nAl monte Sant'Angelo si sale normalmente da ovest, cio\u00e8 dalla distesa piano-altimetrica del monte Altino. \u00c8 presente un sentiero segnato ma \u00e8 sufficiente seguire il crinale (senza esporsi troppo) per giungere alla meta senza equivoci. Prima della cima vi \u00e8 un selciato naturale di lastroni di calcare levigati dall'erosione.\nPercorso poco faticoso sia in andata sia in discesa; assolato e interessante per le grotte, gli anfratti e le alte rocce a strapiombo dove nidifica indisturbato il falco pellegrino."}
{"id": "584178", "revid": "104458", "url": "https://it.wikipedia.org/wiki?curid=584178", "title": "Monte S. Angelo", "text": ""}
{"id": "584181", "revid": "1609015", "url": "https://it.wikipedia.org/wiki?curid=584181", "title": "Giuseppe Bazzani", "text": "Biografia.\nAllievo del pittore parmigiano Giovanni Canti, si dimostr\u00f2 artista originale e personale. Fu influenzato da pittori del passato come Francesco Maffei e Rubens, dai quali trasse l'insegnamento dell'esecuzione rapida e improvvisa e l'utilizzo del colore intenso.\nIn un fase successiva si accost\u00f2 sia a Domenico Fetti di cui condivise l'impeto, i giochi di luce e i contorni vibranti, sia alla scuola veneziana e allo stile di Paolo Veronese, come evidenziarono le \"Nozze di Cana\", l\"Annunciazione\", l\"Adorazione dei Magi\" e il \"Riposo in Egitto\".\nCollabor\u00f2 su tele e affreschi con Francesco Maria Raineri, anch'egli allievo del Canti.\nBazzani mut\u00f2 rotta un'altra volta e nell\"Estasi di una Santa\", nel \"Battesimo di Ges\u00f9\" e nella \"Strage degli Innocenti\" le figure e gli scenari furono avvolti in fumi e nebbie, i colori tesero al disfacimento e la sensibilit\u00e0 si impenn\u00f2.\nNella fase di maturit\u00e0 piena prevarr\u00e0 una linea rococ\u00f2 con un ritorno alla lucentezza e alle tinte chiare, chiavi dominanti in \"Ester\", \"Assuero\" e \"Andromaca\". A questo punto della sua carriera, Bazzani divenne un esponente, a pieno titolo, della pittura rococ\u00f2 molto vicino a Giovanni Battista Pittoni, a Corrado Giaquinto e al Tiepolo.\nFu dal 1752 insegnante, quindi dal 1758 direttore dell'Accademia di Belle Arti di Mantova.\nEbbe probabilmente un figlio adottivo, Domenico, nato a Mantova intorno al 1740."}
{"id": "584182", "revid": "21675", "url": "https://it.wikipedia.org/wiki?curid=584182", "title": "Jos\u00e9 Manuel da C\u00e1mara d'Atalaia", "text": ""}
{"id": "584184", "revid": "21675", "url": "https://it.wikipedia.org/wiki?curid=584184", "title": "Luiz de Sousa", "text": ""}
{"id": "584187", "revid": "21675", "url": "https://it.wikipedia.org/wiki?curid=584187", "title": "Jos\u00e9 Francisco Miguel Ant\u00f3nio de Mendo\u00e7a", "text": ""}
{"id": "584190", "revid": "1226", "url": "https://it.wikipedia.org/wiki?curid=584190", "title": "Prof. Fontecedro", "text": ""}
{"id": "584193", "revid": "709565", "url": "https://it.wikipedia.org/wiki?curid=584193", "title": "Teith", "text": "Il fiume Teith \u00e8 un affluente del fiume Forth, in Scozia.\nPercorso.\nNasce a Callander come confluenza dei pi\u00f9 piccoli Garbh Uisge (l'emissario del nel Loch Lubnaig) ed Eas Gobhain (emissario del Loch Achray). Dopo Callander passa per Doune e Stirling prima di gettarsi nel Forth, vicino a Stirling.\nUtilizzi.\nLa distilleria di Deanston, vicino a Doune, utilizza l'acqua del Teith per la produzione del whisky."}
{"id": "584194", "revid": "49022", "url": "https://it.wikipedia.org/wiki?curid=584194", "title": "Brittonico", "text": ""}
{"id": "584199", "revid": "287204", "url": "https://it.wikipedia.org/wiki?curid=584199", "title": "Verissimo de Lencastre", "text": ""}
{"id": "584200", "revid": "768068", "url": "https://it.wikipedia.org/wiki?curid=584200", "title": "Offenbacher", "text": "La scrittura Offenbacher \u00e8 una grafia corsiva tedesca sviluppata nel 1927 dal tipografo e calligrafo Rudolf Koch, con l'intento di combinare scorrevolezza ed estetica.\n\u00c8 chiamata anche Rudolf-Koch-Kurrent, e si ottiene utilizzando il pennino con un'angolazione di 75/80 gradi su un rigo di proporzione 2:3:2. Per esemplificare, la Kurrentschrift, il corsivo in uso fino al XIX secolo richiedeva un'inclinazione di 70 gradi ed un rigo 2:1:2, e la S\u00fctterlin, il corsivo ufficiale a partire dal 1930, un'inclinazione di 90 gradi su un rigo 1:1:1.\nAl suo esordio non ebbe il successo sperato, perch\u00e9 nelle scuole di quasi tutti i L\u00e4nder tedeschi, a partire dal 1930, si prefer\u00ec adottare la S\u00fctterlin.\nSuccessivamente, la grafia Offenbacher venne elaborata da un allievo di Koch, Martin Hermersdorf, e, con il nome di \"Koch-Hermersdorf-Schrift\" venne adottata dal 1950 al 1955 come seconda grafia nelle scuole della Baviera."}
{"id": "584202", "revid": "287204", "url": "https://it.wikipedia.org/wiki?curid=584202", "title": "Americo Ferreira dos Santos Silva", "text": ""}
{"id": "584205", "revid": "287204", "url": "https://it.wikipedia.org/wiki?curid=584205", "title": "Teodosio Clemente de Gouveia", "text": ""}
{"id": "584206", "revid": "124973954", "url": "https://it.wikipedia.org/wiki?curid=584206", "title": "Magister peditum", "text": "Il magister peditum (\"comandante della fanteria\"), carica istituita dall'imperatore romano Costantino I, era il comandante delle forze di fanteria dell'esercito romano su base locale, per esempio in Gallia, Spagna, Britannia ed Illirico.\nStoria.\nLa carica al tempo della \"Notitia dignitatum\".\nEsisteva la carica di \"magister peditum praesentalis\", cio\u00e8 il comandante di un esercito campale centrale. Un esempio \u00e8 dato da Barbazione.\nUfficiali militari sottoposti al suo controllo.\nQuesto ufficiale militare era a capo di tutte le forze di fanteria dell'impero romano d'Occidente (parallelamente a quello della cavalleria, chiamato \"Magister equitum praesentalis\"), come segue: \nAl contrario il \"Numerus intra Hispanias\", era invece sottoposta al \"Magister militum praesentalis\" per le \"Hispaniae\".\nUnit\u00e0 militari controllate.\nAlle sue dipendenze vi erano poi le seguenti unit\u00e0, secondo la \"Notitia dignitatum\":"}
{"id": "584207", "revid": "1573940", "url": "https://it.wikipedia.org/wiki?curid=584207", "title": "Discoglossus pictus", "text": "Il discoglosso dipinto (Discoglossus pictus ) \u00e8 un piccolo anfibio appartenente alla famiglia degli Alytidi.\nDescrizione.\nHa di solito una lunghezza di 5\u20137\u00a0cm; alcuni esemplari arrivano anche a 10\u00a0cm.\nLa caratteristica peculiare, da cui deriva il nome del genere, \u00e8 una lingua rotondeggiante a margine posteriore libero.Il mantello, nel fenotipo pi\u00f9 comune, \u00e8 ricoperto da macchie bruno-verdastre su sfondo ocra-beige; ne esiste anche una variet\u00e0 a strisce marrone-cioccolato alternate a strisce ocra-giallastro acceso.\nBiologia.\nPopola ambienti acquatici di piccole dimensioni (gebbie da irrigazione, abbeveratoi) come anche pozze temporanee o pozzanghere. \u00c8 legato all'acqua soltanto durante il periodo riproduttivo, usa infatti l'invaso solo per copula e deposizione (in minima parte anche per il nutrimento). Nel periodo post-riproduttivo lo si trova di rado e quasi mai in acqua.\nLa femmina depone nell'acqua circa 300 uova, a gruppi di qualche decina.\nDistribuzione e habitat.\n\u00c8 diffuso nel Maghreb (Marocco, Algeria, Tunisia), in Sicilia (assente nel resto d'Italia) e a Malta. Piccole popolazioni, probabilmente introdotte dall'uomo, sono state segnalate nel meridione di Francia e Spagna.\nConservazione.\nLa Lista rossa IUCN classifica \"Discoglossus pictus\" come specie a rischio minimo (\"Least Concern\").\nLa specie \u00e8 inserita nell\"Elenco delle specie di interesse prioritario\" dalla Direttiva 92/43/CEE del Consiglio europeo."}
{"id": "584208", "revid": "1494169", "url": "https://it.wikipedia.org/wiki?curid=584208", "title": "Vamp", "text": ""}
{"id": "584210", "revid": "599013", "url": "https://it.wikipedia.org/wiki?curid=584210", "title": "B\u00f6dvar Bjarki", "text": "B\u00f6dvar Bjarki \u00e8 l'eroe che compare nelle leggende su Hr\u00f3lfr Kraki (\u00e8 il Biarco delle \"Gesta Danorum\" di Saxo Grammaticus). C'\u00e8 chi ipotizza che lui e l'eroe Beowulf siano in origine stati la stessa persona, mentre altri rifiutano questa teoria.\nStoria.\nDiversamente da Beowulf, B\u00f6dvar sarebbe stato norvegese, cosa che potrebbe essere spiegata col fatto che la sua storia fu scritta da autori islandesi, che per lo pi\u00f9 discendevano dai norvegesi. Suo fratello era il re di Gautland e, come Beowulf, B\u00f6dvar arriv\u00f2 da Geatland in Danimarca, dove uccise un mostro che da due anni terrorizzava la corte reale a Natale. Come Beowulf, anche B\u00f6dvar aiut\u00f2 il re svedese Adils (Eadgils) a difendere suo zio \u00c1li (Onela) nella battaglia sul ghiaccio del lago V\u00e4nern."}
{"id": "584215", "revid": "36426", "url": "https://it.wikipedia.org/wiki?curid=584215", "title": "Villa medicea di Collesalvetti", "text": "La Villa Medicea di Collesalvetti si trova nel centro di Collesalvetti in provincia di Livorno.\nStoria e descrizione.\nUbicata su quello che anticamente veniva chiamato colle Pisano, vi si trovavano propriet\u00e0 della famiglia Salvetti (o di tale Salvetto), dai quali deriv\u00f2 il nome di Collesalvetti.\nL'edificio originario fu costruito probabilmente agli inizi del XV secolo, per poi essere acquistato da Lorenzo e Giuliano de' Medici il 15 giugno 1476, da un certo Cesare di Guido di Nanni di Arezzo, insieme alle terre contigue.\nSebbene di pregio relativamente modesto e molto periferica da Firenze, la residenza era tenuta in grande considerazione tanto che circa un secolo dopo Giusto Utens la inser\u00ec nella serie delle lunette sulle ville medicee commissionate da Ferdinando I per la Villa di Artimino. Tra le descrizioni dei beni medicei, inoltre, essa era indicata come \"palazzo da Signore\", nonostante fosse pi\u00f9 semplicemente una fattoria, usata come stazione di sosta durante i viaggi della famiglia granducale tra Firenze e Livorno, e come punto d'appoggio per la caccia silvestre e palustre.\nL'edificio era dotato di un'ala rialzata a mo' di torre ed era immersa, come si vede dalla lunetta seicentesca, in una tenuta agricola attorniata da boschi e campi coltivati, con poderi rigorosamente spartiti, edifici rurali, fienili, stalle e rimesse per i carri e arnesi. Non mancava per\u00f2 anche un giardino con aiuole geometriche accanto alla villa, elemento molto caro ai Medici, che di fatto distingueva la \"villa\" dal semplice edificio di campagna. Il giardino, nel quale spiccavano molti alberi da frutto, era recintato e vicino ad esso era presente anche un piccolo edificio di guardia merlato (forse la famosa torre pisana di cui era dotato il colle).\nLa propriet\u00e0 venne ampliata nel 1571 quando l'abate commendatario della comunit\u00e0 di Collesalvetti concesse in enfiteusi perpetua a Eleonora di Toledo la vicina tenuta che apparteneva alla badia dei XII Apostoli, arrivando cos\u00ec a contare ben 20 poderi attivi.\nNel 1737 con l'avvento in Toscana dei Lorena, la fattoria entr\u00f2 a far parte dei beni lorenesi. Di questo periodo si hanno delle raffigurazioni: una \"pianta della fattoria\" ed una \"pianta in grande e prospetto della casa di fattoria di Colle Salvetti con casetta contigua e piaggione adiacente\", disegnate dall'ingegner Caluri nel 1777, da cui \u00e8 ben visibile l'aspetto settecentesco della residenza. Dalle piante e dalla descrizione si nota come l'edificio fosse elevato su tre piani, composto da oltre trenta locali, in cui vi risiedeva il fattore con la sua famiglia ed il sottofattore con alcuni inservienti. Al piano terreno vi erano ampi locali destinati ai servizi: granai, dispense, una carbonaia, un forno, pollai e altro. Al primo piano vi erano ambienti per l'abitazione, delle cucine, lo scrittoio e una parte destinata agli ospiti (ministri, visitatori, sovrani) che di passaggio vi dimoravano. Il secondo piano infine era composto da altre stanze, pi\u00f9 tre colombaie e un serbatoio. Di fronte alla fattoria vi erano degli edifici destinati a stalle, rimesse, ed abitazioni; infine sulla piazza antistante la fattoria vi era il \"piaggione\", un magazzino sotterraneo utilizzato per depositarvi il grano, diviso in ventotto buche pi\u00f9 un pozzo per accedervi. Oggi esso \u00e8 stato ricoperto dall'attuale piazza della Repubblica, sebbene qualcuno ricordi di esservisi addentrato durante l'ultima guerra.\nCol passare del tempo il podere sub\u00ec radicali trasformazioni, tanto che il crescente paese di Collesalvetti lo inglob\u00f2 gradualmente nel tessuto cittadino; attualmente dell'edificio rimane il corpo pi\u00f9 basso, diviso in pi\u00f9 unit\u00e0 abitative, con alcuni esercizi commerciali al piano terra; in facciata presenta notevoli differenze, con finestre inquadrate da cornici al primo piano ed oculi ellittici al secondo piano. Esso resta ben visibile nella principale piazza della Repubblica di Collesalvetti, seppur non ben riconoscibile come \"villa medicea\"."}
{"id": "584216", "revid": "1645873", "url": "https://it.wikipedia.org/wiki?curid=584216", "title": "Lingua beluci", "text": "La lingua beluci o beluci \u00e8 una lingua iranica nordoccidentale, parlata prevalentemente in Iran sudorientale, nell'Afghanistan meridionale, e nel sud-ovest del Pakistan. Essa \u00e8 pure parlata come seconda lingua da molti Brahui.\nDistribuzione geografica.\nSecondo l'edizione 2009 di \"Ethnologue\", i locutori delle diverse variet\u00e0 di beluci sono circa 7 milioni, di cui 5,7 in Pakistan, 856.000 in Iran, e 200.000 in Afghanistan.\nLa lingua \u00e8 attestata anche negli Emirati Arabi Uniti, India, Oman e Turkmenistan.\nClassificazione.\nLa lingua beluci appartiene alla branca iranica nordoccidentale delle lingue indoeuropee.\nSecondo lo standard ISO 639 \u00e8 codificata come macrolingua con i seguenti membri:\nSistema di scrittura.\nPer la scrittura viene usato l'alfabeto arabo, impiegando lo stile calligrafico persiano del nastaliq."}
{"id": "584217", "revid": "182396", "url": "https://it.wikipedia.org/wiki?curid=584217", "title": "Magister peditum et equitum", "text": "Il magister peditum et equitum, pi\u00f9 comunemente noto dalle fonti in nostro possesso come \"magister utriusque militiae\", era una carica tardo imperiale istituita da Costantino I che riuniva in una sola mano il comando della fanteria e della cavalleria.\nTra gli altri, ricoprirono questa carica:"}
{"id": "584219", "revid": "77358", "url": "https://it.wikipedia.org/wiki?curid=584219", "title": "Villa di Collesalvetti", "text": ""}
{"id": "584220", "revid": "1395749", "url": "https://it.wikipedia.org/wiki?curid=584220", "title": "Stefano Tedeschi", "text": "Biografia.\nInizi\u00f2 la sua attivit\u00e0 arbitrale nel 1970 presso il C.R.A, del Comitato Regionale Emiliano, sino a giungere in Serie C, dove termin\u00f2 la sua carriera nel 1987. Appartenne alla sezione Associazione Italiana Arbitri (AIA) di Bologna.\nNel 1987 \u00e8 diventato vicepresidente del comitato regionale arbitri dell'Emilia-Romagna, un anno dopo (nel 1988) \u00e8 stato nominato presidente rimanendo in carica fino al 1992, quando \u00e8 diventato vicepresidente dell'AIA, carica che ha ricoperto fino al 1997, rivestendo la duplice veste di commissario della Can C nella stagione 1993-1994. Nello stesso periodo \u00e8 stato anche responsabile de \"L'arbitro\", la rivista ufficiale dell'AIA.\nCandidatosi nel 2000 alla presidenza dell'AIA in contrapposizione a Tullio Lanese, ritira la propria candidatura pochi giorni prima delle votazioni\nIn seguito allo scandalo di calciopoli scoppiato nel maggio 2006, il commissario straordinario dell'AIA Luigi Agnolin ha sostituito Maurizio Mattei con Stefano Tedeschi nel ruolo di designatore unico della Can A e B, ruolo che l'ex arbitro emiliano ha lasciato il 23 dicembre dopo appena 4 mesi a causa delle polemiche sull'efficienza della nuova classe arbitrale.\nNel febbraio 2009 si candida con la squadra capeggiata da Matteo Apricena in vista delle elezioni per la presidenza AIA del marzo successivo.\nDal 2001 al 2012 \u00e8 stato presidente della squadra di pallacanestro Castiglione Murri di Bologna che milita nel campionato DNC. Il 21 ottobre 2012 viene eletto presidente del comitato regionale dell'Emilia-Romagna della Federazione Italiana Pallacanestro."}
{"id": "584222", "revid": "2184448", "url": "https://it.wikipedia.org/wiki?curid=584222", "title": "Lingua brahui", "text": "La lingua brahui o brahui \u00e8 una lingua prevalentemente parlata nella regione del Belucistan, tra Iran, Pakistan, India e Afghanistan. Appartiene al ramo settentrionale della famiglia linguistica dravidica.\nStoria.\nSi tratta dell'unica lingua dravidica parlata al di fuori dell'India, e si pensa che sia l'ultima traccia di un'antica colonizzazione dravidica dell'intero subcontinente indiano (forse collegata all'antica civilt\u00e0 della valle dell'Indo), terminata poi con l'invasione degli Indoeuropei e il sospingimento dei dravidi nel sud della penisola del Deccan.\nSecondo i sostenitori dell'ipotesi lingue elamo-dravidiche, sarebbe una delle prove del fatto che nell'antichit\u00e0 ci sarebbe stata una colonizzazione dal medio-oriente verso la penisola indiana, che avrebbe portato nella zona l'agricoltura ed una nuova lingua da cui sarebbe derivata la famiglia linguistica dravidica."}
{"id": "584224", "revid": "1652635", "url": "https://it.wikipedia.org/wiki?curid=584224", "title": "Piantare in asso", "text": "Piantare in asso (anche lasciare in asso) \u00e8 un'espressione polirematica che viene usata con il significato di \"abbandonare qualcuno da un momento all'altro, senza preavviso\".\nEtimologia.\nLa locuzione, secondo il \"Dizionario etimologico della Lingua italiana\" di Manlio Cortelazzo e Paolo Zolli, va probabilmente ricondotta al gioco delle carte o dei dadi, nel significato di \u00abfare il punto pi\u00f9 basso (l'uno)\u00bb. Questa stessa interpretazione della polirematica \u00e8 presente anche nel \"Vocabolario etimologico della lingua italiana\" di Ottorino Pianigiani, secondo cui \"lasciare in asso\" \u00abvale lasciare solo, abbandonare inaspettatamente o bruscamente, presa la similitudine dall'asso, che sta solo ed \u00e8 il punto peggiore. In tedesco una locuzione e concetto equivalente \u00e8 \"im Stich lassen\" \u00ablasciare in punto\u00bb\".\nUn'altra teoria, attualmente meno accreditata, ipotizza che \"piantare in asso\" deriverebbe per corruzione linguistica dall'originaria espressione \"piantare in Nasso\" \u00e8 basata sulla mitologia greca: Arianna, dopo aver aiutato con il suo filo l'eroe ateniese Teseo a sconfiggere il Minotauro e ad uscire dal labirinto di Cnosso, fugge insieme agli ateniesi, ma viene abbandonata (\"piantata\") da Teseo sull'isola di Nasso, per motivi che il mito non chiarisce. L'episodio \u00e8 citato per esempio da Ovidio nei \"Fasti\" e da Igino nelle \"Fabulae\". Nell'italiano colloquiale il toponimo esotico \"Nasso\" si sarebbe ben presto trasformato in un pi\u00f9 comune \"asso\": come Paolo Minucci osservava gi\u00e0 nelle sue \"Note\" al \"Malmantile racquistato\" di Lorenzo Lippi del 1688: \u00abDa pi\u00f9 si dice \"Rimanere in asso\"; e ci\u00f2 segue per corruzione nella pronunzia, che tanto suona \"Rimanere in asso\", che \"rimanere in Nasso\", come si dovrebbe dire\u00bb. Anche Luciano De Crescenzo richiama questa interpretazione nei suoi libri \"Le donne sono diverse\" (1999), \"I grandi miti greci\" (1999) e \"Ulisse era un fico\" (2010).\nSecondo l'Accademia della Crusca, \"piantare in asso\" avrebbe apparentemente un'origine anteriore a \"piantare in Nasso\": l'impiego della seconda forma risulta comunque formalmente corretto, essendosi attestato nel corso dei secoli parallelamente alla prima."}
{"id": "584226", "revid": "72663", "url": "https://it.wikipedia.org/wiki?curid=584226", "title": "Rimanere in asso", "text": ""}
{"id": "584227", "revid": "287204", "url": "https://it.wikipedia.org/wiki?curid=584227", "title": "Garda Siochana", "text": ""}
{"id": "584232", "revid": "599013", "url": "https://it.wikipedia.org/wiki?curid=584232", "title": "Arne Selmosson", "text": "Biografia.\nNel 1955 la popolarit\u00e0 di Selmosson era tale che il suo soprannome \"Raggio di Luna\" dette il titolo a una rivista di Garinei e Giovannini, \"La padrona di Raggio di Luna\", interpretata da Delia Scala. In realt\u00e0 l'episodio che dette lo spunto ai due autori per la rivista vide protagonista il presidente del Palermo principe Raimondo Lanza di Trabia, che lasci\u00f2 in eredit\u00e0 alla moglie, Olga Villi, il cartellino di un calciatore, l'argentino Enrique Martegani.\nCarriera.\nClub.\nSelmosson arriv\u00f2 in Italia nel 1952, acquistato dall'allora Presidente dell'Udinese Dino Bruseschi, ma non pot\u00e9 essere schierato subito a causa di un decreto del Presidente del Consiglio che impediva l'impiego di giocatori stranieri. Selmosson rimase inattivo per un anno. In coppia con l'altro bomber Lorenzo Bettini, Selmosson fu protagonista, con 34 presenze e 14 reti, dell'Udinese 1954-1955 che si piazz\u00f2 al secondo posto alle spalle del .\nIl fantasista svedese lasci\u00f2 il Friuli l'anno dopo, per vestire la maglia della Lazio, dove collezion\u00f2 101 presenze e 31 reti in campionato. Dopo tre stagioni in maglia biancoceleste, pass\u00f2 sull'altra sponda del Tevere, alla , per 135 milioni di lire. Con la maglia giallorossa gioc\u00f2 per altre tre stagioni, collezionando 87 presenze e segnando 30 reti.\nFu il primo giocatore ad aver segnato nel derby di Roma sia per la che per la , imitato il 29 settembre 2018 da Aleksandar Kolarov ed il 26 settembre 2021 da Pedro.\nSuccessivamente torn\u00f2 all'Udinese, dove gioc\u00f2 ancora tre campionati, prima di chiudere la sua carriera con i friulani in Serie B, nel 1964.\nNazionale.\nCon la Nazionale svedese fu vicecampione del mondo nel 1958."}
{"id": "584235", "revid": "767487", "url": "https://it.wikipedia.org/wiki?curid=584235", "title": "Bambole russe", "text": "Bambole russe (\"Les Poup\u00e9es russes\") \u00e8 un film del 2005 diretto da C\u00e9dric Klapisch, a co-produzione franco-britannica.\n\u00c8 una commedia romantica e fa da seguito a \"L'appartamento spagnolo\" del 2002. Il film \u00e8 ambientato a Parigi, Londra, San Pietroburgo e per alcune scene a Mosca.\nIl film \u00e8 completamente incentrato sui problemi sentimentali di Xavier e dei suoi amici che s'interrogano continuamente sul perch\u00e9 nessuno di loro abbia ancora trovato l'anima gemella ma interrompono tutte le loro nuove relazioni per paura che possano impedire una migliore occasione. I personaggi hanno tutti perso, almeno in parte, l'innocenza del primo film e si trovano ad affrontare con fatica le difficolt\u00e0 della vita da adulti. Solo William, il giovane inglese fratello di Wendy, ha preso la sua decisione e ha invitato tutto l'antico gruppo a riunirsi a San Pietroburgo in occasione del suo matrimonio.\nTrama.\n\"L'appartamento spagnolo\" si era concluso con Xavier che finalmente diventava uno scrittore abbandonando il suo misero posto d'ufficio. La storia continua con il protagonista ancora alla ricerca della donna perfetta, cinque anni dopo che tutti i compagni dell'Erasmus hanno preso le loro strade. Nel frattempo lui e Martine si sono lasciati e lei ha avuto un figlio. Per motivi economici Xavier diventa uno scrittore di romanzi rosa di basso livello e lavora come ghostwriter per celebrit\u00e0 che non sanno scrivere le proprie biografie. Incontra per lavoro una sua amica conosciuta in Spagna, Wendy, anche lei scrittrice, mentre, come ghostwriter, deve scrivere la biografia di una certa Celia, una modella. Xavier \u00e8 combattuto tra l'amore delle due e solo nel finale, al matrimonio di William, riuscir\u00e0 a prendere la sua decisione.\nSequel.\nIl film ha un sequel, \"Rompicapo a New York\", uscito nelle sale italiane il 12 giugno 2014."}
{"id": "584236", "revid": "125758838", "url": "https://it.wikipedia.org/wiki?curid=584236", "title": "Stadio Renato Dall'Ara", "text": "Lo stadio Renato Dall'Ara \u00e8 un impianto sportivo polivalente italiano di Bologna, situato nel quartiere Porto-Saragozza, che ospita le gare interne del .\nInaugurato nel 1927 come Stadio Littoriale e rinominato nel dopoguerra Stadio Comunale, \u00e8 dal 1983 intitolato alla memoria di Renato Dall'Ara, presidente del club calcistico del , usufruttuario dell'impianto fin dalla sua apertura ufficiale. Si trova a circa dal centro cittadino, ed \u00e8 considerato tra i migliori terreni di gioco d'Europa per via delle sue eccellenti capacit\u00e0 di drenaggio e compattezza del tappeto erboso.\nIl Dall'Ara ha ospitato due edizioni del campionato mondiale di calcio, nel 1934 e nel 1990 e, relativamente ad altri sport, \u00e8 stato sede del Superbowl italiano di football americano nonch\u00e9 di tre finali-scudetto del campionato italiano di rugby tra il 1988 e il 2001, oltre a ospitare alcune partite internazionali di rilievo della nazionale di rugby.\nTra il 1929 e il 1996 inoltre, quando ancora era attrezzato con pista intorno al campo rimossa nel 2015, ospit\u00f2 diverse edizioni degli assoluti italiani d'atletica leggera pi\u00f9 altre riunioni internazionali come il Golden Gala.\nConta circa posti a sedere che, in caso di utilizzo della struttura come sede di concerto, possono arrivare fino a .\nStoria.\nL'impianto, inizialmente noto come \"Littoriale\", nacque come il primo vero stadio italiano e fu modello per quelli che seguirono.\nFino ad allora, infatti, gli stadi comunemente intesi erano campi con tribune montate su impalcatura.\nIl 12 giugno 1925 fu posata la prima pietra dell'edificio, voluto dal gerarca fascista Leandro Arpinati (in seguito podest\u00e0 di Bologna).\nAccanto allo stadio si vollero due piscine: una scoperta da 50 m x 30 m, e una pi\u00f9 piccola coperta (prima in Italia).\nIl progetto del grande complesso polisportivo \u00e8 dell'ingegnere Umberto Costanzini (1897-1968) capo dell'Ufficio tecnico della Casa del Fascio e dell'architetto Giulio Ulisse Arata.\nIl 29 ottobre 1926 Arpinati pot\u00e9 fissare la data di \"fine lavori\", circa un anno dopo la posa della prima pietra. Due giorni dopo, la mattina del 31 ottobre 1926, davanti a tutte le autorit\u00e0 cittadine, lo stadio Littoriale fu inaugurato da Benito Mussolini, il quale entr\u00f2 scenograficamente nell'impianto in sella al suo cavallo. Nel tardo pomeriggio dello stesso giorno Mussolini fu oggetto di un attentato perpetrato dall'anarchico quindicenne Anteo Zamboni, che gli spar\u00f2 mancandolo: il giovane fu ucciso sul luogo del fallito attentato dagli squadristi del Fascio.\nIl 29 maggio 1927, di fronte a circa spettatori, il Littoriale fu inaugurato con l'incontro internazionale di calcio tra e , alla presenza del re Vittorio Emanuele e all'infante Alfonso.\nAgli ordini del fischietto inglese Stanley Rous l'Italia si aggiudic\u00f2 l'incontro per 2-0 con goal di Adolfo Baloncieri, primo giocatore in assoluto a marcare nel nuovo stadio, e un autogoal dello spagnolo Manuel Prats.\nLa domenica successiva, 5 giugno, anche il , fino ad allora ospitata allo Sterlino, debutt\u00f2 al Littoriale battendo il 1-0 con goal di Giuseppe Martelli.\nL'impianto fu costruito con il nome di \"Stadio Littoriale\". La sua capacit\u00e0 era di posti e i suoi muri, realizzati con il tipico mattone rosso e le finestre ad arco, lo rendevano un edificio eccezionale per l'epoca. Un'ulteriore nota di carattere fu aggiunta con la costruzione della torre di Maratona, completata nel 1929, nel settore opposto alla tribuna coperta. Infine, lo stadio fu collegato al portico di San Luca, risalente al Settecento.\nLo Stadio Littoriale era un campo di livello internazionale, uno dei pi\u00f9 grandi e moderni dell'epoca, e cos\u00ec fu scelto nel 1934 per la fase finale dei Campionati Mondiali, per poi rimanere uno dei migliori campi italiani, seppur cambiando il proprio nome in Stadio Comunale, al termine della guerra.\nUn'ultima e definitiva modifica al nome fu fatta nel 1983: stadio Renato Dall'Ara, in memoria del presidente che diresse il Bologna per 30 anni, dal 1934 al 1964, durante i quali i rossobl\u00f9 riuscirono a vincere ben 5 scudetti, l'ultimo dei quali proprio nel 1964. Il grande Presidente, per\u00f2, non riusc\u00ec a gioire di quel titolo, essendo morto solo 3 giorni prima della sfida spareggio con l'.\nLo stadio fu completamente ristrutturato per i Mondiali del 1990. Furono introdotte nuove uscite di sicurezza, rifatta la pista di atletica, aggiunte nuove file di seggiolini alzando la vecchia struttura e fu completamente ridipinto da un\u2019azienda locale: la Zecchi Roberto. Infine fu costruito un nuovo tetto per la tribuna, ripulite tutte le facciate, rivisto l'impianto di illuminazione e installato un nuovo tabellone.\nLa curva Nord, intitolata dal 17 maggio 2009 a Giacomo Bulgarelli, giocatore e capitano del Bologna F. C., \u00e8 la sede degli \"ultras\" rossobl\u00f9 (in precedenza la curva era chiamata \"Andrea Costa\", dal nome della strada prospiciente quel lato dello stadio); la curva Sud \u00e8 denominata \"San Luca\", intitolata ad Arpad Weisz, storico allenatore della squadra durante il periodo d'oro del Bologna F. C., ucciso dai nazisti in un campo di concentramento, \u00e8 riservata in parte alle tifoserie ospiti.\nLo stadio Dall'Ara ha anche ospitato gare interne della nazionale bosniaca di calcio durante le qualificazioni al Mondiale del 1998 a causa dell'inagibilit\u00e0 dello stadio di Sarajevo.\nNel 1995 lo stadio ospit\u00f2 l'incontro di rugby XV, tra l' e gli \"All Blacks\" neozelandesi. La nazionale italiana di rugby fu nuovamente ospitata nel 1997, contro il Sudafrica. L'Italia usc\u00ec sconfitta da entrambi gli incontri.\nNel campionato di Serie A 2006-2007 ha ospitato in campo neutro le ultime due gare casalinghe del Catania (Catania-Milan 1-1 il 13 maggio 2007 e Catania-Chievo 2-0 il 27 maggio 2007, che valse la salvezza agli etnei), in seguito alla squalifica del Massimino a causa degli scontri nel derby contro il Palermo del 2 febbraio 2007, in cui perse la vita l'ispettore capo di Polizia Filippo Raciti.\nNel 2016 lo stadio passa dalla propriet\u00e0 del Comune alla propriet\u00e0 del Bologna con una concessione della durata di 99 anni. Tra il 2016 e il 2018 sono stati ridotti i posti a sedere e sono state applicate piccole migliorie.\nTorre di Maratona.\nLa torre di Maratona venne completata il 29 ottobre 1929 presso la porzione intermedia della tribuna orientale dello stadio, sul lato opposto alla tribuna coperta.\nSimbolo della competizione e della resistenza degli atleti, fu progettata da Giulio Ulisse Arata e innalzata nel luogo in cui avvenne l'esecuzione di Ugo Bassi. Alta 42 metri e larga 42 metri, si articola su sei livelli con due terrazze panoramiche intermedie che si aprono ai primi due livelli della struttura turriforme, mentre al terzo livello venne realizzata la sala comandi dell'illuminazione dell'intero impianto sportivo. I vari piani sono collegati tra loro da una serie di scale, alle quali furono poi aggiunti due ascensori, uno interno e uno esterno per rendere pi\u00f9 agevole la salita alla sommit\u00e0.\nSul pennone della torre fu collocata una statua rappresentante la Vittoria alata con fascio littorio e un'imponente bandiera della Regia Marina dalla superficie di , mentre di fronte alla nicchia dell'arco monumentale, rivolta verso l'interno dello stadio trov\u00f2 sede la statua equestre di Mussolini, realizzata da Giuseppe Graziosi fondendo tre cannoni sottratti agli austriaci durante la battaglia dell'8 agosto 1848. Il 26 luglio 1943, giorno successivo alla caduta del fascismo, la folla abbatt\u00e8 la statua di Mussolini, mentre il cavallo venne rimosso nel 1947 e riutilizzato dallo scultore Luciano Minguzzi per forgiare due statue di giovani partigiani a ricordo della battaglia di Porta Lame e quindi l\u00ec collocate.\nAttivit\u00e0 sportiva.\nAtletica leggera.\nL'8 giugno 1990 durante il Golden Gala, l'atleta Salvatore Antibo ha stabilito il record italiano nei 5000 metri piani con il tempo di 13'05\"59\nDopo il 1996, a causa di un progressivo abbandono da parte del Comune di Bologna e del proprietario per concessione, il Bologna Football Club 1909, la pista non pot\u00e9 pi\u00f9 essere utilizzata a causa del deperimento. Nel 2015, infine, il progetto di \"restyling\" dello stadio voluto da Joey Saputo pose definitivamente fine ad una possibilit\u00e0 di ripristino delle funzionalit\u00e0 della pista.\nPugilato.\nIl 21 luglio 1956, di fronte a circa 25\u00a0000 spettatori, il pugile italiano Francesco Cavicchi batt\u00e9 il tedesco occidentale Heinz Neuhaus per knock-out all'11\u00aa ripresa.\nL'incontro era valido per l'assegnazione del titolo di campione d'Europa dei pesi massimi, che Cavicchi deteneva gi\u00e0 da prima della sfida.\nCiclismo.\nIl 30 maggio 1948, all'interno dello Stadio si \u00e8 conclusa la 13\u00aa tappa (Firenze-Bologna di 194\u00a0km) della 31\u00aa edizione del Giro D'Italia; vincitore Bruno Pasquini in 5h53'30\".\nCollegamenti.\nLo stadio \u00e8 raggiungibile grazie al servizio degli autobus urbani a Bologna offerti dall'azienda TPER:\nConcerti.\nAl Dall'Ara si sono esibiti numerosi artisti di fama internazionale:"}
{"id": "584238", "revid": "1610933", "url": "https://it.wikipedia.org/wiki?curid=584238", "title": "Umbretta", "text": ""}
{"id": "584239", "revid": "1305772", "url": "https://it.wikipedia.org/wiki?curid=584239", "title": "Franco Giraldi", "text": "Biografia.\nFranco Giraldi nacque sul Carso triestino, a Comeno (Komen, oggi in Slovenia); la madre era una slovena di Trieste, il padre un italiano dell'Istria. Il rapporto tra le diverse etnie e culture delle sue terre d'origine dalla famiglia si rifletter\u00e0 in modo significativo anche nella sua opera. Trascorse l'infanzia e l'adolescenza tra il Carso, Trieste e Gorizia. Durante la seconda guerra mondiale aiut\u00f2 i partigiani italiani, tagliando i fili delle linee tedesche e fasciste \nIl suo primo contatto professionale con il mondo del cinema avvenne come critico cinematografico sulle pagine del quotidiano \"l'Unit\u00e0\", dopo essere stato - assieme a Tullio Kezich e Callisto Cosulich - tra i fondatori nel dopoguerra del Circolo del Cinema di Trieste (affiliato alla Federazione italiana dei circoli del cinema).\nAll'inizio degli anni Cinquanta si trasfer\u00ec a Roma, dove si mise dietro alla macchina da presa e divene aiuto di registi come Giuseppe de Santis, Leopoldo Savona, Gillo Pontecorvo, Carlo Lizzani e Giuliano Montaldo. In quel periodo diresse molte seconde unit\u00e0 di film di successo, fra cui \"Per un pugno di dollari\" di Sergio Leone. Proprio l'addio di Leone alla Jolly Film favor\u00ec il suo debutto come regista di successo nel western all'italiana \"7 pistole per i MacGregor\".\nNel 1968, dopo quattro film lasci\u00f2 il genere che lo aveva lanciato e si ciment\u00f2 nella commedia all'italiana con \"La bambolona\". Negli anni successivi si afferm\u00f2 come una delle firme pi\u00f9 apprezzate del cinema italiano.\nNel 2005 spos\u00f2 Palmira Petrongari, che lo lasci\u00f2 vedovo nel gennaio 2009 . Da allora Giraldi si ritir\u00f2 nel suo amato Friuli Venezia Giulia, a Gradisca d'Isonzo, dove continu\u00f2 a collaborare con varie associazioni e a lavorare come critico cinematografico per il premio Amidei. Successivamente si trasfer\u00ec nuovamente a Trieste.\nGiraldi \u00e8 morto il 2 dicembre 2020 all'et\u00e0 di 89 anni in una struttura sanitaria del triestino, dopo essere stato ricoverato a causa del COVID-19.\nLa regia.\nRegista serio e di buon gusto, Franco Giraldi aveva anche notevole sensibilit\u00e0 e buona cultura, che fece risaltare in alcune commedie femminili e maschili di grande finezza, in cui analizzava con sottigliezza le psicologie dei personaggi.\nL'esordio fu nel genere western, prima come aiuto regista di Sergio Leone nel film \"Per un pugno di dollari\" e poi con diverse pellicole, con cui si dot\u00f2 di una solida professionalit\u00e0. Pass\u00f2 alla regia di commedie all'italiana come \"La bambolona\" (1968) e \"Cuori solitari\" (1970), in cui diresse gli attori con notevole finezza, poi si dedica ad un cinema impegnato tratto da opere letterarie (come \"La giacca verde\" di Mario Soldati, suo grande amico, \"La rosa rossa\" di Pier Antonio Quarantotti Gambini, \"Un anno di scuola\" di Giani Stuparich, \"La frontiera\" di Franco Vegliani), di sapiente ritratto ambientale e di atmosfera mitteleuropea.\nDiresse sul set attori del calibro di Monica Vitti, Senta Berger, Luigi Proietti, Renzo Montagnani, Omero Antonutti, Laura Morante, Mariangela Melato, Raul Bova, Claudia Pandolfi, Ornella Muti, Maria Grazia Cucinotta, Gabriella Pession, Ottavia Piccolo, Giovanni Visentin.\nNegli anni settanta speriment\u00f2 la regia televisiva ottenendo un grande successo di pubblico e di critica con \"La rosa rossa\" del 1973 e \"Un anno di scuola\" del 1977 (premio per il miglior film e per la regia al Festival televisivo di Praga 1977), con i quali raggiunge la propria maturit\u00e0 espressiva, culminata nel film \"La giacca verde\" del 1979, intensa commedia di psicologie maschili, ritenuta la sua opera migliore. Gran parte del suo impegno negli anni successivi fu assorbito dalla televisione, per la quale realizz\u00f2 anche la serie \"L'avvocato Porta\", con Gigi Proietti e quella dedicata a Pepe Carvalho, l'investigatore protagonista dei romanzi di Manuel V\u00e1zquez Montalb\u00e1n. Non dimentic\u00f2 comunque il cinema, al quale ritorn\u00f2 con \"La frontiera\", film tratto dal romanzo di Franco Vegliani, che vinse una Grolla d'oro per la migliore fotografia a Saint Vincent nel 1996 e \"Voci\", la riduzione cinematografica dell'omonimo romanzo di Dacia Maraini nel 2001."}
{"id": "584240", "revid": "1543377", "url": "https://it.wikipedia.org/wiki?curid=584240", "title": "Boia chi molla", "text": "Boia chi molla! \u00e8 un motto utilizzato negli ambienti della destra politica e neofascista italiana del secondo dopoguerra, in particolare negli anni settanta del Novecento. Il suo significato letterale \u00e8: \u00abchi abbandona [la lotta] \u00e8 un assassino\u00bb.\nOrigine e storia del motto.\nLa sua vera origine \u00e8 dibattuta: secondo alcune citazioni recenti, tuttavia non supportate da alcuna fonte coeva, pare che il motto sia stato usato (forse coniato da Eleonora Pimentel Fonseca) durante gli ultimi giorni della Repubblica Napoletana del 1799, nella battaglia contro i sanfedisti, oppure usato nelle Cinque giornate di Milano del 1848. Fonti pi\u00f9 numerose ne riconducono invece la nascita ad alcuni momenti della prima guerra mondiale: ad esempio, urlato da un sergente durante la ritirata della Battaglia di Caporetto, nel novembre 1917 o usato come motto del corpo degli Arditi. La paternit\u00e0 \u00e8 talvolta attribuita a Gabriele D'Annunzio.\nIl motto comunque entr\u00f2 a far parte dei simboli distintivi prima del movimento fascista, poi del regime. La pi\u00f9 antica testimonianza documentata \u00e8 una delle lettere inviate da Roberto Mieville alla madre durante la ritirata dal deserto libico l'11 aprile 1943. Mieville scrisse: \u00abSii tranquilla che comunque e ovunque avr\u00f2 tenuto fede al mio motto: Boia chi molla!\u00bb. Preso prigioniero per la durata della guerra, fu detenuto presso il Campo di concentramento di Hereford negli Stati Uniti, e nel suo libro di memorie, \"Fascists' criminal camp\", scrisse: \u00abE nel campo 6 da quaranta giorni, all'aperto, trecento sottufficiali vivevano a pane e acqua e non mollavano. E nel campo ufficiali era la medesima cosa: Boia chi molla!\u00bb.\nNel 1943 fu ripreso nuovamente dalle forze armate della Repubblica Sociale Italiana, in particolare dal XXIV battaglione della Guardia Nazionale Repubblicana, che lo adott\u00f2 come motto.\nIl 31 agosto 1957 in occasione dell'esequie e tumulazione delle spoglie di Benito Mussolini nella cappella di famiglia del cimitero di San Cassiano, a Predappio, due arditi ressero ciascuno un gagliardetto nero e tricolore, con la scritta \"Boia chi molla\".\nNel 1969 il giornalista Bruno Borlandi pubblic\u00f2, con la casa editrice di destra \"Il Borghese\", il libro \"Boia chi molla\": un resoconto delle lotte per l'italianit\u00e0 di Trieste viste dalla sua parte politica. L'anno seguente, durante i Moti di Reggio, il missino Ciccio Franco, esponente del sindacato CISNAL, lo utilizz\u00f2 come slogan contro lo Stato fin dal primo comunicato del Comitato d'azione per il capoluogo, che era concluso con la frase: \u00abPer Reggio capoluogo: Boia chi molla!\u00bb\nTra la fine degli anni Settanta e l'inizio degli anni Ottanta, i militanti del FUAN (l'organizzazione universitaria del Movimento Sociale Italiano) lanciarono un nuovo slogan in cui era presente il motto \u00abboia chi molla\u00bb: \"Contro il sistema / La giovent\u00f9 si scaglia / Boia chi molla / \u00c8 il grido di battaglia\"."}
{"id": "584246", "revid": "2044650", "url": "https://it.wikipedia.org/wiki?curid=584246", "title": "Piero Parodi", "text": "\u00c8 fra i principali esponenti della nuova canzone genovese ed \u00e8 autore del brano \"A seissento\" considerato, con oltre cinquecentomila copie vendute, uno dei maggiori successi discografici per quanto riguarda la canzone genovese.\nLa sua prima registrazione risale al 1965. Da allora ha pubblicato trentacinque singoli (venduti in un milione e mezzo di copie) e quindici album. Nel 2010 ha realizzato un CD che rappresenta la summa della sua carriera: \"L'urtimo di zeneixi\" (\"L'ultimo dei genovesi\").\nIl suo impegno teso a mantenere vivo il patrimonio culturale dialettale gli ha valso per quattro volte il Premio Regionale Ligure (1970, 1972, 1990 e 1992) oltre al premio intitolato a Giuseppe Marzari (1992) e al Premio Artisti Liguri (2005). Nel 1984 \u00e8 stato insignito del titolo di Cavaliere al merito della Repubblica Italiana dall'allora presidente Sandro Pertini.\nAssieme a Paolo Villaggio e Fabrizio De Andr\u00e9 \u00e8 stato al centro del rinnovamento del mondo dello spettacolo nel capoluogo ligure a cavallo degli anni 60 e 70.\nBiografia.\nGli inizi.\nNato e cresciuto nel quartiere di Sestri Ponente, ha sempre avuto la passione per il canto. Dotato naturalmente di una straordinaria potenza vocale, molto giovane comincia a studiare canto con il maestro Giobini, il maestro Carbone e il maestro Mario D'Alba. Il suo debutto radiofonico risale al 1958 nella trasmissione \"La ventiquattresima ora\", condotta da Mario Riva, al fianco di Claudio Villa e Johnny Dorelli. Prima di giungere al successo come cantautore dialettale ha compiuto un lungo tirocinio come cantante in lingua sulle navi da crociera americane \"Constitution\" e \"Indipendence\".\nNel 1965 viene scritturato dalla casa discografica Pig, la sua prima incisione \u00e8 \"A seissento\" considerato, con oltre cinquecentomila copie vendute, uno dei maggiori successi discografici per quanto riguarda la canzone genovese.\nNel 1966 tenne una serie di spettacoli insieme a un esordiente Paolo Villaggio. Nel 1967 vince il \"Festival della canzone genovese\" con \"A canson da Madaenn-a\" (\"La canzone della Maddalena\") un brano destinato a destare scalpore per il tema trattato e ad imprimere una svolta alla canzone dialettale che fino ad allora si era limitata ad esaltare i luoghi della citt\u00e0 senza mai occuparsi di temi d'attualit\u00e0 o d'impegno sociale. La canzone, infatti, toccava il tema della prostituzione, ad appena dieci anni dall'entrata in vigore della legge Merlin che disponeva la chiusura delle case di tolleranza.\nIl successo televisivo.\nNel 1968 e 1969, quale rappresentante della Liguria, Parodi ebbe modo di partecipare al \"Festival internazionale della canzone folk\" trasmesso in diretta televisiva su territorio nazionale. Nel 1969 si aggiudic\u00f2 nuovamente il \"Festival della canzone genovese\" con \"Profummo de Zena\" (\"Profumo di Genova\"), partecipando nel contempo alle commedie musicali \"T'ae presente o carrossezzo?\" (\"Hai presente la sfilata dei carri di Carnevale?\") e \"Figgieu baixinn-a\" (\"Ragazzi pioviggina\"), con la Compagnia genovese universitaria Gilberto Govi.\nRisalgono al medesimo periodo le collaborazioni con Gian Piero Reverberi e Fabrizio De Andr\u00e9, quest'ultimo autore delle musiche dei brani \"Ballata triste\" (con testo di Vito Elio Petrucci) e \"A famiggia di Lippe\" (con testo di Piero Campodonico). Va ricordato inoltre l'adattamento in genovese, a cura di Cesare G. Romana, della celebre \"Bocca di rosa\".\nNel 1970 fu scelto da Marcello Marchesi per partecipare allo show televisivo \"Ti piace la mia faccia?\" condotto dai fratelli Mario e Pippo Santonastaso. Parodi oltre alla sigla iniziale, un indiavolato scioglilingua dal titolo \"Tiribi taraba\", interpretava altri brani originariamente scritti in dialetto genovese ma adattati per l'occasione in lingua italiana.\nNel 1972 vince il Calladium d'oro per il cabaret, tenendo a battesimo in quella circostanza un attore comico destinato al successo: Beppe Grillo. L'anno si conclude con la partecipazione alla trasmissione televisiva \"Il buono e il cattivo\" condotta da Cochi Ponzoni e Renato Pozzetto.\nIl 1973 vede Parodi impegnato ancora con la televisione a fianco di Sandra Mondaini e Franca Valeri nel variet\u00e0 \"Ah l'amore\" e nella farsa in lingua ligure \"La cena della leva\", anch'esso ripreso per il circuito televisivo nazionale.\nLa carriera del cantautore genovese \u00e8 poi proseguita nel 1974 con la trasmissione televisiva Adesso musica condotta da Vanna Brosio e Nino Fuscagni, e con il conseguimento di nuovi riconoscimenti, fra cui il Premio Genoa Folk quale rappresentante del folklore ligure nel mondo, e il Premio nazionale al paroliere di Monticelli Terme per la canzone \"A Maenn-a\" (\"La Marina\") storico quartiere di Genova. Il brano - centrato su una citt\u00e0 in profonda trasformazione per la ristrutturazione urbanistica cui veniva sottoposta - fu musicato e arrangiato da Vittorio De Scalzi, all'epoca leader dei New Trolls.\nNegli anni 80 Parodi ha partecipato per la Rai a trasmissioni televisive riguardanti la citt\u00e0 di Genova durante speciali su Euroflora e Salone nautico, e ai variet\u00e0 \"Ciammo o martin pescou\" e \"Canta che non ti passa\", entrambi per la regia di Paolo Macioti.\nNegli anni successivi Parodi si \u00e8 dedicato a un'intensa attivit\u00e0 in spettacoli dal vivo animando teatri e piazze di tutta la Liguria, prestandosi a collaborazioni con gruppi emergenti, come La Rosa Tatuata per la realizzazione dell'album \"Ardesia grixa\" (1994) e i Buio Pesto per la produzione dell'album \"Contime 'na stoja\" (1999).\nSempre con i Buio Pesto ha recitato nei due film benefici Capitan Basilico e Capitan Basilico 2 di Massimo Morini.\nNel 2012 fa parte del super gruppo Artisti Uniti per Genova nel progetto \"Ora che\", brano scritto da Max Campioni, prodotto da Verdiano Vera e pubblicato dalla Maia Records, realizzato per raccogliere fondi per l'alluvione di Genova del 4 novembre 2011, che vede la partecipazione di numerosi musicisti e cantanti della scena musicale genovese.\nPiero Parodi \u00e8 morto a Genova il 21 gennaio 2022, all'et\u00e0 di 86 anni.\nVita privata.\nSposato con Liliana, era padre di Max Parodi, cantautore e musicista che gli premor\u00ec nel 2008. \nCollaborazioni.\nParodi ha collaborato con diversi musicisti e autori di testi fra cui:"}
{"id": "584247", "revid": "7", "url": "https://it.wikipedia.org/wiki?curid=584247", "title": "Salone Nautico di Genova", "text": ""}
{"id": "584254", "revid": "767487", "url": "https://it.wikipedia.org/wiki?curid=584254", "title": "Tutto pu\u00f2 succedere - Something's Gotta Give", "text": "Tutto pu\u00f2 succedere - Something's Gotta Give (\"Something's Gotta Give\") \u00e8 un film del 2003 diretto da Nancy Meyers.\nTrama.\nHarry Sanborn \u00e8 un imprenditore newyorchese ultrasessantenne, proprietario di un'importante etichetta hip hop, che non si \u00e8 mai sposato e per tutta la vita non ha mai frequentato una donna che avesse pi\u00f9 di 30 anni. La sua ultima conquista, la giovane banditrice d'asta Marin, lo invita a trascorrere il weekend nella sua villa al mare, non sospettando che sua madre Erica e sua zia Zoe hanno avuto la stessa idea. Erica \u00e8 una commediografa di successo, divorziata e single, il cui ex marito (e padre di Marin) \u00e8 ancora il regista delle sue commedie.\nI caratteri duri di Erica e Harry fanno nascere subito una forte antipatia reciproca, che Erica cerca di smorzare solo per affetto verso la figlia, sapendo che si tratta di una relazione destinata a finire presto. La sera seguente, mentre si trova con Marin, Harry ha un attacco cardiaco. Viene portato in ospedale, dove il dottor Julian Mercer gli salva la vita. Il medico, dopo aver confortato le tre donne sul recupero di Harry, rivela a Erica di essere da sempre un suo ammiratore e di aver visto tutte le sue commedie.\nUn paio di giorni dopo Harry viene dimesso, ma il dottore gli chiede di rimanere nei dintorni finch\u00e9 non si sar\u00e0 completamente ristabilito. Pertanto, anche se molto contrariata, Erica si trova costretta a ospitarlo nella sua casa: i rapporti tra i due non sono facili, ed Erica ne approfitta per accettare la corte del dottor Mercer, che la invita a cena e le confessa di voler iniziare una relazione con lei. Erica per\u00f2 si scopre attratta anche da Harry, e si accorge che i suoi sentimenti sono ricambiati: Marin, accortasene, rompe con Harry e fa in modo che lui e la madre rimangano soli nella villa, in modo che tra i due possa sbocciare la passione.\nAlcuni giorni dopo Harry torna a New York, lasciando Erica piena di dubbi e senza prometterle nulla su un eventuale seguito della loro relazione. La sera seguente la donna, trascinata dalla figlia, va a cena con lei, l'ex marito e la sua nuova fidanzata in un lussuoso ristorante di New York, dove incontra Harry in compagnia di una giovane donna. Lei fugge via dal ristorante e, dopo che lui la raggiunge, lei gli confessa di essersi innamorata. Lui esita e la lascia andare. Inizia per entrambi un periodo molto duro, in cui Harry ha continui \"attacchi cardiaci\" (che si rivelano sempre essere falsi allarmi dettati dallo stress) e da cui Erica si riprende grazie al lavoro e all'amore di Julian. Erica scrive una commedia che parla della sua storia con Harry, e si vendica del torto subito da lui sbeffeggiandolo e facendo morire il suo personaggio.\nHarry, dopo l'ennesimo ricovero, decide di cambiare vita: prende le sue vecchie agende e gira tutti gli Stati Uniti in cerca delle donne che ha frequentato nel corso della sua vita, per capire cosa lo ha trasformato nell'uomo orribile che si \u00e8 accorto di essere. Il viaggio pi\u00f9 lungo lo fa per vedere Erica, che si trova a Parigi con Julian in occasione del suo compleanno, e che Harry, in un ultimo e disperato tentativo, cerca di riconquistare.\nDopo aver passato la serata con la coppia, Harry si convince di aver perduto per sempre Erica, ma successivamente lei lo raggiunge e gli rivela di aver troncato con Julian perch\u00e9 si \u00e8 resa conto di essere ancora innamorata di lui. Harry, felicissimo, la bacia.\nNell'ultima scena del film, Harry ed Erica vanno a cena in un ristorante lussuoso con Marin, suo marito e la loro bambina, super coccolata dai nonni.\nTitolo.\nIl titolo originale del film, \"Something's Gotta Give\", \u00e8 lo stesso di una canzone del cantante country statunitense Johnny Mercer, registrata nel 1954. Il personaggio di Keanu Reeves si chiama, proprio in suo onore, Julian Mercer."}
{"id": "584261", "revid": "287204", "url": "https://it.wikipedia.org/wiki?curid=584261", "title": "Francesco Albotto", "text": "Biografia.\nIncerta la sua data di nascita, risulta iscritto alla Fraglia dei pittori veneziani dal 1750 al 1756. Allievo di Michele Marieschi, alla morte di questi (1743) ne spos\u00f2 la vedova, Angela Fontana.\nI caratteri peculiari della sua opera pittorica hanno trovato individuazione grazie a Rodolfo Pallucchini che nel 1971 reper\u00ec a New York, presso un antiquario, una \"Veduta di Palazzo Ducale\" firmata da lui.\nAl contrario del Marieschi, dotato di una fantasia prorompente e di una pennellata disinvolta, Francesco Albotto non riusc\u00ec quasi mai a fare a meno di appropriarsi di modelli creati da altri, utilizzando sovente sia le stampe dell'album \"Magnificentioris Selectioresque Venetiarum Prospectus\", incise dal Marieschi, e di cui si preoccup\u00f2 di curare la ristampa, sia quelle dell\"'Urbis Venetiarum Prospectus celebriores\" [...], incise da Antonio Visentini. Mor\u00ec a Venezia, non ancora quarantenne, il 13 gennaio 1757."}
{"id": "584264", "revid": "172", "url": "https://it.wikipedia.org/wiki?curid=584264", "title": "VHF omnidirectional range", "text": ""}
{"id": "584267", "revid": "87820465", "url": "https://it.wikipedia.org/wiki?curid=584267", "title": "Root sum squared", "text": "Il metodo root sum squared o RSS \u00e8 un metodo di somma degli errori. Viene impiegato, ad esempio, nel calcolo delle tolleranze delle radioassistenze. \nEsempi.\nCalcolo della tolleranza di un VOR\nIl VOR \u00e8 un radioaiuto che permette di determinare rotte magnetiche in allontanamento (FROM) o in avvicinamento (TO) dalla stazione. Tali indicazioni prendono il nome di radiali VOR, e possono essere utilizzate sia come rotta di volo, sia come intersezioni lungo un'altra rotta. Tolleranza in rotta (\"providing\"):\nRSS degli errori: formula_1\nSe il VOR viene usato per creare un'intersezione, o fix, si elimina dalla RSS la tolleranza tecnica di volo, ottenendo\nQuindi le tolleranze sono:\nPer l'ICAO, tali tolleranze sono equivalenti ad un'accuratezza di 2\u03c3, mentre per le fasi di decollo ed atterraggio si usa un contenimento 3\u03c3, pertanto si aumentano tali valori del 50%."}
{"id": "584269", "revid": "287204", "url": "https://it.wikipedia.org/wiki?curid=584269", "title": "Giuseppe Bernardino Bison", "text": "Biografia.\nGiuseppe Bernardino Bison (o Bisson) nasce a Palmanova nel 1762. Dopo il trasferimento con la famiglia a Brescia, studia disegno presso il pittore Gerolamo Romani; per poi trasferirsi, sempre con la famiglia, a Venezia. Nella citt\u00e0 lagunare, studia con il professore di figura Costantino Sedini (Cedini).\nA Venezia stringe amicizia con l'architetto Giannantonio Selva, tanto da seguirlo nel 1787 a Ferrara e ricevendone l'incarico di decorare palazzo Bottoni. Nello stesso anno Giuseppe Bernardino Bison \u00e8 documentato anche a Padova al seguito dello scenografo Antonio Mauro, dal quale mutuer\u00e0 l'interesse per le architetture classiche dipinte da Antonio Visentini e con il quale collabora alla realizzazione del teatro dei marchesi Obizzi che nel 1790 gli commissionano alcune decorazioni per il castello del Catajo di Battaglia Terme, presso Padova. Sempre in Padova \u00e8 documentata nel, 1792, la decorazione di Palazzo Maffetti-Manzoni in cui ormai si affermer\u00e0 l'aderenza ad un repertorio classicista contaminato da reminiscenze settecentesche e, dopo il 1793, sar\u00e0 operativo nel trevigiano, ove affrescher\u00e0 la volta della chiesa di Sant'Andrea a Venegazz\u00f9, l'oratorio di villa Bragadin a Ceggia e le decorazioni nelle ville, Raspi di Lancenigo e Spineda a Breda di Piave.\nTra il 1798 e il 1800 collaborer\u00e0 con il Selva alle decorazioni nelle opere da lui progettate o ristrutturate: nel Casino Soderini a Treviso, ove dipinge il \"Carro del Sole\", e successivamente a Venezia con gli affreschi in Palazzo Dolfin Manin.\nA Trieste, Bernardino Bison, si avvantagger\u00e0 dell'amicizia con Matteo Pertsch e lo scultore Antonio Bosa collaborando alle decorazioni di Palazzo Carciotti e Palazzo della Borsa, e nel 1811 lo ritroviamo a Zara, nel Palazzo del Governatore, a Vipacco e a Gorizia (l'interno e il sipario del \"Teatro sociale\"), con opere oggi perdute. \u00c8 questo il periodo in cui conseguir\u00e0 una posizione che non tard\u00f2 a tradursi in un notevole successo di mercato e il maestro, in seguito alle richieste, moltiplic\u00f2 la produzione di dipinti, dando vita a molti generi. Il mercato collezionistico, e particolarmente quello triestino, mostrava apprezzamento per i paesaggi e i capricci, dove Bison metteva a frutto le sue indubbie doti di scenografo trovando una quantit\u00e0 di temi, facilmente accessibili per il prezzo non elevato giustificato anche dal formato da cavalletto delle opere.\nNel 1831, a sessantanove anni, Giuseppe Bernardino Bison si trasferir\u00e0 prima a Brescia e poi definitivamente a Milano, dove si dedicher\u00e0 a piccoli lavori che non avranno grande successo, anche per l'affermarsi della \"pittura romantica di storia\".\nMorir\u00e0 a Milano nel 1844."}
{"id": "584280", "revid": "1573940", "url": "https://it.wikipedia.org/wiki?curid=584280", "title": "Hydromys chrysogaster", "text": "Il ratto d'acqua comune o rakali (Hydromys chrysogaster ) \u00e8 un roditore della famiglia dei Muridi, diffuso nell'Ecozona australasiana.\nDescrizione.\nDimensioni.\nRoditore di grandi dimensioni, con la lunghezza della testa e del corpo tra 300 e 390\u00a0mm, la lunghezza della coda tra 230 e 320\u00a0mm, la lunghezza del piede tra 55 e 76\u00a0mm, la lunghezza delle orecchie tra 15 e 20\u00a0mm e un peso fino a 1,2\u00a0kg.\nAspetto.\nIl corpo \u00e8 snello, con una pelliccia molto densa e lucida. Il colore delle parti superiori \u00e8 bruno-nerastro nei maschi, tendente al grigiastro nelle femmine, mentre le parti ventrali variano dal bianco-grigiastro al bianco-giallastro con la base dei peli grigio chiaro. Il muso \u00e8 largo, il labbro superiore \u00e8 insolitamente rigonfio e ricoperto fittamente di lunghe vibrisse, gli occhi sono piccoli, le narici sono posizionate sulla parte dorsale. Le orecchie sono relativamente corte. I piedi sono larghi e le tre dita centrali sono parzialmente palmate. La coda \u00e8 pi\u00f9 corta della testa e del corpo, \u00e8 ricoperta densamente di lunghi peli nerastri e con l'estremit\u00e0 bianca. Il cariotipo \u00e8 2n=48 FN=52.\nBiologia.\nComportamento.\n\u00c8 una specie acquatica e notturna, sebbene sia stata osservata anche di giorno, con picchi di attivit\u00e0 verso le prime ore del tramonto. Scava tane e cunicoli sulle sponde dei corsi d'acqua. \u00c8 marcatamente territoriale e diventa molto aggressiva in aree ad elevata densit\u00e0.\nAlimentazione.\nSi nutre di invertebrati acquatici, pesci e insetti come il ditisco oppure varie specie di \"Hemiptera\". Meno frequentemente fanno parte della dieta anche rane, rettili, piccoli mammiferi, uccelli, molluschi, ragni e durante i periodi di scarsa disponibilit\u00e0 anche di piante. Preferisce trasportare il cibo fuori dall'acqua e mangiarlo in aree riparate.\nRiproduzione.\nSi riproduce in qualsiasi periodo dell'anno, con picchi tra settembre e gennaio. Le femmine partoriscono 3-4 piccoli fino a 5 volte l'anno se sono presenti condizioni ambientali favorevoli. L'allattamento dura per circa 4 settimane. Le femmine raggiungono la maturit\u00e0 sessuale a 4 mesi.\nDistribuzione e habitat.\nQuesta specie \u00e8 diffusa in Australia, Tasmania, Isole Molucche, Nuova Guinea ed alcune isole vicine.\nVive in associazione ad habitat permanentemente acquatici fino a 1.900 metri di altitudine. \u00c8 presente anche in mangrovie, estuari e zone irrigate artificialmente.\nTassonomia.\nSono state riconosciute 5 sottospecie:\nStato di conservazione.\nLa IUCN Red List, considerato il vasto areale e la popolazione numerosa, classifica \"H.chrysogaster\" come specie a rischio minimo (LC)."}
{"id": "584287", "revid": "339392", "url": "https://it.wikipedia.org/wiki?curid=584287", "title": "Michael Blumberg", "text": ""}
{"id": "584291", "revid": "1610933", "url": "https://it.wikipedia.org/wiki?curid=584291", "title": "Topo d'acqua", "text": ""}
{"id": "584294", "revid": "121839967", "url": "https://it.wikipedia.org/wiki?curid=584294", "title": "Roberto Goitre", "text": "Biografia.\nConclusi gli studi accademici in pianoforte, composizione e direzione di coro, si dedic\u00f2 alla direzione corale. All'inizio degli anni sessanta, su invito di Marcello Abbado, assunse la cattedra di Musica Corale e Direzione di Coro presso il Conservatorio Giuseppe Nicolini di Piacenza, dove insegn\u00f2 sino al termine della sua vita.\nLa didattica musicale e lo studio dei princip\u00ee della pedagogia musicali di Zolt\u00e1n Kod\u00e1ly diventeranno negli anni Settanta il fulcro delle sue ricerche, tanto che Goitre passer\u00e0 molto tempo in Ungheria per approfondire i suoi studi. Approfond\u00ec inoltre la conoscenza di quel melos di tradizione orale, sia ungherese che italiano, che utilizzer\u00e0 in seguito per gli esempi e gli esercizi del suo pi\u00f9 celebre lavoro: il metodo didattico \"Cantar leggendo\", pubblicato nel 1972 dalla casa editrice Suvini Zerboni di Milano.\nTale metodo costituir\u00e0 il nucleo di una nuova pedagogia musicale il cui percorso intende seguire il bambino sin dai primi anni di vita e, come avviene per il linguaggio parlato, accompagnarlo nell'acquisizione di una vera e propria madrelingua musicale.\nTra il 1968 e il 1980 Goitre applicher\u00e0 i suoi studi pedagogici ai cori di voci bianche da lui fondati: I Piccoli Cantori di Torino e, successivamente, il Coro Farnesiano di Piacenza.\nGoitre dedic\u00f2 tutta la vita alla didattica e alla musica corale, tanto che fu proprio lui, all'inizio degli anni Settanta, a fondare la rivista \"La Cartellina\", importante organo di informazione nell'ambito della musica corale e della didattica. Diretta dopo la morte di Goitre (1980) e fino al 2004 da Giovanni Acciai, essa ha attualmente cessato le pubblicazioni.\nNel 1971 cur\u00f2 assieme ad Angelo Paccagnini le musiche dello sceneggiato televisivo \"I Buddenbrook\", componendo appositamente la canzone \"Ah, Maria!\".\n\u00c8 sepolto nel Cimitero monumentale di Torino.\nIl metodo didattico.\nDurante gli studi in Ungheria, nel 1968, Roberto Goitre si meravigli\u00f2 nel constatare come tutti fossero in grado di leggere con facilit\u00e0 la musica a prima vista grazie all'opera pedagogica di Zolt\u00e1n Kod\u00e1ly. \nPerci\u00f2 decise di reintrodurre in Italia la solmisazione \"Tonic Sol-fa\" che fondava le sue radici nelle teorie di Guido d'Arezzo, gi\u00e0 codificata e raffinata da John Curwen e infine ripresa dallo stesso Kod\u00e1ly.\nGoitre la rielabor\u00f2 profondamente, al fine di adattarla alle esigenze didattiche, e in particolare la semplific\u00f2 trasformandola da esacordale a solmisazione per ottava. Il metodo consisteva nel fissare sul rigo la posizione del Do variabilmente rispetto a quella della tonica del brano in analisi, consentendo un approccio pi\u00f9 immediato nella distinzione e nella definizione degli intervalli. I suoni venivano, in altre parole, indicati in base alla loro funzione intervallare anzich\u00e9 in base alla loro altezza assoluta.\nCadeva quindi il concetto di \"tonalit\u00e0 nominata\" (quella distinguibile dagli accidenti in chiave, per intenderci), bens\u00ec sopravviveva solamente un'unica \"tonalit\u00e0 universale\", posizionata in maniera diversa nell'ambito del rigo a seconda dell'altezza della tonica, che nel metodo Goitre \u00e8 sempre la nota Do. In altre parole, invece di cantare pronunciando il nome delle note reali, nel caso di una tonalit\u00e0 diversa da quella di do maggiore o della relativa minore (la minore), si cantano tutte le melodie come se fossero in do maggiore (o in la minore), partendo per\u00f2 con l'intonazione del suono reale indicato. \nLa solmisazione di Goitre, nell'ambito dell'ottava, permette anche una facile lettura delle modulazioni, in quanto implica solamente lo spostamento della posizione del Do, chiamato per questo motivo \"mobile\". \nSempre traendo ispirazione dall'azione didattica di Kod\u00e0ly, a partire dal 1968, Goitre attu\u00f2 in Italia un rinnovamento pedagogico-didattico musicale sia nella sperimentazione scolastica sia nella formazione musicale degli insegnanti. In particolare, si impegn\u00f2 in una ricerca didattica per avviare alla musica i pi\u00f9 piccoli, che si risolse nell'uso didattico del canto popolare. Questa scelta si fonda su due assunti teorici: \"la musica \u00e8 un linguaggio\" e \"il linguaggio \u00e8 una musica\", che esprimono l'indissolubile legame tra parola e suono. Tutto il metodo didattico di Goitre si fonda sull'importanza di questo legame, dimostrato dalle analogie tra le strutture e i meccanismi costitutivi e tra l'itinerario di sviluppo dell'apprendimento di tali linguaggi. In questo quadro teorico il canto popolare infantile, in particolare, si presta all'utilizzo didattico con lo scopo di favorire l'apprendimento di entrambi i linguaggi, in virt\u00f9 delle sue caratteristiche fondamentali, quali:\nIn definitiva, con il canto popolare si aiuta il bambino ad inserirsi nel suo habitat linguistico-musicale naturale, ma si mantiene anche vivo il dialetto e si ricordano usi e costumi locali come pietre miliari della storia culturale dell'uomo.\nPer quanto riguarda la metodologia didattica attraverso cui approcciare al canto popolare infantile, Goitre predilige il gioco, che non \u00e8 solo una strategia per interessare i bambini (mezzo), ma \u00e8 anche una modalit\u00e0 di apprendimento (fine)."}
{"id": "584303", "revid": "124451451", "url": "https://it.wikipedia.org/wiki?curid=584303", "title": "Yves Lacoste", "text": "Biografia.\nNascita e formazione.\nDopo una giovinezza in Marocco (suo padre Jean, geologo, si occupava di prospezione nel deserto dopo aver collaborato con Jean-Baptiste Charcot in Groenlandia), Yves Lacoste ha studiato in Francia (liceo Lakanal poi a l'Institut de g\u00e9ographie). Ottiene l'abilitazione di geografia (per le scuole secondarie, 1952), insegnando come tirocinante di abilitazione al liceo Marcelin-Berthelot. And\u00f2 in Nord Africa nei primi anni Cinquanta con colei che divenne sua moglie, l'etnologa Camille Lacoste-Dujardin specializzata nelle popolazioni berbere per insegnare al Lyc\u00e9e Bugeaud di Algeri tra il 1952 e il 1955. Contribu\u00ec poi alla lotta per l'indipendenza algerina. Membro del Partito comunista francese fino al 1956, \u00e8 in contatto con ambienti anticolonialisti algerini. Sotto la direzione di Jean Dresch, geografo marxista e anticolonialista di cui condivideva le idee, scrisse la sua tesi di dottorato di Stato in Algeria.\nCarriera universitaria.\nTornato in Francia nel 1955, insegn\u00f2 all'universit\u00e0, in un periodo in cui la questione politica, primordiale, provocava un'effervescenza all'interno delle scienze sociali. Nel 1968, ha insegnato all'Universit\u00e0 di Parigi-VIII (Universit\u00e0 di Vincennes), dove ha fondato la rivista \"H\u00e9rodote\" (che Fran\u00e7ois Maspero ha pubblicato nei suoi primi giorni). Nel 1969 entra a far parte del centro universitario sperimentale di Vincennes. Provocatorio e anticonformista, nel 1976 pubblica \"La Geografia, serve prima di tutto a fare la guerra\", \u201ctitolo sconvolgente per un libro destinato a togliere la geografia dalla sua situazione di semplice materia scolastica\u201d. Nel 1989 ha fondato il Centro di ricerca e analisi della geopolitica che \u00e8 diventato l'Istituto francese di geopolitica sotto la direzione di B\u00e9atrice Giblin. Dirige inoltre il seminario sui metodi analitici e le rappresentazioni geopolitiche. Nel 1995 \u00e8 invitato a presentare la sua disciplina nel programma \"Inventer demain\" in onda sulla rete televisiva \"La Cinqui\u00e8me\". A Parigi, dove insegna, ha diretto la scuola di dottorato presso il CRAG (Centro di Ricerca e Analisi Geopolitica) , istituto da lui anche fondato, oggi guidato da Philippe Subra. \u00c8 inoltre membro del comitato scientifico delle riviste Nordic e Geo-economics. \nVisione della Geografia e Opere.\nGeografo di terreno.\nLa guerra del Vietnam \u00e8 un episodio importante nella carriera di Yves Lacoste. Ha condotto una rinomata indagine sul bombardamento delle dighe del Fiume Rosso. Su consiglio di Jean Dresch pubblic\u00f2 l'8 giugno 1972 un articolo su Le Monde sull'argomento. Pascal Lorot afferma che \u00e8 in primo luogo \u201ccome geografo [\u2026] (e) indipendentemente dal (suo) impegno antimperialista\u201d che Lacoste pubblica questo articolo. Suscita la curiosit\u00e0 delle autorit\u00e0 del Vietnam, che, per saperne di pi\u00f9 sugli attentati americani, lo invitano precipitosamente, attraverso Mosca e il KGB, a venire sul campo. Analizza geograficamente la strategia americana: \"bombardare le sponde concave dei meandri, nella parte centrale del delta, dove si trova il maggior numero di villaggi, e attaccare la base delle dighe per indebolirle senza distruggerle direttamente\" (facendo apparire l'attacco come un disastro naturale). Viene ringraziato dal primo ministro vietnamita in persona. L'impatto di questa indagine \u00e8 notevole e di portata internazionale, tra l'altro in Giappone e negli Stati Uniti o addirittura in Vaticano, che porter\u00e0 alla fine dei bombardamenti americani su decisione di Richard Nixon [fonte non confermata]. Ci\u00f2 permise a Lacoste di acquisire notoriet\u00e0 mondiale e cambi\u00f2 nettamente la sua concezione della geografia; puntualizza: \u201cquesta indagine era capitale, ho messo in atto sistematicamente il mio metodo di analisi geografica, poi presto geopolitico [\u2026] (quindi) dal 1970, ha risolutamente orientato le sue analisi geografiche verso lo studio di strategie politiche per la conquista o il controllo di un territorio \u201d. Successivamente intraprese un'analoga indagine a Cuba dove fu invitato nel 1973 per analizzare l'azione dei guerriglieri di Fidel Castro secondo un metodo di analisi, anche qui, geografico, e questo, nella Sierra Maestra. Nelle sue conclusioni pubblicate nel 1977, ricorda che Castro aveva l'intenzione iniziale di seguire la costa da est e non di stabilirsi nella Sierra Maestra, ma che \u00e8 l\u00ec che ha trovato l'inaspettato sostegno dei contadini, cacciati dalle pianure. Inoltre ricorda che Fidel Castro \u201c\u00e8 stato sostenuto dagli americani e dai grandi latifondisti fino al 1961, in particolare per il suo arrivo al potere [\u2026] un'analisi non comune (che) in realt\u00e0 va contro l'immagine classica del leader di sinistra che avrebbe combattuto Fulgencio Batista, uomo di paglia degli Stati Uniti e della mafia. Mette in guardia dall'illusione di quelli che qualifica come geografismi, \u00abun processo che tende a fare di un territorio un soggetto o un attore (qui la montagna), e prende come prova il fallimento della strategia del foco, portata avanti in Bolivia da Che Guevara \u201d. \nLa rivista \"H\u00e9rodote\".\nLe sue esperienze sul campo lo portano a fondare, nel 1976, la rivista \"H\u00e9rodote\" sottotitolata inizialmente con \"Strategie, geografie, ideologie\" poi modificata con \"geografia e geopolitica\" (non si tratta affatto di un \u201cspostamento ideologico, ma piuttosto di non lasciare campo aperto alla rivista G\u00e9opolitique \u201d), grazie all'aiuto del suo amico editore Fran\u00e7ois Maspero, degli studenti (dell'unit\u00e0 di epistemologia della geografia), nonch\u00e9 di alcuni suoi collaboratori come Jean Dresch o Jean Tricart. Il titolo \"H\u00e9rodote\" si riferisce allo studioso greco Erodoto che studi\u00f2 i rapporti tra Persiani e Greci con spirito di osservazione geografica nel V secolo a.C. L'impegno di sinistra dell'autore si fa sentire in questa rivista, ma meno marcato rispetto a quando era attivista durante la guerra d'Algeria. Lacoste conduce ricerche che poi pubblica in Francia, come quelle riguardanti il villaggio di Fayence, e sulle vaste aree geografiche del nostro pianeta (aree islamiche, Mitteleuropa, subcontinente indiano, Balcani, Sud-Est asiatico, URSS ma anche gli oceani).\nAll'inizio H\u00e9rodote non suscit\u00f2 interesse tra i geografi universitari francesi, al contrario la rivista scandalizzava, infastidiva e irritava. Appena pubblicata nessuno qualificava la rivista come geopolitica, nemmeno il suo autore. Questa rivista si propone di \"dimostrare l'importanza politica e strategica di una disciplina considerata tediosa e classificata come scolastica\". L'obiettivo era quello di delineare un atto d'accusa contro la geografia, \"ponendo domande fondamentali sulle sue funzioni politiche [...] (e per) sensibilizzare ai problemi reali della geografia\". \nLa Geografia serve prima di tutto a fare la guerra \nNel 1976, ispirato ancora una volta dal soggiorno in Vietnam, pubblica \u201cLa Geografia, serve prima di tutto a fare la guerra\u201d, un piccolo libro con la copertina blu che ebbe un grande successo. In tutta questa pubblicazione si sforza \"di reintrodurre lo studio della geopolitica in Francia, in particolare liberandolo dalla sua immagine ingiusta di \"scienza nazista\", con riferimento al lavoro di Karl Haushofer, affermando che la dimensione politica presente in Elis\u00e9e Reclus \u00e8 stata elusa da Paul Vidal de la Blache e dai suoi successori\u201d. Afferma che la conoscenza geografica pu\u00f2 essere utilizzata da uno Stato per fare la guerra e distingue tre geografie: 1) \u201cquella scolastica e universitaria\u201d (quella degli insegnanti), 2) \u201cgeografia spettacolare\u201d e 3) quella \"strumento di potere\" (quella dello Stato Maggiore militare), le prime due celano l'ultima (teoria messa in discussione da parte della comunit\u00e0 dei geografi ma \"avente il merito di aver incoraggiato i geografi ad interessarsi ai problemi epistemologici della loro disciplina nonch\u00e9 rilanciare una \"geografia attiva\" che si impegni nell'organizzazione dello spazio \"; rivelando qui \"una contrapposizione vellutata tra \"geografia classica\" e \"new Geography\", la prima rivelandosi, secondo le sue parole, \"un discorso ideologico le cui funzioni inconsce sono di mascherare l'importanza strategica dei ragionamenti che riguardano lo spazio, mentre invece, la geografia fatta dagli alti comandi militari, fino ad allora ignorata dalla maggior parte della popolazione, \u00e8 stata praticata per secoli dai militari, funzionari pubblici o politici, depositari di saperi strategici legati allo spazio [\u2026] criticando la geografia classica ma anche ai nuovi metodi e obiettivi propugnati da geografi dell'epoca [\u2026] il vero problema della geografia \"dei professori\" \u00e8 che occultava le vere poste in gioco spaziali\". \nLacoste afferma in quest\u2019opera che \"gli aspetti fisici e umani si sovrappongono costantemente, cos\u00ec che la geografia viene a diventare la scienza che esamina la dimensione spaziale di tutti i fenomeni [...] affermando che questa porosit\u00e0 conferisce uno statuto molto eterogeneo alla geografia contemporanea [...] e si chiede se il rifiuto della geopolitica non sia dovuto al semplice fatto che il suo tempo \u00e8 profondamente irenico\u00bb. Dichiara che \"se l'uomo, il sovrano, chiede al geografo di disegnare carte geografiche da 3000 anni, \u00e8 perch\u00e9 la geografia, in partenza, serve a tracciare cartografie che sono altrettante \"rappresentazioni operative\". Ma colui che ha bisogno di \"rappresentazioni operative\" e le utilizza, specula anche sulla possibile modalit\u00e0 futura che assumer\u00e0 la volont\u00e0 del suo avversario (speculazioni soggettive e talvolta irrazionali). Per lui, la geografia diventa cos\u00ec un sapere che ha una rilevanza politica e che \u00e8 destinato all'azione e implica l'esistenza di uno Stato \". \nLacoste \u00e8 uno dei rari autori di lingua francese, con il suo contemporaneo Paul Claval, a interessarsi di approcci politici in geografia. Alcuni ricercatori ritengono che dobbiamo pi\u00f9 geopolitica a Thibaut Vin\u00e9. Per Yves Lacoste, la geopolitica non \u00e8 una scienza \"destinata a stabilire leggi ma una conoscenza scientifica che combina strumenti di conoscenza prodotti da varie scienze (scienze dei materiali, scienze della vita, scienze umane) in funzione di preoccupazioni strategiche\". \nLacoste non definisce nel libro la formula \"fare la guerra\". Se la geografia \u00e8 un sapere strategico, \u00e8 anche perch\u00e9 \u00e8 utile non solo ai militari nella conduzione delle loro operazioni, ma anche alla politica, intesa nella complessa continuit\u00e0 con i militari. Da qui l'ambivalenza della nozione di \"guerra\". Da una parte dobbiamo vedere la violenza della guerra condotta dallo Stato Maggiore, dall'altra quella pi\u00f9 sottile del controllo del territorio e dell'urbanistica.\nCritica della geografia dei professori\nLacoste deplora la prevalenza della \"nomomania\". Secondo lui, \"la maggior parte dei geografi vuole stabilire leggi e norme, cosa che alla fine si rivela impossibile in una scienza cos\u00ec eterogenea come la geografia. Le leggi, le costanti, si sovrappongono e si intrecciano costantemente, soggette alle mutazioni perpetue di un mondo in continuo cambiamento \". \u00a0Egli sostiene che, a differenza della scuola tedesca di cui fa parte Karl Haushofer (di cui ammira la capacit\u00e0 di disegnare cartografie chiare e suggestive), la geopolitica francese \u00e8 \"troppo timida e introversa\". I pochi geografi che hanno osato impegnarsi, come Paul Vidal de la Blache (si riferisce qui solo alla sua ultima opera La France de l'Est riguardante l'Alsazia-Lorena, che considera eminentemente geopolitica, e che ha riesumato dedicandogli un articolo nel 1979 su H\u00e9rodote \"A bas Vidal... Viva Vidal! \"), il cui lavoro fu riconosciuto come scientifico e legittimo dai suoi pari, e Jean Brunhes, un geopolitologo svizzero autore della G\u00e9ographie de l'histoire, de la paix et de la guerre, furono boicottati perch\u00e9 considerati troppo audaci e impegnati.\nPer Lacoste, i geografi tedeschi ebbero un impatto maggiore sull'educazione popolare. Egli afferma che la rinascita dei temi geopolitici sulla scena francese \u00e8 apparsa nel 1978 contemporaneamente al conflitto tra Vietnam e Cambogia. Lacoste ha creato una nuova disciplina accademica \"facendo tabula rasa della \"geopolitica alla tedesca\" [...] (quella istigata da) Friedrich Ratzel, fondatore dell'Antropogeografia, che ha descritto come Geopolitik (e che) a ui far\u00e0 seguito Rudolf Kjell\u00e9n, che ha continuato a usare il termine fino a quando \u00e8 stato usato da Haushofer. \nL'antagonismo sottolineato da Pascal Lorot tra \"geopolitica francese\" e \"geopolitica tedesca\" ha il merito di evidenziare \"il contributo singolare e primordiale di Yves Lacoste, ma rimane schematico\" (la distinzione proposta pi\u00f9 recentemente da Fr\u00e9d\u00e9ric Lasserre e Emmanuel Gonon tra la scuola statalista, la scuola geografica e la scuola materialista sembra essere pi\u00f9 strutturata). La prima di queste scuole, quella di Yves Lacoste, che intende restituire il suo pieno ruolo al \"complesso ragionamento geografico e storico\", e la seconda, quella di Friedrich Ratzel, avendo \"smarrito il suo determinismo geografico al servizio delle conquiste naziste [... ...] (e) criticata all'inizio del XX secolo dai fautori della scuola francese di geografia, in particolare dal pi\u00f9 illustre di loro, Paul Vidal de La Blache, e poi dai suoi discepoli, tra cui Emmanuel de Martonne, la geopolitica e pi\u00f9 in generale la dimensione politica, furono bandite da ogni analisi geografica in Francia, soprattutto dopo la seconda guerra mondiale \".\nLa scuola francese di geopolitica si basa sul CRAG (Centro di Ricerca e Analisi in Geopolitica), creato nel 1989, la rivista H\u00e9rodote, cos\u00ec come l'IFG (Istituto Francese di Geopolitica) \u00a0presso l\u2019Universit\u00e0 di Parigi VIII dal 2002 (tutti e tre fondati sotto l'influenza di Yves Lacoste)10. Secondo lui, non si trattava di \"creare una nuova disciplina, n\u00e9 di fare della geografia una scienza dello spazio [...] il vero rischio (essendo) la costruzione di leggi dello spazio, tanto pi\u00f9 pericolose quando si tratta di geopolitica, come attesta il suo uso da parte del nazismo [...] Fu dunque anche per non lasciare il monopolio della geopolitica \"a tutti coloro che pretendevano di erigerla al rango di una nuova scienza con le sue proprie cosiddette leggi\" che decise di cambiare il nome della rivista H\u00e9rodote nel 1982\"10 Lacoste sottolinea i pericoli di una geopolitica \"concepita come una scienza stricto sensu, cio\u00e8 che obbedisce a delle leggi, e allo stesso tempo impone l'idea che si tratti prima di tutto di un sapere scientifico, allo stesso modo della storia o della geografia, cio\u00e8 un approccio rigoroso, con un arsenale teorico e strumenti concettuali efficaci come il ragionamento diatopico o le rappresentazioni \"10.\nEpistemologia della geografia\nNel suo De La G\u00e9opolitique Aux Paysages - Dictionnaire De La G\u00e9ographie, Lacoste sottolinea che, in particolare all'indomani della seconda guerra mondiale, \u00e8 emerso un \"dibattito epistemologico per determinare quali criteri differenziassero fondamentalmente la geografia e la geopolitica\". La prima affermazione nella corporazione dei geografi accademici era che solo la geografia era \"scientifica\"; la geopolitica, secondo questa visione, non era scientifica perch\u00e9 era speculativa, strategica e quindi soggettiva, visionaria e quindi irrazionale. Ma questa affermazione della scientificit\u00e0 della geografia solleva la sua parte di incertezze: \"diverse dimensioni della geografia non sono ancora definitivamente fissate o non hanno mai potuto essere racchiuse in un quadro delimitato; i fattori umani giocano un ruolo considerevole nella geografia politica; questi fattori che influenzano la geografia possiedono necessariamente una dimensione strategica, rivolta all'azione, guidata da motivi irrazionali (gloria, vendetta, desiderio di conversione religiosa, avidit\u00e0 materiale, ecc. I geografi, anche quelli ostili alla geopolitica, sono costretti a distinguere tra geografia fisica e geografia umana/politica, dimostrando cos\u00ec che l'eterogeneit\u00e0 della geografia porta alla necessit\u00e0 di un approccio plurilogico nella comprensione dei fatti geografici; la geografia umana/politica \u00e8 quindi una scienza della terra, cos\u00ec come \u00e8 stata trasformata e segnata dall'uomo come \"zoon politikon\". Questo apre la strada alla geopolitica vera e propria rivelando le proprie dimensioni strategiche. Le frontiere tra geografia e geopolitica sono dunque porose \" Lacoste intende per geopolitica \"l'insieme delle rivalit\u00e0 di potere sui territori, piccoli e grandi, che mettono in gioco attori dalle rappresentazioni contraddittorie [...] la cassetta degli attrezzi del ragionamento geopolitico \" , perch\u00e9, per lui, \"non c'\u00e8 geopolitica senza geografia \" .\nLa sua concezione dello spazio\nPer Yves Lacoste, ogni ragionamento geopolitico richiede in primo luogo \"un ragionamento geografico [...] (che egli) chiama diatopico, cio\u00e8 a diversi livelli di analisi (termine che preferisce a quello di scala geografica) [...] si pu\u00f2 cos\u00ec costruire una rappresentazione dello spazio terrestre come se fosse stratificato, fatto di piani sovrapposti, con quelli in alto che rappresentano spazi molto pi\u00f9 grandi di quelli in basso. Ha sviluppato questo in profondit\u00e0 con l'aiuto di utili rappresentazioni cartografiche in \u201cGeopolitica, la lunga storia di oggi \". Stipulando, inoltre, di voler prendere in considerazione \"le interazioni tra questi diversi livelli di analisi, poich\u00e9 le situazioni geopolitiche locali possono avere ripercussioni a livello planetario o viceversa [...] (e) a ogni livello di osservazione, \u00e8 opportuno considerare la complessit\u00e0 dell'organizzazione geografica di un territorio, analizzando l'intersezione di diversi insiemi spaziali (linguistici, politici, religiosi, demografici), la cui dimensione geopolitica pu\u00f2 essere molto importante \". Il concetto di rappresentazione \u00e8, secondo lui, cardinale anche se \u00e8 comunemente frainteso e male interpretato. Secondo Lacoste, ogni attore \"si fa una propria rappresentazione, pi\u00f9 o meno soggettiva, del territorio, una posta in gioco nelle rivalit\u00e0 di potere. Spetta al ricercatore geopolitico decifrarlo, utilizzando in particolare il ragionamento storico e geografico, tanto pi\u00f9 che il vero ragionamento geopolitico [...] \u00e8 fatto in segreto da pochi, prima che scoppi la guerra o la battaglia. Comprendere e poi affrontare gli argomenti di ciascuno degli avversari \u00e8 quindi essenziale nell'analisi di un conflitto \".\nNel pensiero di Lacoste la geopolitica non \u00e8 vista come una scienza tradizionale ma piuttosto \"come l'approccio razionale di un insieme di rappresentazioni che esprimono le rivalit\u00e0 di diversi tipi di potere su dei territori\".\nNel suo libro \"Geografia del sottosviluppo\", pubblicato in Francia nel 1965 (Presses Universitaires de France, Paris) e in Italia nel 1968 (Il Saggiatore, Mondadori, Milano), Lacoste elencava i 14 punti caratteristici del sottosviluppo, cio\u00e8:\n1. Insufficienza alimentare\n2. Incuria o spreco delle risorse\n3. Elevato numero di agricoltori a bassa produttivit\u00e0\n4. Industrializzazione limitata e incompleta\n5. Ipertrofia e parassitismo del settore terziario\n6. Situazione di dipendenza economica nei confronti dei Paesi pi\u00f9 sviluppati\n7. Fortissime disuguaglianze sociali\n8. Smembramento delle strutture tradizionali\n9. Sottoccupazione molto estesa e lavoro minorile\n10. Mancanza di unit\u00e0 nazionale\n11. Gravi deficit della popolazione (analfabetismo e malattie di massa)\n12. Grave incremento demografico\n13. Lento aumento delle risorse rispetto all'aumento della popolazione\n14. Presa coscienza da parte della popolazione della situazione economica, politica e sociale e quindi situazione in evoluzione.\nNel suo studio, inoltre, definisce due aspetti della disciplina: uno interno, l'altro esterno. Secondo lo stesso, infatti, quando ci si approccia allo studio di una nazione bisogna tenere in considerazione anche la presenza di elementi quali i mass media, i giornali, o qualunque altro mezzo di comunicazione che possa influenzare le decisioni sul fronte interno, andando quindi a dare importanza non solo alle decisioni di politica estera (Geopolitica esterna) ma anche a quelle interne (Geopolitica interna)."}
{"id": "584304", "revid": "21880", "url": "https://it.wikipedia.org/wiki?curid=584304", "title": "Capparales", "text": "Le Capparali (Capparales ) sono un ordine della classe delle Magnoliopsida secondo lo schema tassonomico tradizionale del Sistema Cronquist.\nLa classificazione APG IV (2016) non riconosce questo raggruppamento e assegna le famiglie in esso comprese all'ordine Brassicales.\nSistematica.\nL'ordine delle Capparali nel Sistema Cronquist comprende due sottordini:"}
{"id": "584309", "revid": "248219", "url": "https://it.wikipedia.org/wiki?curid=584309", "title": "Raganella", "text": ""}
{"id": "584312", "revid": "57342", "url": "https://it.wikipedia.org/wiki?curid=584312", "title": "Osvaldo Prosperi", "text": "Biografia.\nLaureato in medicina e chirurgia, si arruol\u00f2 volontario nella prima guerra mondiale, combattendo sul Piave con il grado di ufficiale e meritandosi la medaglia al valore.\nDopo la marcia su Roma si iscrisse al Partito Socialista. La sua abitazione divenne un vero e proprio centro di attivit\u00e0 politica, tanto da portare all'arresto dello stesso Prosperi da parte dell'OVRA, e condannato dal Tribunale Speciale a cinque anni di confino a Lipari.\nDurante il confino si avvicin\u00f2 al Partito Comunista. Venne nuovamente arrestato nel 1939 con altri antifascisti e venne confinato per tre anni a Pisticci.\nDopo l'8 settembre 1943 divenne attivista del CLN nelle Marche e dopo la liberazione del territorio marchigiano venne proclamato a furor di popolo sindaco della natia Treia.\nTornato alla Spezia venne nominato presidente provinciale del CLN.\nDopo la liberazione fu assessore della giunta presieduta da Agostino Bronzi, per poi succedergli alla poltrona di sindaco dal 20 novembre 1951."}
{"id": "584327", "revid": "585241", "url": "https://it.wikipedia.org/wiki?curid=584327", "title": "Musica hip hop", "text": ""}
{"id": "584331", "revid": "1935652", "url": "https://it.wikipedia.org/wiki?curid=584331", "title": "Alberto Tanasini", "text": "Biografia.\nNasce a Ravenna, citt\u00e0 capoluogo di provincia e sede arcivescovile, il 6 agosto 1945. Si trasferisce fin da bambino a Genova.\nFormazione e ministero sacerdotale.\nFrequenta il liceo classico e il corso di teologia presso il Seminario arcivescovile di Genova.\nIl 1\u00ba marzo 1969 \u00e8 ordinato presbitero dal cardinale Giuseppe Siri.\nDopo l'ordinazione segue il corso di laurea in diritto canonico della Pontificia Universit\u00e0 Lateranense. Dal 1971 \u00e8 docente di diritto canonico presso il seminario arcivescovile e presta servizio presso la parrocchia dei Santi Pietro e Bernardo alla Foce.\nDal 1974 al 1977 \u00e8 addetto della cancelleria della curia arcidiocesana diventando prima vicecancelliere e, nel 1981, cancelliere. Nel 1984 \u00e8 nominato canonico della cattedrale di San Lorenzo e nel 1985 membro dell'istituto per il sostentamento del clero. Nel 1987 \u00e8 nominato consulente diocesano dell'Ugci, membro del collegio dei consultori e vicario episcopale per la famiglia e la pastorale sanitaria.\nIl 2 febbraio 1996 viene nominato provicario generale.\nMinistero episcopale.\nIl 6 luglio 1996 papa Giovanni Paolo II lo nomina vescovo ausiliare di Genova e vescovo titolare di Suelli; riceve l'ordinazione episcopale il 14 settembre dello stesso anno, nella cattedrale di San Lorenzo, dall'arcivescovo Dionigi Tettamanzi (poi cardinale), coconsacranti i vescovi Giacomo Barabino e Martino Canessa.\nDal 1\u00ba ottobre 2002 al 1\u00ba febbraio 2003 \u00e8 amministratore diocesano di Genova dopo il trasferimento a Milano del cardinale Tettamanzi.\nIl 20 marzo 2004 papa Giovanni Paolo II lo nomina vescovo di Chiavari; succede ad Alberto Maria Careggio, nominato vescovo di Ventimiglia-San Remo. Il 16 maggio prende possesso della diocesi.\nIl 10 aprile 2021 papa Francesco accoglie la sua rinuncia al governo pastorale della diocesi per raggiunti limiti di et\u00e0; gli succede Giampio Luigi Devasini, finora vicario generale di Casale Monferrato. Rimane amministratore apostolico della diocesi fino all'ingresso del successore, avvenuto il 20 giugno seguente.\n\u00c8 stato segretario della conferenza episcopale della Liguria.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "584353", "revid": "228587", "url": "https://it.wikipedia.org/wiki?curid=584353", "title": "Piovoso", "text": "Il mese di piovoso (in francese: \"pluvi\u00f4se\") era il quinto mese del calendario rivoluzionario francese e corrispondeva (a seconda dell'anno) al periodo compreso tra il 20/22 gennaio e il 18/20 febbraio nel calendario gregoriano. Era il secondo dei \"mois d'hiver\" (mesi d'inverno); seguiva nevoso e precedeva ventoso.\nIl mese di piovoso deve la sua etimologia:\n secondo i termini del rapporto presentato alla Convenzione Nazionale il 3 brumaio anno II (24 ottobre 1793 da Fabre d'\u00c9glantine, in nome della \"commissione incaricata della stesura del calendario\".\nIl decreto del 4 frimaio anno II (24 novembre 1793) stabil\u00ec l'ortografia francese della parola in \"pluviose\", ma nella storiografia \u00e8 invalso l'uso dell'accento circonflesso, che contraddistingue anche oggi la variante pi\u00f9 diffusa.\nTabella dei nomi dei giorni.\nCome tutti i mesi del calendario repubblicano francese, il mese di piovoso era composto da 30 giorni e suddiviso in tre decadi. Ogni giorno aveva un nome proprio, tratto dal nome di una pianta, tranne il quinto (quintid\u00ec) e decimo (decad\u00ec) giorno di ogni decade, che avevano rispettivamente il nome di un animale e quello di un oggetto per l'agricoltura."}
{"id": "584356", "revid": "1982", "url": "https://it.wikipedia.org/wiki?curid=584356", "title": "Teoria della cospirazione", "text": ""}
{"id": "584360", "revid": "287204", "url": "https://it.wikipedia.org/wiki?curid=584360", "title": "Classe Ticonderoga", "text": "Classe Ticonderoga \u00e8 il nome di due classi di navi militari dell'US Navy."}
{"id": "584361", "revid": "5456", "url": "https://it.wikipedia.org/wiki?curid=584361", "title": "Dj Skazi", "text": ""}
{"id": "584362", "revid": "287204", "url": "https://it.wikipedia.org/wiki?curid=584362", "title": "Preda (romanzo)", "text": "Preda (\"Prey\") \u00e8 un romanzo di fantascienza del 2002 scritto da Michael Crichton.\nAffronta principalmente i temi dell'intelligenza nanorobotica (e le conseguenze di una sua perdita di controllo), della biotecnologia e mostra quanto un'agenzia possa essere spericolata o avventata di fronte a notevoli fonti di denaro.\nTrama.\nJack, un programmatore di software solito lavorare con le intelligenze artificiali, \u00e8 stato licenziato dalla sua agenzia per aver reso pubblico uno scandalo interno. Come risultato nessun'altra ditta accetta la sua assunzione e l'uomo \u00e8 costretto a diventare un \"casalingo\" e ad accudire i figli al posto della moglie, che lavora per l'agenzia Xymos, una compagnia di nanorobotica. La Xymos sta lavorando a un nuovo sistema di nanotecnologia da applicare alle operazioni chirurgiche, ma Jack \u00e8 molto scettico riguardo a questo metodo, che invece la moglie sostiene appieno.\nImprovvisamente nella famiglia iniziano strani avvenimenti. Un giorno la figlia di Jack, Amanda, avverte problemi respiratori e il padre la porta all'ospedale dove i dottori non trovano per\u00f2 la causa del malessere. Jack, sotto consiglio della moglie, la porta in cura ai dottori dell'MRI, istituto della Xymos, che la curano subito, senza per\u00f2 rivelare le cause della malattia. Il giorno seguente il lettore MP3 del figlio di Jack si rompe a causa del chip che, inspiegabilmente, si disintegra.\nJack viene presto contattato dalla sua ex agenzia (ora sotto contratto della Xymos) che gli rioffre un contratto perch\u00e9 li aiuti con un problema di software. Jack deve perci\u00f2 trasferirsi alla sede della Xymos in Nevada. Ricky, il leader dell'agenzia, gli mostra l'edificio e gli annuncia che la compagnia \u00e8 sotto contratto anche con il Dipartimento della Difesa degli Stati Uniti per creare uno sciame di microcamere robot per lo spionaggio e la ricognizione militare. Lo sciame \u00e8 creato da batteri E. coli geneticamente modificati, che per\u00f2 hanno seri problemi perch\u00e9 troppo leggeri e perci\u00f2 facilmente trasportabili dal vento. A causa di questo fatto il Pentagono avrebbe deciso di cancellare il contratto con l'agenzia, se il problema non fosse stato risolto e la risoluzione era compito di Jack. La Xymos risolve il problema aggiungendo nuove batterie pi\u00f9 potenti ed efficaci e un nuovo sistema di memoria, rendendoli inoltre autosufficienti e capaci di riprodursi. Ben presto per\u00f2 la situazione sfugge al controllo e gli sciami, fuggiti dalla fabbrica, diventano ben presto dei predatori, attaccando prima alcuni animali e quindi l'uomo.\nJack, con l'ausilio di Mae, Charley, David, Rosie e Bobby, membri dell'agenzia, cerca di risolvere la situazione assai allarmante. Esaminando una carcassa di un coniglio ucciso dallo sciame Jack capisce che i batteri attaccano le prede soffocandole. Ben presto anch'egli, durante una perlustrazione esterna alla fabbrica, viene assalito dallo sciame e perde i sensi, venendo salvato all'ultimo istante dai suoi colleghi.\nDurante un'ulteriore ronda, in condizioni climatiche di forte vento (con le quali le nanomacchine si trovano ancora a disagio), il gruppo esce dalla fabbrica per cercare nuovi indizi sugli \"esseri\". Improvvisamente per\u00f2 il vento cala e il team si ritrova circondato da quattro sciami. Jack tenta l'unico metodo possibile per risolvere la situazione: convince il gruppo a disporsi in una formazione simile a quella degli stormi degli uccelli confondendo cos\u00ec gli sciami predatori. Comunque David, non riuscendo a mantenere la calma, abbandona il gruppo e viene subito ucciso dalle nanomacchine. Rosie tenta di salvarlo, ma anche lei viene raggiunta e uccisa. Gli altri tre riescono a tornare alla base.\nOra, con solo tre membri, il gruppo ha serie difficolt\u00e0 a confondere lo sciame e cerca una soluzione alternativa utilizzando le loro automobili. le nanomacchine riescono presto a penetrare nelle auto e Charley si trova in seria difficolt\u00e0 e deve difendersi spruzzando l'isotopo contenuto in una bomboletta per sventare la minaccia.\nJack e il resto del gruppo decidono che, se le nanomacchine fossero riuscite a penetrare nella base, avrebbero fatto brillare dell'esplosivo in una sorta di azione kamikaze.\nIntanto la moglie di Jack, Julia, \u00e8 stata ricoverata a causa di un incidente e decide, capendo la situazione, di volare alla sede del Nevada, con il suo assistente Ricky, in soccorso del marito. Qualche giorno dopo lei stessa ha la sfortuna di dover ritrovare il corpo esanime di Charley, che era stato assalito dagli sciami nel suo laboratorio. le nanomacchine erano entrate nella base.\nJack la notte seguente sogna immagini riguardanti sua moglie che amoreggia con Ricky e, svegliatosi, scopre che il sogno, suo malgrado, era una perfetta riproduzione della realt\u00e0. Attraverso una telecamera di sicurezza vede sua moglie baciare Ricky. Improvvisamente per\u00f2 nel video appare anche il defunto Charley, che, dopo una breve colluttazione a causa del suo rifiuto, viene a sua volta baciato; immediatamente un fiume di particelle entra nella bocca, uccidendolo. Julia improvvisamente arriva vicino a Jack e cerca di baciarlo ma l'uomo nota che intorno alle sue labbra ronzano strani puntini neri ed evita il bacio. Jack e Mae scoprono cos\u00ec che tutti, tranne loro, sono infetti dai nanobots, che ora sono capaci di controllare gli umani e di utilizzarli per moltiplicarsi.\nJack trova il modo di fermare gli sciami. Esistono in natura dei virus predatori degli E-coli e, modificandoli geneticamente, li avrebbe potuti utilizzare per uccidere gli sciami. Intanto, come \"vaccino\", Jack e Mae inghiottono alcuni di questi virus, non pericolosi per l'uomo, rendendosi perci\u00f2 immuni dagli assalitori. Superate molte difficolt\u00e0, Jack e Mae riescono a perfezionare i nuovi virus, che in poco tempo uccidono gli sciami e i membri infetti. Jack e Mae fuggono in elicottero, poco dopo aver fatto esplodere la fabbrica mediante una fuga di gas.\nJack inoltre capisce che sua figlia si era sentita male a causa degli stessi sciami, portati a piccole quantit\u00e0 nella loro casa dalla moglie, e che gli stessi avevano provocato la rottura dell'MP3 del figlio. Mae continua a lavorare nella nanotecnologia mentre Jack l'abbandona. Successivamente lo stesso scopre una vecchia e-mail di Julia che annunciava che i batteri erano stati fatti fuggire apposta dai tecnici per farli evolvere, ottenendo cos\u00ec la risoluzione dei loro problemi."}
{"id": "584363", "revid": "287204", "url": "https://it.wikipedia.org/wiki?curid=584363", "title": "Djibril Ciss\u00e8", "text": ""}
{"id": "584365", "revid": "15431", "url": "https://it.wikipedia.org/wiki?curid=584365", "title": "Ferrovia Domodossola Locarno", "text": ""}
{"id": "584368", "revid": "765341", "url": "https://it.wikipedia.org/wiki?curid=584368", "title": "Potamogale velox", "text": "La potamogale (Potamogale velox) \u00e8 un mammifero afrosoricida che vive nelle foreste tropicali di Dzanga-Sangha nel Camerun, dove popola i corsi d'acqua e gli acquitrini. \u00c8 l'unica specie del genere Potamogale.\nDescrizione.\nLa potamogale \u00e8 caratterizzata da un corpo molto diverso da quello dei suoi parenti pi\u00f9 prossimi, i tenrec del Madagascar: lungo fino a 65 centimetri compresa la coda e pesante fino a 4 chilogrammi, il corpo \u00e8 simile a quello di una donnola (o, ancora meglio, di una lontra) ed \u00e8 dotato di corte zampe adatte al nuoto.\nIl muso \u00e8 assai largo con la bocca molto rientrante: su di esso sono presenti robustissime vibrisse. Le narici possono essere chiuse durante l'immersione. Le orecchie e gli occhi hanno dimensioni ridotte. Manca la clavicola.\nLa coda \u00e8 lunga, muscolosa, glabra nella sua parte posteriore e fortemente compressa ai lati per tutto il verso della lunghezza: verso la radice essa si ingrossa talmente da formare un tutt'uno con la parte posteriore del tronco.\nLa pelliccia \u00e8 folta e corta, marrone scuro con riflessi metallici rossicci sul dorso e biancastra sul ventre.\nMolto simili, ma decisamente pi\u00f9 piccole, sono due forme scoperte di recente appartenenti al genere \"Micropotamogale\", abitante dei grandi fiumi pi\u00f9 a sud.\nBiologia.\n\u00c8 un animale notturno, prevalentemente solitario anche se a volte \u00e8 stato avvistato in coppia. Durante il giorno, riposa in tane munite di gallerie d'accesso che sfociano direttamente in acqua.\nPer nuotare, la potamogale si muove con andamento sinuoso, servendosi unicamente della coda e non delle zampe, che infatti non sono palmate (anche se sui margini esterni delle piante delle zampe posteriori siano presenti delle espansioni di cui non si conosce la esatta funzione).\nAlimentazione.\nQuesto curioso animale si nutre sott'acqua di rane, pesci, granchi e molluschi, che localizza tramite le lunghe e spesse vibrisse; per cacciare, si apposta fra i sassi sommersi tendendo agguati agli animali che passano nei paraggi, e catturandoli con scatti fulminei."}
{"id": "584373", "revid": "339392", "url": "https://it.wikipedia.org/wiki?curid=584373", "title": "Classe Sturgeon SSN", "text": ""}
{"id": "584379", "revid": "599013", "url": "https://it.wikipedia.org/wiki?curid=584379", "title": "Csp", "text": ""}
{"id": "584382", "revid": "320578", "url": "https://it.wikipedia.org/wiki?curid=584382", "title": "Classe Trafalgar SSN", "text": ""}
{"id": "584386", "revid": "547034", "url": "https://it.wikipedia.org/wiki?curid=584386", "title": "Campo della Promessa", "text": "Il campo della Promessa \u00e8 un aeroporto esistito nei pressi di Lonate Pozzolo nel periodo tra le due guerre mondiali.\nLa costruzione.\nLa sua costruzione inizi\u00f2 nel 1916 e venne ad affiancarsi alle preesistenti presenze aeronautiche della \"grande brughiera\": la scuola di pilotaggio della Malpensa e le costruzioni aeronautiche Caproni di Vizzola Ticino, oggi di propriet\u00e0 dell'MV Agusta. \nNel maggio 1924 arriva il 1\u00ba Stormo caccia terrestre fino al 1\u00ba febbraio 1927 con il 17\u00ba Gruppo caccia.\nIl 9 maggio 1924 vi rinasce la 10\u00aa Squadriglia da bombardamento \"Caproni\".\nNell'autunno 1924 arriva il 6\u00ba Gruppo caccia con la 79\u00aa Squadriglia fino al 1\u00ba febbraio 1927 ed il 23\u00ba Gruppo.\nNel 1926 Gabriele d'Annunzio lo battezz\u00f2 con questo nome. Ecco il testo della lettera:\nStoria e gloria.\nSu quest'aeroporto si avvicendarono piloti (Cenni, Burei, Carestiato, Faggioni, Visconti, Marini) ed aerei che fanno parte della storia dell'Aeronautica Militare: lo Stuka per i reparti da Tuffo (col 1\u00ba Nucleo addestramento), il bombardiere Fiat B.R.20, gli aerosiluranti Savoia-Marchetti S.M.79 ed i caccia Macchi M.C.200, M.C.202, M.C.205, costruiti presso l'Aeronautica Macchi di Varese, e poi trasportati a Lonate per il montaggio e il successivo collaudo.\nA fianco del campo di aviazione, tra la provinciale per il Ticino e la lonatese via Molinelli, venne approntato il \"campo di bombardamento\" per l'addestramento delle squadriglie di bombardieri dislocati a Lonate Pozzolo. Oggi sono visibili i resti lungo la via Gaggio.\nIl 5 gennaio 1935 vi nacque il 7\u00ba Stormo BN.\nIl 10 giugno 1940 era sede del 7\u00ba Stormo Bombardamento Terrestre con il 4\u00ba Gruppo volo e la 15\u00aa Squadriglia da bombardamento Caproni.\nIl 1\u00ba maggio 1942 vi nacque il 102\u00ba Gruppo Tuffatori al comando del Magg. Giuseppe Cenni, per volont\u00e0 del Gen. Tedeschini-Lalli.\nAi primi di settembre 1943 era sede del 60\u00ba Gruppo autonomo intercettori notturni con la 235\u00aa Squadriglia ed il 50\u00ba Stormo Assalto.\nNei giorni che seguirono l'armistizio dell'8 settembre 1943, vari reparti della Luftwaffe occuparono l'aeroporto, impadronendosi degli aerei abbandonati negli hangar. Poco dopo per\u00f2 vi ritornarono numerosi piloti italiani e nell'aeroporto si insedi\u00f2 anche un comando autonomo dell'aeronautica della Repubblica Sociale Italiana, che qui disponeva del Gruppo Aerosiluranti \"Buscaglia-Faggioni\" S.M.79 e del 1\u00ba Gruppo caccia \"Asso di bastoni\" su M.C.205 e su Messerschmitt Bf 109.\nNell'aprile 1945, all'atto della resa, i tedeschi fecero brillare le mine collocate nelle piste in cemento, per renderle inagibili; solo quella in direzione dell'aeroporto della Malpensa rimase intatta, e nel 1948 venne utilizzata per aprire il nuovo \"aeroporto di Busto Arsizio\".\nL'11 marzo 2006 \u00e8 stata ricollocata, presso il Parco delle Rimembranze di Lonate (l'ex cimitero ottocentesco), la stele originale recante l'epigrafe con l'intitolazione da parte di D'Annunzio, inizialmente posta presso il campo e poi distrutta durante la seconda guerra mondiale.\nL'omaggio ai caduti recita:"}
{"id": "584387", "revid": "1610933", "url": "https://it.wikipedia.org/wiki?curid=584387", "title": "Potamogale", "text": ""}
{"id": "584390", "revid": "252732", "url": "https://it.wikipedia.org/wiki?curid=584390", "title": "Teleregolabile", "text": ""}
{"id": "584393", "revid": "932603", "url": "https://it.wikipedia.org/wiki?curid=584393", "title": "Melange", "text": ""}
{"id": "584405", "revid": "2056951", "url": "https://it.wikipedia.org/wiki?curid=584405", "title": "Funzione amministrativa", "text": "La funzione amministrativa, nel diritto, \u00e8 l'attivit\u00e0 concreta dello Stato rivolta a soddisfare bisogni collettivi in maniera diretta e immediata.\nCaratteristiche generali.\nLa funzione amministrativa, in virt\u00f9 del principio di separazione dei poteri, \u00e8 attribuita ad uno dei poteri dello stato, quello esecutivo e, nell'ambito di questo, alla \"pubblica amministrazione\". Eccezionalmente, per\u00f2, funzioni amministrative possono essere attribuite anche ad organi di altri poteri dello stato, in deroga al principio di separazione dei poteri. Nell'ambito della pubblica amministrazione la funzione amministrativa pu\u00f2 essere attribuita ad organi dello stato o di altri enti pubblici: si parla, pi\u00f9 specificamente, di \"attribuzione\" con riferimento all'ente e di \"competenza\" con riferimento alla frazione dell'attribuzione all'ente che spetta ad un suo organo. Le funzioni sono individuate attraverso il criterio della materia, delle attribuzioni, dei fini o destinatari. La materia definisce il campo di operativit\u00e0 dell'amministrazione.\nLe pronunce giurisdizionali.\nQuando la legge o una sentenza riconoscono e proteggono ad esempio il diritto di propriet\u00e0, non per questo si pu\u00f2 dire che soddisfano \"direttamente\" e \"immediatamente\" l'interesse del singolo a poter godere e disporre del proprio bene, ma forniscono solo le condizioni mediate affinch\u00e9 il soggetto stesso possa agire per conseguire le utilit\u00e0 pratiche idonee a soddisfare il proprio interesse."}
{"id": "584407", "revid": "287204", "url": "https://it.wikipedia.org/wiki?curid=584407", "title": "USS Glenard P. Lipscomb (SSN-685)", "text": "Lo USS \"Glenard P. Lipscomb\" (SSN-685) assieme all'USS Narwhal (SSN-671) sono stati sottomarini dell'US Navy, sperimentali, costruiti ciascuno in un'unica unit\u00e0, con lo scopo di sperimentare nuove tecnologie per rendere tali unit\u00e0 silenziose. Essi erano molto simili alla Classe Sturgeon come struttura base, ma l'apparato propulsivo era molto pi\u00f9 pesante e ingombrante.\nIl secondo dei 2 aveva un riduttore turboelettrico, altro sistema per ridurre la rumorosit\u00e0, che peraltro penalizzava la velocit\u00e0 (24 nodi). Il G.P.L. divenne per\u00f2 un sottomarino enorme, il pi\u00f9 grande e pesante, oltrech\u00e9 lento, SSN americano fino almeno all'avvento della Classe Los Angeles."}
{"id": "584408", "revid": "124958970", "url": "https://it.wikipedia.org/wiki?curid=584408", "title": "Tiziano di Oderzo", "text": "Biografia.\nNacque da una nobile famiglia di Eraclea, antica citt\u00e0 posta nel litorale veneto.\nEbbe come maestro Floriano, vescovo di Opitergium: da lui fu ordinato diacono, sacerdote e quindi economo diocesano.\nLe sue attivit\u00e0 caritatevoli lo resero noto nella regione, tanto che quando Floriano lasci\u00f2 la propria cattedra vacante per andare a Ravenna (o a Pola), forse a causa del cosiddetto \"Scisma dei Tre Capitoli\", Tiziano fu eletto suo successore a furor di popolo.\nVisse religiosamente e divenne noto per le sue predicazioni e per il suo netto rifiuto dell'Arianesimo, allora diffuso tra le popolazioni longobarde.\nMor\u00ec a Oderzo, forse nel 632, il 16 gennaio, e fu sepolto nella cattedrale della citt\u00e0, non pi\u00f9 esistente. Il corpo del santo riposa nella cattedrale di Ceneda (Vittorio Veneto) in un sarcofago di bronzo di stile neobizantino.\nIl culto.\nIl culto di san Tiziano \u00e8 comprovato sin dall'VIII secolo.\n\u00c8 il patrono della citt\u00e0 di Vittorio Veneto, della diocesi, della citt\u00e0 di Oderzo, del paese di Francenigo e di Stretti di Eraclea. Si festeggia il 16 gennaio.\nLa leggenda di san Tiziano.\nNella cattedrale di Oderzo, secondo alcune leggende trasmesseci dalla tradizione religiosa, sarebbero avvenuti molti \"miracoli\" che ne fecero aumentare la venerazione come santo in tutta la regione.\nUna leggenda nata sulla storia del trafugamento delle sue spoglie racconta che il corpo del santo sarebbe stato sottratto una notte dai suoi conterranei di Eraclea per portarlo nella loro citt\u00e0. Gli abitanti di Oderzo, venuti a sapere del furto, avrebbero rincorso gli eracleani con intenzioni ostili reclamando la restituzione delle spoglie. Un vecchio sarebbe riuscito ad evitare la battaglia consigliando alle parti di depositare il corpo di Tiziano in una barca sul Livenza, lasciando alla volont\u00e0 di Dio la scelta del luogo dove Tiziano avrebbe riposato.\nLa barca, risalendo \"miracolosamente\" il fiume, si sarebbe fermata a Settimo, attuale Portobuffol\u00e9, alcuni chilometri a monte.\nI religiosi opitergini (abitanti di Oderzo) letta questa come una vittoria, avrebbero posto il corpo su un carro che per\u00f2 i buoi non sarebbero riusciti a smuovere.\nFu cos\u00ec che il vecchio sarebbe riapparso, consigliando tre giorni di preghiera e digiuno, al termine dei quali una vedova del luogo attacc\u00f2 il carro alla sua mucca e al suo vitello, che si diressero nella chiesa di Ceneda, dove appunto il corpo del santo oggi riposa. Sul luogo verr\u00e0 edificata in seguito l'attuale cattedrale.\nLa verit\u00e0 storica dice invece che il corpo fu spostato prima ad Eraclea, citt\u00e0 di fondazione opitergina oggi scomparsa tra le paludi della laguna di Venezia, poi a Ceneda, nelle prealpi venete, dai Longobardi, in quanto la gloriosa Oderzo, continuamente saccheggiata dai barbari, non era pi\u00f9 sicura.\nSaranno gli stessi Longobardi, ad opera di Grimoaldo, a radere definitivamente al suolo la citt\u00e0 nel 667 circa. A Ceneda verr\u00e0 trasferita nello stesso periodo anche la sede vescovile."}
{"id": "584410", "revid": "125989242", "url": "https://it.wikipedia.org/wiki?curid=584410", "title": "Pepoli", "text": "I Pepoli sono una famiglia gentilizia bolognese ancora esistente, che govern\u00f2 la citt\u00e0 nella prima met\u00e0 del Trecento. I Pepoli furono sostenitori della causa guelfa nella citt\u00e0 di Bologna, capeggiando la fazione degli \"scacchesi\".\nUn ramo della famiglia, i \"Sigerio\" o \"Sieri\", chiamati solo a partire dalla fine del XVI secolo \"Sieri Pepoli\" o \"Sieripepoli\", si spost\u00f2 in Sicilia e precisamente a Trapani, possedette numerosi feudi ed ebbe il titolo di baroni.\nStoria.\nLe origini.\nLa presenza della famiglia a Bologna pare essere documentata a partire dall'ultimo decennio dell'XI secolo, anche se attestazioni certe si hanno da atti notarili del XIII secolo. Tali documenti, quali il testamento di Zerra di Romeo Pepoli redatto da Rolandino de' Passaggeri l'8 ottobre 1251, dimostrano gi\u00e0 in quell'epoca la presenza della famiglia nella zona di via Castiglione. Sin dalle origini i Pepoli avevano esercitato l'arte del cambio (ovvero cambiatori e prestatori di denaro), diventando fra i pi\u00f9 ricchi banchieri del tempo. Per questo avevano assunto come stemma la scacchiera utilizzata allora per conteggiare il rapporto fra monete diverse. Dopo anni di attivit\u00e0 finanziaria privata, la famiglia assunse un rilievo di primo piano nella scena politica cittadina per iniziativa di Romeo Pepoli.\nRomeo Pepoli.\nRomeo nacque intorno al 1250. Suo padre Zerra prestava denari agli studenti dello Studio (l'Universit\u00e0), il cui numero per\u00f2 diminu\u00ec progressivamente a partire dalla seconda met\u00e0 del Duecento. L'interesse di Romeo si spost\u00f2 pertanto ai prestiti al consumo, al finanziamento delle comunit\u00e0 del contado e agli investimenti immobiliari.\nLa famiglia acquis\u00ec terreni nelle zone di San Giovanni in Persiceto, Sant'Agata Bolognese e Castel San Pietro. Nel 1276 Romeo acquist\u00f2 una casa in via Castiglione, che sar\u00e0 il primo nucleo della residenza familiare, composta da un conglomerato residenziale che serviva come difesa, ma dava anche prestigio sociale. I prestiti concessi alle comunit\u00e0 del contado servivano agli abitanti per pagare le collette imposte dal Comune di Bologna, cifre che non venivano quasi mai restituite e che consentivano ai Pepoli di entrare in possesso di terre ed immobili a soluzione del debito. In quegli anni in particolare difficolt\u00e0 erano le popolazioni del contado nelle zone nord, a causa della guerra contro Azzo VIII d'Este. A Bologna, invece, il vantaggio era di tipo politico: con i prestiti Romeo si creava alleanze. Fece prestiti ai Guastavillani ed agli Zovenzoni i quali, essendo cambiavalute, necessitavano di liquidit\u00e0. Romeo era per\u00f2 un uomo estremamente spregiudicato: fu accusato di usura e truff\u00f2 il Comune dichiarando un reddito molto inferiore al vero, guadagnandosi molti nemici.\nPoliticamente la sua azione fu graduale e molto circospetta. Non si mise mai in mostra e cerc\u00f2 piuttosto alleanze con matrimoni. Nel 1280 spos\u00f2 Azzolina Tettalasini, di famiglia guelfa, ma la sorella Giovanna spos\u00f2 Giacomo Caccianemici, di famiglia ghibellina, onde creare un equilibrio.\nNel periodo antecedente il 1296, anno di inizio della guerra tra gli Estensi e Bologna, il ruolo di Romeo fu defilato, concentrato a consolidare il patrimonio, piuttosto che il potere. In questa guerra Bologna si trov\u00f2 a mal partito a causa della lentezza decisionale dei suoi organi di potere comunale, mentre Ferrara, avendo il potere accentrato in un'unica persona, era avvantaggiata. Bologna fu costretta allora a darsi organi di potere pi\u00f9 agili, come le \"bal\u00ece\", ma questo indebol\u00ec l'autorit\u00e0 degli anziani, dei consoli e dei difensori dell'avere, che erano preposti al controllo delle finanze comunali. La guerra fin\u00ec senza vinti n\u00e9 vincitori, ma con grandi cambiamenti interni a Bologna. Il nuovo corso esprimeva l'aumentata potenza di alcune famiglie come i Guastavillani e anche la creazione di una nuova magistratura, il difensore delle venti societ\u00e0 delle arti, espressione della componente guelfa della citt\u00e0. Romeo ader\u00ec inizialmente ai guelfi moderati, ma con un atteggiamento attendista.\nNel 1306, assieme a Bornio Samaritani, capeggi\u00f2 una sollevazione di piazza contro il governo dei guelfi moderati; il tumulto fall\u00ec e lui venne imprigionato, ma fu liberato dopo tre giorni, poich\u00e9 la citt\u00e0 aveva troppo bisogno dei suoi finanziamenti. Il ritorno sulla scena di Romeo segn\u00f2 la cacciata da Bologna dei Lambertazzi e venne reintrodotto il \"barisello\" al posto della nuova magistratura delle venti societ\u00e0. Il barisello era un magistrato che poteva provenire soltanto dalla societ\u00e0 dei beccai, che era la roccaforte del guelfismo pi\u00f9 radicale e che si era assunta il compito di perseguitare i Lambertazzi.\nRomeo partecip\u00f2 alle bal\u00ece degli anni 1310-12 ed arriv\u00f2 ad influenzare anche la magistratura degli anziani e dei consoli, che vennero eletti in sua presenza con la concessione di un potere straordinario ad personam. Questa accresciuta potenza politica di Romeo era nata dalla necessit\u00e0 del Comune di chiedere il suo aiuto economico in vista di un possibile attacco di Enrico VII. Romeo in quegli anni cre\u00f2 una milizia di 400 fanti in funzione anti-ghibellina, legati alla famiglia Pepoli e, nel 1315, appoggi\u00f2 la creazione di una nuova magistratura, il \"Consiglio della parte guelfa\". Questo nuovo organismo accresceva l'influenza di Romeo nei processi decisionali della vita pubblica, mentre esautorava il consiglio del popolo.\nQuesto suo allontanamento progressivo dal ceto popolare gli procur\u00f2, gi\u00e0 dal 1306, dei nemici. La cosa si enfatizz\u00f2 nel 1316, quando Romeo, in occasione di un tumulto popolare contro la nobile famiglia dei Garisendi, prese le difese di questi contro il popolo che ne voleva distruggere le case. La difesa dei Garisendi gli cost\u00f2 un breve esilio, ma ritorn\u00f2 in trionfo proponendosi come signore di fatto.\nIn politica estera appoggiava gli Estensi, che nel 1308 avevano perso la signoria di Ferrara. Sovvenzion\u00f2 gli esuli ed in cambio ottenne di far sposare la figlia Giacoma ad Obizzo III d'Este.\nIl comune di Bologna continuava a chiedere il suo appoggio economico ed il prezzo fu il concedergli nel 1317 il privilegio di designare i candidati alla carica di anziani e consoli, ministrali delle arti e barisello. Nel 1319 anche l'elezione del podest\u00e0 pass\u00f2 sotto il suo controllo.\nNonostante ogni potere sembrasse ormai nelle sue mani, gi\u00e0 nel 1321 si cominciarono a vedere i segni della sua fine, quando alcune sentenze che lui voleva manovrare a favore di suoi protetti risultarono avverse. Nel 1321 fece eleggere podest\u00e0 un suo seguace, il fiorentino Albicello Buondelmonti. L'eccessiva severit\u00e0 di costui suscit\u00f2 una furiosa reazione e i Pepoli dovettero fuggire da Bologna il 17 luglio 1321. Molti dei loro beni vennero confiscati dal comune ed affittati a dei privati.\nDalla famiglia al clan.\nNel Medio Evo vivere isolati era inconcepibile. Ci si riuniva in corporazioni di mestiere o in confraternite religiose. Una famiglia importante come i Pepoli era al centro di un reticolo di parentele e di legami clientelari che servivano a consolidarne la potenza. Strumento principale dell'espansione familiare era il matrimonio. Tra le famiglie legate ai Pepoli per matrimonio vi erano i Samaritani, famiglia non altrettanto ricca, ma gi\u00e0 addentro alla vita politica, infatti Bornio aveva una brillante carriera diplomatica al servizio del Comune. Un'altra famiglia alleata dei Pepoli era quella dei Conoscenti. Pure i Gozzadini furono inizialmente alleati dei Pepoli.\nDopo la cacciata i Pepoli si erano rifugiati a Ferrara, per poi spostarsi in Romagna alla ricerca di un contatto con i ghibellini esiliati. Nel 1322 i Pepoli tentarono di rientrare a Bologna, ma il tentativo fall\u00ec e il legato pontificio Bertrando del Poggetto invi\u00f2 Romeo alla corte papale di Avignone. Nel 1325 fu fatto un altro tentativo da parte dei figli di Romeo, insieme a Testa Gozzadini, per rientrare in citt\u00e0. La battaglia si svolse intorno al castello di Monteveglio che i Galluzzi ed i Pepoli avevano fatto ribellare contro il comune di Bologna, passando dalla parte ghibellina. La lotta sfoci\u00f2 nella battaglia di Zappolino. Gli esuli furono aiutati nella lotta dal signore di Modena, Passerino Bonacolsi, avversario da sempre di Bologna. Comunque, anche questo tentativo fall\u00ec.\nIl rientro dei Pepoli avvenne il 22 marzo del 1328: pochi giorni prima il legato pontificio aveva emanato un editto con cui si concedeva il rientro a coloro che erano stati esiliati nel 1321 e nel 1306. Fra gli altri, anche i Gozzadini godettero di questa opportunit\u00e0. Bertrando, con questo gesto, intendeva pacificare la cittadinanza e guadagnare l'appoggio degli esuli, senza per\u00f2 inimicarsi la fazione maltraversa. Taddeo, figlio di Romeo, ebbe un rapporto ambivalente con il legato, col quale anche collabor\u00f2, infatti nel 1328 figura tra i maggiorenti bolognesi che accompagnano il legato in una missione in Romagna. Venne pure inviato ambasciatore a Firenze per scongiurare il pericolo della discesa del Bavaro.\nNonostante questi sforzi di Bertrando per ingraziarsi l'oligarchia cittadina, i rapporti erano destinati a sfociare nella ribellione. Ci fu una serie di congiure, tutte fallite, ma che misero in luce i personaggi avversi al legato. Nel 1329 ci fu una rivolta capeggiata dai Maltraversi: i congiurati erano capeggiati da Ettore da Panico, che aveva accanto il signore di Faenza, Alberghettino Manfredi, che viveva in esilio a Bologna, e Filippo Asinelli. I congiurati avrebbero cercato di consegnare la citt\u00e0 a Ludovico il Bavaro ma la rivolta era troppo eterogenea nei partecipanti, grandi e popolari e fall\u00ec. Quando la rivolta venne scoperta, Bertrando, vedendo che le persone coinvolte erano tante e tanto potenti, ebbe paura di una sollevazione generale e chiese aiuto militare a Firenze. Fece giustiziare, fra gli altri, Manfredi: Ettore da Panico fugg\u00ec e l'Asinelli venne esiliato.\nLa fortuna del legato era che le due fazioni, scacchese e maltraversa, non riuscivano a superare i loro dissidi per unirsi contro di lui, ma intanto anche gli scacchesi avevano preparato un complotto per ridurre la potenza del legato al solo campo religioso. Lo stesso Taddeo era coinvolto. Alcuni dei congiurati furono condannati a morte, altri esiliati, ma non si os\u00f2 procedere contro Taddeo per il timore che ispirava la potenza dei suoi alleati e dopo breve detenzione venne liberato. Il malcontento a Bologna era grande, soprattutto per l'asprezza fiscale. La citt\u00e0 voleva tornare all'autogoverno. Alcuni mesi dopo l'ultima congiura, Bertrando fece arrestare Taddeo, Bornio Samaritani, Andal\u00f2 d\u00e8 Grifoni e Brandelisio Gozzadini e li fece rinchiudere nel castello di Galliera. Si illudeva di pacificare la citt\u00e0, invece provoc\u00f2 una rivolta e fu costretto a liberarli.\nNel 1333 Bertrando intraprese una campagna militare contro gli Este. L'8 marzo Argenta cadde nelle mani degli Este. La guerra era costata enormi risorse, la citt\u00e0 era esausta e scoppi\u00f2 la rivolta capeggiata da Brandelisio Gozzadini. Il legato fu costretto a rifugiarsi nel castello di Galliera. I Bolognesi non volevano uccidere Bertrando, ma solo costringerlo a lasciare la citt\u00e0. I fiorentini mandarono aiuti militari per scortare il legato sano e salvo fuori da Bologna. Questi, giunto a Firenze, prosegu\u00ec per Avignone.\nTaddeo aveva svolto un ruolo importante in questi frangenti come ambasciatore dei rivoltosi. La sua influenza non era pi\u00f9 solo economica, ma anche politica. Il ruolo avuto a fianco del legato gli era servito come scuola.\nLa fine del regime comunale.\nLa caduta della signoria ecclesiastica ebbe come immediata conseguenza la restaurazione del regime comunale nelle forme istituzionali che aveva avuto prima dell'arrivo di Bertrando. Nella composizione del collegio degli anziani erano rappresentati, in ugual numero, sia rappresentanti degli scacchesi che dei maltraversi. Questo era stato fatto nell'intento di pacificare la citt\u00e0, ma ottenne l'effetto opposto. I contrasti tra le parti erano forti e il 2 giugno 1334 gli scacchesi, guidati dai Pepoli e dai Gozzadini, affrontarono gli avversari in violenti scontri di piazza. Li costrinsero a lasciare la citt\u00e0 e ne bruciarono le case.\nNonostante dopo la dipartita di Bertrando fossero state restaurate le magistrature comunali, queste erano state svuotate di potere, in quanto servivano ormai solo a ratificare le decisioni dei potenti. Furono riformati gli statuti del comune e Taddeo Pepoli fu tra i \"doctores legum interpellati\". La situazione del comune era confusa e caotica. C'era una enorme quantit\u00e0 di problemi in campo amministrativo. Inoltre, la parte scacchese si divise al proprio interno, dando inizio alla corsa alla Signoria. In questa situazione difficile, il comune fin\u00ec per cadere, travolto da una incredibile frenesia legislativa, accompagnata da impotenza decisionale. Uno dei problemi maggiori per il comune era il pericolo dei fuoriusciti maltraversi, che organizzavano continue ribellioni nel contado. A San Giovanni ci fu uno scontro tra i Pepoli e i Maltraversi che vide i Pepoli vincenti: il comune ritenne necessario creare una balia per affrontare il pericolo. Quando il pericolo si fu allontanato, vennero concessi ampi poteri agli anziani. Fra questi figuravano Taddeo e Zerra Pepoli.\nNel settembre 1335 i fuoriusciti cercarono di conquistare Castelfranco ed il comune deleg\u00f2 la soluzione del problema ad una commissione di cui faceva parte Taddeo Pepoli, assieme a Brandelisio Gozzadini. Nel maggio del 1336 il consiglio del popolo elesse una balia straordinaria che doveva rimanere in carica fino ad agosto per difendere la citt\u00e0 dai nemici esterni. Della commissione fecero parte Bornio Samaritani, Taddeo Pepoli e Brandelisio Gozzadini. I poteri di Taddeo aumentavano continuamente. Nel 1335 Taddeo partecip\u00f2 alla nuova redazione degli estimi. Taddeo e Zerra, inoltre, utilizzavano le enormi sostanze accumulate dal padre per operazioni che avevano finalit\u00e0 politiche. Nel 1336 il Consiglio del popolo attribu\u00ec a Taddeo ed alla sua famiglia il potere di portare armi. A Taddeo ed a Zerra venne addirittura accordato il potere straordinario di entrare armati nel palazzo del comune. Questa concessione cre\u00f2 una frattura grave nei rapporti con i Gozzadini. D'altra parte, tutte queste concessioni mostravano in modo evidente come il potere stesse prendendo una svolta chiaramente oligarchica.\nMentre Zerra sovrintendeva alle questioni economiche della famiglia, Taddeo era ben attento ad approfittare in senso politico della situazione per avvicinarsi al potere. Intanto anche i figli Giacomo e Giovanni venivano inseriti nelle magistrature cittadine, fra gli anziani, contribuendo a piegare questa magistratura agli interessi della famiglia.\nAnche nella politica estera i Pepoli avevano contribuito alla conquista di Modena. Manfredo Pio fu costretto a cedere Modena agli Este, dietro compenso di 28.000 fiorini. La parentela dei Pepoli con gli Este rassicurava il comune sulle possibili mire espansionistiche degli Este su Bologna. Inoltre, Brandelisio Gozzadini fu sospettato di essere pronto a cedere la citt\u00e0 a Mastino II della Scala. All'epoca, infatti, Mastino mirava a creare uno stato territoriale ed aveva chiesto un aiuto militare ai fiorentini contro Bologna, in cambio di Lucca.\nGi\u00e0 all'inizio del 1337 la rivalit\u00e0 di Brandelisio contro Taddeo divenne aperta e nel gennaio i due partiti ebbero uno scontro di piazza. Taddeo fece da paciere, convincendo Brandelisio ad interrompere le ostilit\u00e0. Entrambe le fazioni possedevano una milizia privata ed il Gozzadini si sentiva pi\u00f9 forte sul piano delle armi. Gli scontri continuarono per diversi mesi, finch\u00e9 Brandelisio fu colpito dal bando con l'obbligo di recarsi al confino a Castelfranco. Questo fatto sanc\u00ec la vittoria di Taddeo. Taddeo fu cauto e lasci\u00f2 per qualche tempo sopravvivere il regime comunale. Cercava intanto di accrescere il consenso popolare e di trovare una via giuridicamente valida per la proclamazione a signore. In quei mesi Taddeo inizi\u00f2 a costruire Palazzo Pepoli.\nLa signoria di Taddeo Pepoli.\nIl 28 agosto 1337 i mercenari del comune ed i sostenitori di Taddeo occuparono la piazza e vincendo le deboli resistenze di chi inneggiava al popolo, disarmarono le milizie degli anziani e il barisello. Taddeo entr\u00f2 nel palazzo degli anziani, di fatto gi\u00e0 signore per acclamazione. \u00c8 probabile che nell'operazione gli scacchesi abbiano avuto l'aiuto degli Este.\nLa signoria ebbe il voto favorevole del consiglio del popolo. Taddeo volle presentarsi come legittimo continuatore del consiglio del popolo. Il suo era un potere \u201cper comune Bononiae concessam\u201d. Egli non riconosceva il potere della chiesa, cosa che creer\u00e0 problemi col papato avignonese. Taddeo aveva voluto insediarsi nella legalit\u00e0. L'attribuzione dell'autorit\u00e0 non era ereditaria, cos\u00ec che nel corso della signoria dovette compiere atti mirati a preparare la successione dei figli.\nIl titolo che Taddeo scelse fu \u201cconservator pacis et iustitie\u201d.\nLa nuova signoria dovette affrontare quasi subito una congiura. I rapporti con la chiesa precipitarono: in settembre Taddeo invi\u00f2 ambasciatori ad Avignone per ingraziarsi la curia, ma Benedetto XII fece pubblicare il processo apostolico contro i bolognesi, col quale si condannavano le violenze contro Bertrando del Poggetto e si fissava un termine di due mesi per restituire la citt\u00e0 all'autorit\u00e0 diretta della chiesa. La minaccia di interdetto coinvolgeva anche lo Studio. Taddeo invi\u00f2 subito un'ambasceria ad Avignone, che tent\u00f2 di difendere lo studio sulla base della sua importanza scientifica. Il papa per\u00f2 pretendeva di imporre il pieno dominio e la \"iurisdictio\" della chiesa e chiedeva un giuramento di fedelt\u00e0 a tutti i cittadini maggiori di 14 anni. Taddeo rifiut\u00f2 e chiese condizioni meno dure. Il papa, visto che non poteva piegare la citt\u00e0 con l'interdetto, mitig\u00f2 le sue pretese, anche perch\u00e9 i bolognesi erano ben decisi a non cedere.\nNell'estate il papa invi\u00f2 in citt\u00e0 il vescovo di Como, Parravicini, al quale i cittadini giurarono fedelt\u00e0. Il nunzio papale consegn\u00f2, tramite un nunzio, le chiavi della citt\u00e0 a Taddeo, nominandolo vicario papale per un triennio.\nCon questo titolo Taddeo ottenne la legittimazione alla sua carica.\nLa maggiore preoccupazione di Taddeo fu quella di consolidare la signoria dall'interno con un governo equilibrato.\nSi ebbe un decennio tranquillo. Nel 1339 venne iniziata la \"loza nova\", cio\u00e8 un loggiato posto di fronte al comune, destinato ad alloggiare le milizie mercenarie che vigilavano giorno e notte sulla tranquillit\u00e0 della piazza, giacch\u00e9 questo era il luogo da dove venivano i maggiori pericoli per l'ordine pubblico. Per costruirla furono abbattute le pescherie vecchie.\nLe truppe mercenarie ricordavano agli avversari la forza del regime. A questo scopo furono fatte parate di mercenari e il figlio di Taddeo, Giovanni, sfil\u00f2 con la bandiera dei Pepoli e quella del comune.\nTaddeo cerc\u00f2 di portare pace all'interno della citt\u00e0 favorendo la riconciliazione tra le parti. Molti bandi vennero cancellati. I banditi che vennero perdonati furono quelli condannati ai tempi di Bertrando, mentre la grazia non venne concessa ai partigiani dei Gozzadini, considerati pericolosi. Taddeo non promosse attivamente l'economia della citt\u00e0, che attraversava un momento di decadenza, forse anche per non rafforzare troppo le societ\u00e0 delle arti.\nTaddeo pare interessato a rafforzare l'esistente e non tende a sviluppare l'economia. Rare furono le richieste di creare nuove strutture manifatturiere, come i filatoi della seta. Erano pi\u00f9 gli stranieri che lo chiedevano, come Bolognini Borghexani di \nLucca, mercante di seta, che ottenne l'autorizzazione per costruire un filatoio sopra un corso d'acqua nella cappella di san Biagio. La lavorazione della seta era molto aumentata in quegli anni e assorbiva molta manodopera.\nAl centro dell'attivit\u00e0 artigianale e manifatturiera di Bologna vi erano le societ\u00e0 delle arti, sulle quali si era fondata la prosperit\u00e0 economica di Bologna per tutto il Duecento e anche la struttura comunale, abbattuta dalla signoria.\nTaddeo intendeva salvaguardare la struttura organizzativa di dette societ\u00e0, privandole per\u00f2 di ogni ruolo politico e decisionale. A tal fine, nel 1337 stabil\u00ec che i ministrali delle varie societ\u00e0 non potessero esercitare la loro giurisdizione fuori delle rispettive societ\u00e0 e dovessero ricorre in appello solo di fronte a lui.\nPer quanto concerne la politica fiscale, questa si caratterizz\u00f2 per non gravare troppo sui cittadini, pur salvaguardando le fonti delle entrate.\nIl monopolio del sale, per esempio, venne difeso con leggi severe. Le entrate delle tasse sul sale erano destinate alle spese militari ed alla difesa della citt\u00e0.\nLa politica di Taddeo nei confronti del contado, che andava spopolandosi, fu di trovare un punto di equilibrio fra la necessit\u00e0 del comune di incamerare tasse, e quella di non depauperare troppo le \"universitates\" del distretto, per non far fuggire gli abitanti, in zone dove ormai ben poche erano rimaste le attivit\u00e0 artigianali e commerciali.\nInoltre, Taddeo cur\u00f2 l'aspetto idrografico del territorio del contado, per favorire le attivit\u00e0 agricole.\nFece inoltre coniare una moneta portante la sua effigie e la sua arma, detta pepolesca, che era un multiplo dei bolognini grossi.\nPer quanto riguarda lo Studio, gi\u00e0 da tempo subiva forti ingerenze da parte del comune, che pretendeva di scegliere i professori e cercava di assicurarsi la giurisdizione degli studenti in campo penale. Taddeo prosegu\u00ec su questa strada.\nLa grave minaccia alla vita dello studio causata dall'interdetto del pontefice, fu fronteggiata da Taddeo facendo giurare, nel marzo del 1338, ai professori dello studio di non allontanarsi da Bologna, e di non insegnare altrove senza il suo consenso, sotto pena di 3000 lire di ammenda, garantite dalle fideiussioni dei cittadini pi\u00f9 importanti.\nMolti professori, per\u00f2, per evitare l'interdetto, pur rimanendo a Bologna, evitavano di fare lezione. Lo studio fu momentaneamente trasferito a Castel San Pietro, ma solo con la fine dell'interdetto la vita universitaria torn\u00f2 alla normalit\u00e0.\nIntanto Taddeo si preoccupava di fare aumentare sempre pi\u00f9 l'influenza dei figli Giovanni e Giacomo. Vennero affidati loro importanti incarichi militari. Giovanni ottenne il comando delle truppe pepolesche.\nLa breve durata della signoria dei Pepoli non imped\u00ec la nascita a Bologna della loro corte; Vitale da Bologna, uno dei pi\u00f9 grandi pittori del trecento italiano, fu anche al loro servizio. I Pepoli avevano fortemente subito il fascino del mondo aristocratico. Quando nel 1345 fece tappa a Bologna Umberto II delfino di Vienne, diretto a Smirne, Giacomo e Giovanni per soddisfare la loro ambizione si fecero investire cavalieri.\nTaddeo non partecip\u00f2 alla cerimonia.\nNel dicembre del 1347, dopo la morte di Taddeo, Giacomo e Giovanni, come nuovi signori della citt\u00e0, accolsero con grande sfarzo Ludovico, re di Ungheria.\nIn campo religioso, i Pepoli orientarono la propria devozione verso i domenicani. Si racconta che il beato Nicol\u00f2 (della famiglia Pepoli) sia stato il fondatore dell'originario insediamento minoritico a Bologna, e che questi avrebbe collaborato con Bernardo da Quintavalle, discepolo di Francesco. Probabilmente si tratta di un'abile operazione agiografica di Romeo, ma gi\u00e0 dal XIII secolo, viene scelto San Domenico per le sepolture della famiglia.\nQuesto cambio di orientamento devozionale potrebbe essere stato causato dal fatto che i domenicani erano i custodi dell'ortodossia, mentre i francescani erano entrati in conflitto col pontefice.\nSul piano architettonico, Taddeo non volle castelli o edifici appariscenti, che avrebbero contrastato con l'origine popolare della sua famiglia, impressionando negativamente la popolazione, ma opt\u00f2 per un palazzo che, pur essendo imponente, si integrasse nel tessuto urbano. Il palazzo venne eretto nel 1344 sulla base delle case gi\u00e0 acquistate dai Pepoli.\nPer avere il sostegno degli altri signori, Taddeo elargiva donativi, tratti spesso dai beni del comune, per lo pi\u00f9 sotto forma di cariche pubbliche o di condoni di pene.\nLa fine della signoria.\nIl 30 settembre 1347 Giacomo e Giovanni vennero proclamati signori dal consiglio del popolo. Clemente VI aveva riconosciuto il loro diritto a succedere al padre, ma soltanto per un anno. Il loro governo dur\u00f2 di fatto tre anni, durante i quali la citt\u00e0 fu funestata dalla peste nera. La pace stipulata con Milano e il deteriorarsi dei rapporti con Firenze avvicinava sempre pi\u00f9 i Visconti al loro desiderio di possesso di Bologna.\nNel 1347 scoppiarono nuovi disordini in Romagna. Il fatto che da Avignone si prospettasse un ritorno al dominio diretto della chiesa non solo sulla Romagna, ma anche su Bologna, fece nascere una forte diffidenza nei bolognesi che si rifiutarono di aiutare il rettore del papa. Il rettore fece prigioniero con l'inganno Giovanni, che fu costretto a chiedere aiuto ai Visconti. Fu liberato dietro corresponsione di una forte somma, lasciando un figlio ed un nipote in ostaggio, dietro promessa di una somma ancora pi\u00f9 ingente. Giovanni torn\u00f2 a Bologna, ma la situazione economica era disastrosa ed in quel frangente prese corpo l'idea di vendere la citt\u00e0 ai Visconti.\nFirenze cerc\u00f2 di evitare la caduta di Bologna in mano dei Visconti, cercando di mediare tra il rettore, Astorgio, ed i Pepoli. Ma fu proprio la chiesa a respingere la proposta. Cos\u00ec, il 16 ottobre 1350 a Milano venne perfezionata la vendita della citt\u00e0.\nIl 23 ottobre Galeazzo II Visconti entrava a Bologna con un forte esercito tra l'incredulit\u00e0 della popolazione.\nNel Risorgimento.\nLa famiglia fu attiva durante il Risorgimento. Il poeta Carlo Pepoli fu mazziniano, deputato del Regno di Sardegna e senatore del Regno d'Italia. Il cugino, conte Achille Pepoli, fu marito del famoso contralto Marietta Alboni.\nIl marchese Guido Taddeo Pepoli spos\u00f2 Letizia Murat, nipote di Napoleone. Il figlio Gioacchino Napoleone Pepoli , marito della Principessa Federica di Hoenzollern, cugina del Re di Prussia, fu in esilio dopo i moti del 1848. Dopo l'unit\u00e0 d'Italia fu sindaco di Bologna, ministro dell'agricoltura, industria e commercio e senatore. Morto senza eredi diretti Gioacchino Napoleone, rimase in vita il solo ramo comitale, che, nel 1948, si trasfer\u00ec da Bologna a Roma, dove ancora vive l'attuale capo della casata, il conte Antonio Pepoli.\nI Pepoli di Sicilia.\nIl ramo trapanese dei Pepoli vantava una discendenza da quello felsineo tramite Sigerio Pepoli, figlio di Gerra Pepoli e di Pandolfina Pancaldi, che fu inviato in Sicilia come cavaliere imperiale di Federico II . La famiglia siciliana \"Sieri\" o Sigerio, giunse in Sicilia nel XIV secolo.\nVerso la fine del secolo XVI, aggiunse il cognome Pepoli divenendo \"Sieripepoli\", e poi Sieri Pepoli, baroni di Rabici.\nUn Francesco, barone di Fiumegrande, fu senatore della citt\u00e0 di Trapani negli anni 1572-1585; un Romeo tenne la stessa carica subito dopo e fu capitano di giustizia negli anni 1602-1603. Un Giuseppe e un Pietro furono cavalieri dell'ordine di Malta all'inizio del XVIII secolo. Nell'Ottocento aggiunsero il titolo di \"baroni della Salina di San Teodoro\" .\nNel 1786, estinta la linea del ramo dei Pepoli, baroni di Canedici, Fiume Grande, Riccardo Sieri Pepoli aveva ereditato titoli e beni riunendoli al ramo principale dei Pepoli, baroni di San Teodoro, insieme alle altre propriet\u00e0 dei feudi di Adrigna e Adrignotta. Riccardo nel 1827 fu sindaco di Trapani . La famiglia promosse l'Ospizio Sieri Pepoli, e a Erice costru\u00ec la Torretta Pepoli.\nIl conte \"Agostino Sieri Pepoli\" (1848-1910), figlio di Riccardo, acquis\u00ec nel 1887 il palazzo Pepoli a Bologna, e fond\u00f2 nel 1906, anche con le collezioni dello zio Michele, il Museo Regionale Pepoli a Trapani."}
{"id": "584411", "revid": "363629", "url": "https://it.wikipedia.org/wiki?curid=584411", "title": "Maschera subacquea", "text": "La maschera subacquea \u00e8 una maschera protettiva, componente fondamentale delle attrezzature subacquee poich\u00e9 permette di avere una corretta visione in ambiente acquatico mantenendo uno spessore di aria tra occhio e ambiente circostante eliminando cos\u00ec la innaturale situazione di visione appannata e di fastidiosa irritazione determinata dall'acqua negli occhi, soprattutto in ambiente marino con l'acqua salata.\n\u00c8 composta da una parte in gomma o silicone e una parte trasparente, in vetro temperato o plexiglas, che permette l'annullamento del fenomeno di rifrazione, e quindi di messa a fuoco dietro la retina, che determina la visione sfocata che si ha immergendosi sott'acqua senza l'ausilio di mezzi di correzione. Per contro si ha una visione ingrandita degli oggetti e dell'ambiente osservati di circa .\nCome funziona.\nGli occhi umani si sono evoluti per vedere attraverso l'aria e non possono mettere a fuoco in acqua, a causa delle differenze fisiche dei due mezzi. La maschera risolve questo problema frapponendo uno strato di aria tra gli occhi e l'ambiente, restituendo quindi la capacit\u00e0 di vedere.\nAttraverso la maschera, a causa del fenomeno della rifrazione (dovuta al passaggio della luce dall'acqua all'aria), gli oggetti appaiono circa il 25% pi\u00f9 vicini e il 33% pi\u00f9 grandi.\nInoltre il volume d'aria presente nella maschera richiede delle attenzioni, in particolare deve essere riequilibrato con la pressione esterna durante la discesa in profondit\u00e0, attuando quella che viene detta compensazione.\nCompensazione.\nQuando ci si immerge, la pressione ambientale \u00e8 maggiore di quella atmosferica ed aumenta proporzionalmente alla profondit\u00e0: circa un bar in pi\u00f9 per ogni 10 metri di profondit\u00e0.\nDunque l'aria nella maschera \u00e8 soggetta a compressione e quindi alla riduzione di volume con schiacciamento verso il viso; questo potrebbe provocare durante la risalita un \"colpo di ventosa\", un dannoso effetto ventosa con eventuale rottura dei capillari dell'occhio.\n\u00c8 quindi molto importante compensare frequentemente la pressione all'interno della maschera. Questa manovra si attua molto semplicemente espirando dal naso.\nPer questo motivo nell'attivit\u00e0 subacquea si usa un'apposita maschera che copre sia occhi che naso permettendo quindi, tramite l'aria espirata dal naso, la compensazione del volume d'aria in essa contenuta; questo esclude quindi la possibilit\u00e0 di usare in immersione gli occhialini da nuoto, che non possono essere compensati.\nGli apneisti di buon livello fanno uso di apposite lenti a contatto rigide che non necessitano di essere compensate, dato che l'aria nei polmoni \u00e8 l'unica a disposizione ed \u00e8 preziosa ai fini del tempo di immersione.\nDescrizione.\nTipi di maschera.\nEsistono diversi tipi di maschera a seconda dell'uso:\nStruttura.\nLa maschera, oltre a coprire occhi e naso, dovrebbe avere la parte che ricopre quest'ultimo sagomata in modo da permettere l'esecuzione di manovre di compensazione e avere la parte in vetro o plexiglas piana, in modo da ridurre le distorsioni.\nLe parti principali sono:\nUso.\nSvuotamento.\nDopo il tuffo in acqua, o comunque in immersione, \u00e8 normale che entri dell'acqua all'interno della maschera. In caso di snorkeling o di un'immersione in apnea si pu\u00f2 procedere allo svuotamento semplicemente alzando la parte inferiore della maschera stando con la testa fuori dall'acqua, lasciandola defluire.\nDurante l'immersione con autorespiratore ad aria \u00e8 norma invece procedere allo svuotamento sott'acqua, in quanto non \u00e8 possibile risalire in superficie ogni volta che entra del liquido. Per effettuare lo svuotamento bisogna premere con le mani il bordo superiore della maschera e, col corpo in posizione verticale e la testa rivolta verso l'alto, soffiare leggermente dal naso (ad esempio producendo un suono, simile ad un mormorio, con lo scopo di non sprecare troppa aria) in modo da spingere l'acqua verso il basso, facendola defluire.\nLa manovra di svuotamento subacqueo si apprende con un po' di pratica, ma risulta fondamentale durante le immersioni con autorespiratore ad aria.\nAppannamento.\nPer prevenire l'appannamento dovuto alla condensa sul vetro molti subacquei usano sputare saliva sulla parte interna della maschera, distribuirla uniformemente sul vetro e poi sciacquare il tutto con poca acqua. Vi sono comunque prodotti commerciali da utilizzarsi come alternativa.\nInoltre \u00e8 consigliabile, nel caso la maschera sia nuova, lavare la parte interna del vetro con un po' di dentifricio (non granuloso) in modo da rimuovere la patina di silicone usato durante la fabbricazione che provocherebbe continui appannamenti."}
{"id": "584415", "revid": "2000269", "url": "https://it.wikipedia.org/wiki?curid=584415", "title": "Giuseppe Zenti", "text": "Biografia.\nNasce a San Martino Buon Albergo, in provincia e diocesi di Verona, il 7 marzo 1947.\nFormazione e ministero sacerdotale.\nDopo aver frequentato il seminario vescovile della diocesi di Verona, viene ordinato sacerdote il 26 giugno 1971 dal vescovo Giuseppe Carraro, quindi inizia il suo ministero presso il paese natale, proseguendo gli studi all'Universit\u00e0 di Padova dove si laurea in Lettere classiche nel 1975 con una tesi su \"Le Sedi apostoliche in Sant'Agostino\".\nDal 1974 al 1993 svolge il suo ministero nel Seminario minore di San Massimo all'Adige (Verona), oltre ad insegnare lettere e ricoprire la carica di vicerettore alle medie e al ginnasio-liceo \"Gian Matteo Giberti\".\nNel 1989 \u00e8 nominato pro-rettore del Seminario.\nDal 1993 al 1997 \u00e8 parroco di Santa Maria Immacolata in Borgo Milano (Verona), prima di essere trasferito a Legnago, dove rimarr\u00e0 fino al 25 gennaio 2002 quando viene nominato vicario generale della diocesi.\nMinistero episcopale.\nIl 3 dicembre 2003 Giovanni Paolo II lo nomina vescovo di Vittorio Veneto.\nNei suoi anni di episcopato in terra trevigiana \u00e8 intervenuto pi\u00f9 volte sui quotidiani locali (Il Gazzettino e La Tribuna di Treviso), invitando Unabomber ad un faccia a faccia privato.\nHa scritto due lettere aperte a Romano Prodi ottenendo sempre risposta: la prima volta durante la campagna elettorale del 2006 per chiedere attenzione alla famiglia nel suo programma; la seconda nel settembre dello stesso anno, esprimendo il concetto che il lavoro precario scoraggerebbe i giovani a sposarsi. A questa lettera hanno risposto, criticamente, il senatore Maurizio Sacconi, il presidente di Confindustria Treviso Andrea Tomat e don Antonio Mazzi, seguiti a ruota dal Presidente del Consiglio.\nPrendendo spunto anche dalla controversia sulla lezione di Ratisbona di papa Benedetto XVI ha affermato come solo partendo dall'ermeneutica e dall'esegetica \u00e8 possibile instaurare un dialogo tra le religioni.\nNel dicembre 2006, come altri presbiteri veneti, si \u00e8 scagliato pubblicamente contro la figura di Babbo Natale:\nL'8 maggio 2007, una settimana dopo aver incontrato a Roma papa Benedetto XVI con tutti i vescovi del Triveneto, ha ufficializzato la sua nomina a vescovo di Verona al posto di Flavio Roberto Carraro, ritiratosi per limiti di et\u00e0. Ha fatto l'ingresso solenne in diocesi il 30 giugno 2007. Il 26 marzo 2011 consacra vescovo Giuseppe Pellegrini, suo vicario generale, chiamato alla guida della diocesi di Concordia-Pordenone.\nIl 14 maggio 2015, a poco pi\u00f9 di due settimane dalle elezioni regionali, ha inviato agli insegnanti di religione della diocesi un'e-mail \"confidenziale\" con una chiara indicazione di voto a favore di una candidata leghista, \"convinto che molti ne condividano il programma formalmente e pubblicamente espresso\", suscitando per\u00f2 molte polemiche. Scusatosi, ha dichiarato di aver segnalato la candidata perch\u00e9 \"preoccupato per il sociale debole, cio\u00e8 i poveri, e per le scuole paritarie cattoliche\". Il 27 maggio, intervenendo telefonicamente ad una trasmissione televisiva, ha accusato il proprio portavoce, che aveva sottolineato che la candidata leghista non rappresenta la Chiesa veronese e che \"tanti cattolici [...] non si sono trovati d'accordo con quanto accaduto\", di parlare male di lui e di dire \"delle sciocchezze\".\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "584418", "revid": "767487", "url": "https://it.wikipedia.org/wiki?curid=584418", "title": "Vetiver (gruppo musicale)", "text": "I Vetiver sono un gruppo musicale folk californiano attivo dal 2004. Il gruppo \u00e8 composto essenzialmente dal cantante e compositore Andy Cabic, al quale si uniscono spesso il noto cantautore Devendra Banhart, la violoncellista Alissa Anderson, il batterista Otto Hauser, la violinista Carmen Biggers, i chitarristi Kevin Barker e Sanders Trippe ed il bassista Brent Dunn.\nI Vetiver hanno pubblicato il loro \"omonimo\" album di debutto nel 2004 per la piccola etichetta indipendente DiCristina. Dopo la realizzazione dell'album, i Vetiver hanno suonato per molto tempo dal vivo, aprendo i concerti e collaborando sia con Banhart che con Joanna Newsom. Prima di trasferirsi a San Francisco, Cabic faceva parte del gruppo indie rock del nord Carolina The Raymond Brake, con il quale ha pubblicato alcuni album per l'etichetta Simple Machines. Nel 2006 i Vetiver hanno pubblicato l'album \"To Find me Gone\". Nel 2009 \u00e8 uscito invece \"Tight Knit\", ultimo sforzo di Cabic e soci.\nIl nome del gruppo \u00e8 stato ispirato dall'erba chiamata appunto vetiver."}
{"id": "584420", "revid": "125277664", "url": "https://it.wikipedia.org/wiki?curid=584420", "title": "David Morse", "text": "Biografia.\nFratello maggiore di tre sorelle, negli anni settanta inizia la sua carriera artistica come attore teatrale a Boston. Agli inizi degli anni ottanta si trasferisce a New York per partecipare a delle sit-com dei canali televisivi statunitensi. La prima apparizione cinematografica \u00e8 in \"I ragazzi del Max's bar\" diretto da Richard Donner, nel 1980.\nLa sua figura \u00e8 quella del caratterista, spesso impegnato in ruoli negativi, in alcuni dei grandi successi hollywoodiani degli anni novanta e contemporanei. \u00c8 altres\u00ec noto per il suo ruolo in \"Dr. House - Medical Division\", in cui interpretava il detective Michael Tritter, antagonista di House durante la terza stagione, nonch\u00e9 per il ruolo di Brutal, secondino forzuto ma giusto in Il miglio verde (film). Ha ricevuto due \"nomination\" agli Emmy Awards, nel 2007 e nel 2008.\n\u00c8 sposato dal 1982 con l'attrice Susan Wheeler Duff ed ha tre figli: Eliza, Benjamin e Samuel.\nDoppiatori italiani.\nNelle versioni in italiano dei suoi lavori, David Morse \u00e8 stato doppiato da:"}
{"id": "584421", "revid": "810736", "url": "https://it.wikipedia.org/wiki?curid=584421", "title": "Stato di paura", "text": "Stato di paura (\"State of Fear\") \u00e8 un romanzo di Michael Crichton pubblicato nel 2004. \u00c8 un techno-thriller che affronta il tema dell'ecoterrorismo.\nTrama.\nPeter Evans, un avvocato, lentamente assiste a tutti gli improvvisi cambiamenti climatici e con gli altri personaggi deve bloccare le cause di questi mutamenti, ovvero gli ecoterroristi dell'ELF, probabilmente collegati al gruppo ambientalista NERF guidato dal carismatico Nicholas Drake e sovvenzionato dal milionario filantropo Morton.\nTemi.\nIl tema principale del libro \u00e8 quello legato al surriscaldamento globale, che Crichton espone secondo il suo interessante punto di vista. Nell'opera alcuni personaggi senza scrupoli fomentano la preoccupazione della popolazione per la salvaguardia dell'ambiente per poi sfruttare lo \"stato di paura\" creatosi per fini personali (vendita di libri, macchine, apparecchi \"rispettosi dell'ambiente\", ecc.).\nI \"cattivi\" tentano di raggiungere i loro scopi generando disastri ambientali mediante apparecchiature futuribili in grado di controllare i fenomeni naturali, un vero e proprio terrorismo ambientale a scopo di lucro.\nIl romanzo affronta, portando numerose prove e fonti, il tema dell'ambientalismo, diventato per alcuni una nuova forma di business multinazionale che ha bisogno di emergenze, vere o create mediaticamente, per preservare s\u00e9 stesso ed i propri lauti guadagni fatti di fondi pubblici, donazioni, royalties, ecc.\nQuesta tesi innovativa e decisamente fuori dal coro, ha creato serie critiche riguardo al libro che \u00e8 stato al centro di numerosi dibattiti.\nCritica e premi.\nIl libro ha anche ricevuto il premio giornalistico \"American Association of Petroleum Geologists\" (AAPG) nel 2006."}
{"id": "584423", "revid": "797031", "url": "https://it.wikipedia.org/wiki?curid=584423", "title": "Memoria (gioco)", "text": "Memoria \u00e8 un popolare gioco di carte per bambini che richiede concentrazione e memoria, in cui i giocatori devono accoppiare le carte.\nIl nome \"Memory\" \u00e8 un marchio registrato della Ravensburger, che pubblica mazzi speciali per giocarlo, ma viene anche giocato con carte tradizionali ed \u00e8 noto con numerosi altri nomi, come Memory, Sputo, Sputo nell'oceano o Minestrone.\nDescrizione.\nLe carte sono mescolate e disposte a dorso coperto sul tavolo ordinatamente o a casaccio, ma senza che si sovrappongano una all'altra. Il primo giocatore inizia rivelando due carte, mostrandole a tutti i giocatori. Se queste formano una \"coppia\", le incassa e procede a rivelarne altre due, altrimenti le ripone coperte nella loro posizione originaria e cede il turno al giocatore alla sua destra.\nCon l'avanzare del gioco viene rivelato l'aspetto di sempre pi\u00f9 carte e diventa pi\u00f9 facile accoppiare le carte, se se ne ricorda la posizione. Vince il giocatore che riesce a scoprire pi\u00f9 coppie.\nLa variante giocata stabilisce quando due carte formano una coppia. Per esempio possono formare una coppia carte dello stesso valore, oppure carte dello stesso valore e dello stesso colore. Quando si introduce il gioco a dei bambini si pu\u00f2 semplificarlo riducendo il mazzo, per esempio giocando con un mazzo di 20 carte con soli due Assi, due Re, ecc...\nAncora pi\u00f9 difficile \u00e8 una variante con due mazzi da gioco in cui si devono accoppiare carte dello stesso valore e seme, quindi per esempio l'Asso di Cuori former\u00e0 una coppia con solo l'Asso di Cuori.\nI mazzi non tradizionali sono costituiti da tessere con illustrazioni o foto a tema che rappresentano animali, piante, veicoli, personaggi dei cartoni. Generalmente si devono accoppiare le tessere con la stessa illustrazione, ma in alcuni casi si devono accoppiare tessere complementari, per esempio la mappa di un paese con la sua bandiera o nella variante per adulti \"Busen memo\" il seno sinistro e quello destro di una donna\nIl gioco pu\u00f2 essere anche giocato come solitario, per esempio tenendo conto del numero di carte non corrispondenti scoperte e cercando di incassare tutte le carte nel minor numero possibile di tentativi. \"Memory\" \u00e8 stato infatti incluso nell'insieme dei giochi di alcuni telefoni cellulari (per esempio Nokia).\nStrategia.\nI primi turni del gioco hanno un andamento ovviamente casuale con un'ampia dose di fortuna che deve girare dalla tua parte.\nMan mano che le carte vengono scoperte e rimesse in gioco, i giocatori dovrebbero iniziare a ricordare la posizione di alcune, e tentare quindi di comporre le coppie. In generale, un giocatore che pensi di aver localizzato una coppia dovrebbe scoprire prima la carta di cui \u00e8 meno certo; in caso di fallimento, in questo modo, pu\u00f2 evitare di scoprire una carta che conosce gi\u00e0 (con l'effetto ulteriore di \"rinfrescare la memoria\" agli avversari).\nMazzi di carte dedicati.\nIl gioco \u00e8 di pubblico dominio e sono stati pubblicati innumerevoli mazzi di carte specifici, in genere a tema (animali, automobili e cos\u00ec via), in modo analogo al caso del gioco delle famiglie. La Ravensburger ha registrato il nome \"Memory\" nel 1959 e lo usa per pubblicare numerose edizioni del gioco.\nInoltre, date le caratteristiche dei due giochi, sono adatte a Memory anche le carte del \"Mercante in fiera\"\".\nVersione digitale.\nL'uso del gioco di memoria \u00e8 molto utile nelle attivit\u00e0 didattiche. Nel tempo sono nati diversi software che permettono di realizzare attivit\u00e0 di memoria personalizzate. Uno dei software che permettono di creare attivit\u00e0 di memoria \u00e8 JClic. Con questo programma si possono creare attivit\u00e0 con immagini personali. Attraverso il framework H5p \u00e8 possibile integrare i giochi di memoria all'interno di un sito web costruito per esempio con WordPress, oppure nelle piattaforme di e-learning Moodle o Chamilo. "}
{"id": "584424", "revid": "396099", "url": "https://it.wikipedia.org/wiki?curid=584424", "title": "Precipitazione (meteorologia)", "text": "Con il termine precipitazione si intendono, in meteorologia, tutti i fenomeni di trasferimento di acqua allo stato liquido o solido dall'atmosfera al suolo, come pioggia, neve, grandine, rugiada e brina, rappresentando una fase dell'intero ciclo idrologico. Queste acque, che tornano in genere a evaporare (a differenza di quelle litosferiche circolanti in permanenza nel terreno), sono anche dette acque meteoriche.\nGenesi.\nQuando l'aria umida, riscaldata dalla radiazione solare si innalza, si espande e si raffredda fino a condensarsi (l'aria fredda pu\u00f2 contenere meno vapore acqueo rispetto a quella calda e viceversa) e forma una nube, costituita da microscopiche goccioline d'acqua diffuse dell'ordine dei micron. Queste gocce, unendosi (coalescenza), diventando pi\u00f9 grosse e pesanti, cadono a terra sotto forma di pioggia, neve, grandine.\nRegimi.\nLe massime precipitazioni sono intorno all'equatore (per una fascia larga 10\u00b0 di latitudine). Dall'equatore ai poli si ha una graduale diminuzione con una eccezione tra i 45\u00b0 e 55\u00b0 di latitudine dove vi \u00e8 la massima attivit\u00e0 ciclonica. Questo secondo massimo di precipitazione \u00e8 per\u00f2 inferiore a quello equatoriale.\nAttraverso lo studio delle isoiete, ossia delle linee che uniscono tutti i punti di uguali precipitazioni, si possono riconoscere i seguenti regimi delle precipitazioni o regimi pluviometrici:\nNetta differenziazione tra periodi piovosi e asciutti. Interessa vasti territori dell'Asia e Australia. I monsoni invernali portano tempo sereno in India, Cina settentrionale, Manciuria. I monsoni estivi portano pioggia in Birmania, Cina meridionale, Giappone.\nOrografia.\nPioggia, neve e grandine tendono a distribuirsi maggiormente sui versanti montuosi esposti alle correnti dove \u00e8 favorita la risalita delle masse d'aria umide fino alla condensazione (convezione forzata). Le perturbazioni stesse tendono a subire azioni di blocco (\"stau\") nei versanti sopravvento; viceversa nei versanti sottovento i venti discendenti di caduta favoriscono il dissolvimento delle nubi con conseguente diminuzione delle precipitazioni (ombra pluviometrica) ed effetto favonio. Pertanto le precipitazioni tendono ad aumentare con la quota. In Italia ad esempio il versante tirrenico risulta essere decisamente pi\u00f9 piovoso del versante adriatico per la presenza dell'Appennino e la prevalenza di correnti occidentali.\nMisurazione.\nLe precipitazioni vengono in genere misurate utilizzando due tipi di strumenti: pluviometro e pluviografo. Il primo strumento consiste in un piccolo recipiente, in genere di forma cilindrica, e dalle dimensioni standardizzate che ha il compito di raccogliere e conservare la pioggia che si \u00e8 verificata in un certo intervallo di tempo, generalmente un giorno, sul territorio dove \u00e8 installato. In questo modo \u00e8 possibile ottenere una misura giornaliera delle precipitazioni in una data localit\u00e0.\nDiversamente il pluviografo \u00e8 uno strumento che ha il compito di registrare la pioggia verificatasi a una scala temporale inferiore al giorno, attualmente sono disponibili pluviografi digitali con risoluzione temporale dell'ordine di qualche minuto. Convenzionalmente in Italia la pioggia viene misurata in millimetri (misura indipendente dalla superficie). Per avere un'idea si pu\u00f2 considerare che in Italia piovono dai 100\u00a0mm ai 3000\u00a0mm all'anno; un giorno di pioggia fine non porta pi\u00f9 di d'acqua, mentre un temporale lungo e violento porta anche d'acqua, con record intorno ai 440\u00a0mm (in Italia le zone pi\u00f9 piovose sono le Prealpi e Alpi Giulie e Carniche in Friuli Venezia Giulia e le Alpi Apuane in Toscana).\nEffetti.\nLe precipitazioni atmosferiche assumono notevole importanza nel compimento del ciclo dell'acqua. A esse, in ambito idrologico, si d\u00e0 spesso il nome di \"acque meteoriche\" le quali comprendono oltre alle acque piovane tutte le altre precipitazioni provenienti da eventi meteorici quali neve, grandine, rugiada, brina. Una volta cadute al suolo le acque piovane vi si disperdono sopra penetrandovi e infiltrandosi in profondit\u00e0 nei terreni permeabili per gravit\u00e0 o incanalandosi lungo le depressioni formate dal suolo, oppure si depositano su di esso sotto forma di ghiaccio in nevai e ghiacciai sulle montagne pi\u00f9 elevate, costituendo preziose riserve di acqua, o nelle banchise dei poli.\nIn seguito al progressivo scioglimento che neve e ghiaccio subiscono in presenza di temperature superiori al punto di fusione della fase solida dell'acqua, l'acqua allo stato liquido comincia a seguire lo stesso percorso delle acque piovane scorrendo e incanalandosi nel terreno e andando cos\u00ec ad alimentare ruscelli, fiumi, laghi, delta ed estuari fino a raggiungere il mare e dando luogo alla cosiddetta \"circolazione superficiale\", oppure penetrando e alimentando le falde acquifere dando luogo invece alle preziose riserve acquifere e in generale all'omologa circolazione sotterranea, oppure infine torna direttamente in atmosfera attraverso l'evaporazione diretta dal suolo umido e l'evapotraspirazione delle piante. In tal modo l'acqua si rende disponibile alla biosfera alimentando vegetazione superficiale e mondo animale.\nLe acque meteoriche rivestono notevole interesse in svariate discipline tecniche legate all'Ingegneria Idraulica:\nNell'ambito dell'inquinamento ambientale le precipitazioni assumono un'importanza fondamentale per via della loro azione di \"lavaggio\" dell'atmosfera da aerosol e sostanze inquinanti quali il particolato atmosferico esercitando cos\u00ec un'azione di mitigazione naturale in situazioni di particolare inquinamento dell'aria come nel caso delle grandi citt\u00e0 e aree metropolitane.\nModifica artificiale.\nSfruttando le conoscenze sulla genesi delle nubi e delle precipitazioni \u00e8 stato possibile modificare il tempo atmosferico mutando artificialmente alcuni tipi di nubi per ottenere, come risultato finale, un aumento delle precipitazioni. Ad esempio \u00e8 possibile alterare l'equilibrio di nubi sopraffuse facendo in modo che compaiano al loro interno cristalli di ghiaccio che crescono per differenza di tensione di vapore saturo con l'acqua sopraffusa. Tali cristalli di ghiaccio si possono ottenere con:\nCon la genesi di cristalli artificiali, cio\u00e8 con la diminuzione di acqua sopraffusa nella nube, si pensa di poter ridurre anche la formazione di grossi chicchi di grandine durante le grandinate.\nAnalogamente \u00e8 stato possibile alterare l'equilibrio delle nubi calde (con temperatura superiore al punto di fusione) con l'immissione nella nube di nuclei salini giganti e di acqua polverizzata sui quali le goccioline di nube possano pi\u00f9 facilmente formarsi e svilupparsi.\nPer provare la reale efficacia di tali metodi, ovvero che si registri un effettivo aumento delle precipitazioni, si fa uso di strumenti puramente statistici, ma i relativi calcoli mostrano tuttavia una piuttosto debole efficacia.\nStatistiche.\nLe precipitazioni non sono costanti tutto l'anno, infatti esistono periodi pi\u00f9 piovosi di altri, cos\u00ec come i giorni della settimana.\nQuesti dati variano molto da nazione a nazione, infatti se per l'Inghilterra il giorno pi\u00f9 piovoso \u00e8 il marted\u00ec, in Italia \u00e8 la domenica, e questo \u00e8 dovuto principalmente al susseguirsi dell'Onda di Rossby, la quale ha un ciclo di circa sette giorni."}
{"id": "584427", "revid": "256896", "url": "https://it.wikipedia.org/wiki?curid=584427", "title": "International Mathematical Union", "text": ""}
{"id": "584428", "revid": "124434321", "url": "https://it.wikipedia.org/wiki?curid=584428", "title": "Precipitazione (chimica)", "text": "In chimica il termine precipitazione indica il fenomeno della separazione sotto forma di solido di un soluto (detto precipitato) che si trova in una soluzione in concentrazione maggiore del suo limite di solubilit\u00e0, per cui la soluzione, prima che sopraggiunga la precipitazione, si trova in condizioni di sovrasaturazione rispetto a tale soluto.\nTale separazione pu\u00f2 avvenire a seguito di una reazione chimica (che aumenta la concentrazione di soluto all'interno della soluzione, fino al superamento del limite di solubilit\u00e0) o per una variazione delle condizioni fisiche della soluzione - ad esempio, la temperatura (che determina una variazione della concentrazione massima di soluto che la soluzione \u00e8 in grado di sciogliere).\nNelle equazioni chimiche il precipitato \u00e8 evidenziato con una freccia che punta verso il basso (\u2193).\nMeccanismo della precipitazione.\nQuando la concentrazione di soluto nel solvente supera il limite di solubilit\u00e0, il soluto inizia a cristallizzare. La cristallizzazione avviene in due fasi: \"nucleazione\" e \"accrescimento\".\nLa nucleazione consiste nella formazione di microcristalli di soluto, appunto dei \"nuclei\" di cristallizzazione, che rimangono in sospensione a causa delle loro dimensioni ridotte. Un ulteriore aumento della concentrazione del soluto provoca la formazione di nuovi nuclei e l'accrescimento dei nuclei gi\u00e0 esistenti, che danno cos\u00ec origine a cristalli. I cristalli scendono verso il fondo del recipiente dove la soluzione \u00e8 contenuta e il loro accrescimento pu\u00f2 continuare anche durante la discesa o dopo avere raggiunto il fondo.\n\u00c8 possibile che a causa di un'elevata soprassaturazione, la nucleazione prevalga sull'accrescimento, formando in tal caso un colloide, che \u00e8 inseparabile mediante ordinari mezzi fisici dal resto della soluzione. Una soluzione colloidale \u00e8 piuttosto stabile. A causa della presenza del doppio strato elettrico attorno a ciascun microcristallo di soluto, ciascun microcristallo \u00e8 circondato da particelle di carica uguale, per cui tali microcristalli si respingono e non hanno la possibilit\u00e0 di coalescere e rimangono dunque in sospensione.\nTalvolta pu\u00f2 capitare che con l'aggiunta di un elettrolita si vada incontro alla formazione di un precipitato fioccoso o caseoso. La formazione di un precipitato fioccoso viene detta anche \"coagulazione\" o \"flocculazione\" e avviene quando si forma una sostanza idrofila, quindi nel reticolo cristallino della sostanza vengono intrappolate molecole d'acqua. La formazione di un precipitato caseoso avviene invece quando si forma una sostanza idrofoba.\nCoprecipitazione.\nAssieme al fenomeno della precipitazione pu\u00f2 avvenire anche il fenomeno (in genere indesiderato) della \"coprecipitazione\" che consiste nel introdurre un impurit\u00e0 nel precipitato; tali impurit\u00e0 determinano delle interferenze quando si effettua un'analisi.\nLa coprecipitazione pu\u00f2 avvenire per:\nPostprecipitazione.\nLa \"postprecipitazione\" \u00e8 un altro fenomeno che pu\u00f2 interferire nell'analisi e consiste nella precipitazione di sostanze aventi uno ione in comune col precipitato principale sulla sua superficie.\nInvecchiamento.\nL'\"invecchiamento\" del precipitato si ha quando il precipitato rimane troppo tempo nella soluzione madre oppure rimane a contatto con sostanze ossidanti o riducenti. Esso consiste nella modificazione della struttura o della composizione del precipitato.\nApplicazioni.\nIn laboratorio.\nLa formazione di precipitati \u00e8 alla base dei \"saggi a umido\" dell'analisi chimica qualitativa, in cui la verifica della presenza di un dato ione o gruppo funzionale viene resa evidente dalla comparsa di un precipitato a seguito del trattamento con un opportuno reagente - ad esempio, l'uso del nitrato d'argento per evidenziare la presenza di cloruri, bromuri e ioduri.\nNell'analisi gravimetrica, per far aggregare il precipitato in modo da filtrarlo pi\u00f9 agevolmente, lo si fa bollire lentamente per 15-20 minuti (digestione).\nNell'industria.\nA livello industriale, il fenomeno della precipitazione prende parte in diversi processi di separazione fluido-solido in presenza di un campo di forze.\nPi\u00f9 precisamente, se il campo di forze responsabile della separazione \u00e8 la forza di gravit\u00e0, si parla di sedimentazione o \"decantazione\", mentre se il campo di forze \u00e8 quello elettrostatico, si parla di precipitazione elettrostatica.\nLa precipitazione ha un ruolo fondamentale anche nell'ambito dei processi di cristallizzazione e evaporazione, permettendo la separazione e il recupero della fase solida.\nPrecipitazione biotica.\nSi parla di precipitazione biotica quando il processo di precipitazione viene svolto da un organismo vivente. Un esempio \u00e8 il carbonato di calcio nello scheletro dei coralli marini o nel guscio di alcuni molluschi. In questo caso gli ioni di calcio e carbonato precipitano dall'acqua all'interno dell'organismo a formare la sua parte calcarea."}
{"id": "584429", "revid": "963244", "url": "https://it.wikipedia.org/wiki?curid=584429", "title": "Alberto Sforza", "text": "Biografia.\nOriginario di Benevento, affresc\u00f2 svariate chiese e cappelle del beneventano e dell'avellinese, su commissione del cardinale Vincenzo Maria Orsini, arcivescovo di Benevento, poi papa Papa Benedetto XIII).\nNel 1694 era iscritto nella Gilda dei pittori di Napoli.\nOpere.\nCollabor\u00f2 con il Raguzzini alla decorazione della Cappella di Benedetto XIII in Vaticano ."}
{"id": "584430", "revid": "22356", "url": "https://it.wikipedia.org/wiki?curid=584430", "title": "Felide", "text": ""}
