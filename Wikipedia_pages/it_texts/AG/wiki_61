{"id": "594241", "revid": "767487", "url": "https://it.wikipedia.org/wiki?curid=594241", "title": "Giovanni Antonio Dosio", "text": "Biografia.\nNato a San Gimignano nel 1533 circa. Giovan Antonio Dosio si form\u00f2 a Roma, dove giunse all'et\u00e0 di quindici anni e dove visse, spesso stentatamente, e lavor\u00f2 dal 1548 al 1573, dedicando molto tempo al disegno di antichit\u00e0. Il suo maestro fu Raffaello da Montelupo almeno fino al 1551. In seguito lavor\u00f2 autonomamente, tra le mille difficolt\u00e0 della povert\u00e0, facendo il disegnatore di piante e vedute (poi incise da Sebastiano Del Re), lo stuccatore e il restauratore di frammenti archeologici ed entrando in contatto con i circoli umanistici della citt\u00e0 e con importanti famiglie di origine fiorentina come i Gaddi. La sua prima commissione romana importante \u00e8 stata la tomba all'amico umanista Annibale Caro realizzata nel 1567, adorna di un busto del poeta. Nello stesso periodo lavor\u00f2 come scultore e architetto ad Amelia, Poli, Anagni oltre che a Roma dove realizz\u00f2 diverse sepolture monumentali.\nIn seguito si stabil\u00ec a Firenze (1574-89) dove forse collabor\u00f2 con Bartolomeo Ammannati. I suoi anni a Firenze sono meglio conosciuti e ricchi di committenze prestigiose. Collabor\u00f2 attivamente alle attivit\u00e0 dell'Accademia delle arti del disegno e lavor\u00f2 ad un irrealizzato trattato di architettura di ispirazione fortemente classicista. partecip\u00f2 anche al concorso per la facciata del Duomo. \nA Firenze fu suo allievo Giovanni Battista Caccini.\nNel frattempo alcune commissioni lo portarono a Napoli, dove si stabil\u00ec nel 1589 e dove cre\u00f2 alcuni dei suoi capolavori: la ristrutturazione della Certosa di San Martino e della Chiesa dei Girolamini, una delle maggiori della citt\u00e0. L'ultima parte della sua attivit\u00e0 artistica, come \u00e8 stato di recente appurato, si \u00e8 svolta a Caserta, con un'interessante collaborazione con i committenti Acquaviva d'Aragona. \nIl Dosio mor\u00ec a Caserta il 10 febbraio 1611.\nI disegni.\nLasci\u00f2 un grande \"corpus\" di stampe e disegni che hanno una grande importanza storica nel ricostruire edifici classici o vicende costruttive dell'architettura rinascimentale. Dosio fu disegnatore preciso che si pone di fronte alle architetture del passato con la massima oggettivit\u00e0 e spirito scientifico e storicista, per rintracciare il lessico originario da cui l'architettura possa trarre vita. Molte di queste opere grafiche, oggi si trovano al Gabinetto Disegni e Stampe degli Uffizi e alla biblioteca Estense di Modena.\nEgli \u00e8 l'autore di \"Aedificiorum illustrium quae supersunt reliquiae \" (1569) che illustra antichit\u00e0 romane.\nOpere.\nL'opera di Dosio \u00e8 stata definista \"eclettica\", per l'ispirazione delle sue opere che varia da Brunelleschi a Michelangelo, \"classicista\" per la costante attenzione agli elementi costitutivi del linguaggio architettonico\", \"purista\", per la semplicit\u00e0 disadorna di alcune opere; comunque costituisce uno dei punti conclusivi della scuola architettonica toscana rinascimentale."}
{"id": "594245", "revid": "90227", "url": "https://it.wikipedia.org/wiki?curid=594245", "title": "Giovanni senza terra", "text": ""}
{"id": "594247", "revid": "36426", "url": "https://it.wikipedia.org/wiki?curid=594247", "title": "Giovanni Dosio", "text": ""}
{"id": "594255", "revid": "1632387", "url": "https://it.wikipedia.org/wiki?curid=594255", "title": "Canto cristiano", "text": "Il canto cristiano riveste un ruolo fondamentale nella storia della musica occidentale. Alla sua fase primordiale fa riferimento la documentazione musicografica pi\u00f9 antica: in esso \u00e8 possibile riscontrare gli archetipi della cultura musicale occidentale, fra i quali la scala di sette suoni e la proporzione binaria o ternaria dei valori ritmici.\nNascita della tradizione musicale cristiana.\nIl rapporto con la grecit\u00e0.\nDa una parte, la musica dei romani era strettamente legata alle feste e agli spettacoli pagani e, perci\u00f2, non consone alla nuova religione che stava diffondendosi rapidamente in tutto l'impero, il Cristianesimo. D'altro canto, sul piano speculativo, le tradizioni filosofiche del neoplatonismo e del neopitagorismo, giunte a Roma attraverso la cultura ellenistica e alessandrina, ebbero nei secoli del tardo impero un peso determinante, e la loro influenza fu assai forte sul pensiero dei teorici e dei pensatori del tempo. Le esigenze musicali erano strettamente determinate dalla nuova liturgia cristiana: pertanto, mentre il modello teorico offerto dalla tradizione greca era ormai del tutto scisso dalla prassi artistica e ridotto a pura speculazione, i modelli tradizionali si presentavano del tutto inadeguati alle nuove esigenze della liturgia cristiana. Il problema era quello di creare una tradizione musicale 'nuova' - bench\u00e9 non in contrasto con il modello greco - capace di unificare la \"christianitas\" che veniva a sovrapporsi e a sostituire il grande impero. Cos\u00ec come avvenne anche in altri campi della cultura, i cristiani volevano essere i continuatori della cultura ellenistica classica, la quale, nei suoi filosofi e pensatori pi\u00f9 illuminati, avrebbe - secondo il pensiero dell'epoca - gi\u00e0 intravisto e preconizzato le verit\u00e0 della rivelazione; compito della nuova fede sarebbe stato l'esplicitare e il portare pienamente alla luce le verit\u00e0 gi\u00e0 latenti nel vecchio mondo.\nCos\u00ec, la teoria musicale dei greci non doveva essere rigettata in quanto ideata da pagani; al contrario, essa andava ripensata ed adeguata alle nuove esigenze, con l'intento di mostrarne la continuit\u00e0 con la moderna prassi musicale. Testi come il 'De Musica' di Boezio furono fondamentali a questo scopo.\nIl linguaggio musicale dei primi cristiani.\nPer capire come si sia originato e sviluppato il canto cristiano - si deve ricostruire la storia del Cristianesimo a partire dalla distruzione di Gerusalemme, avvenuta nel 70 d.C.\nIn seguito a questo avvenimento storico, gli ebrei si dispersero in tutti i paesi del bacino del Mediterraneo. La maggior parte degli ebrei mantenne la fedelt\u00e0 alla religione ebraica; alcuni si convertirono al cristianesimo. Fu grazie a questi ultimi che il messaggio di Ges\u00f9 Cristo si diffuse tra le popolazioni dell'impero romano. \u00c8 ragionevole supporre che la prima liturgia cristiana fosse pesantemente influenzata dal retaggio sinagogale. Il musicologo lettone Bramo Idelsohn individu\u00f2 nei documenti tracce dei due stili sui quali era fondata la tradizione musicale ebraica: la cantillazione e lo jubilus. Si tratta della prova pi\u00f9 cogente per affermare - con certezza storiografica - che la prassi musicale cristiana deriva dalla tradizione ebraica e non da quella greca.\nNel 313, l'Editto di Costantino riconobbe la libert\u00e0 di culto ai cristiani. Successivamente, nel 391, Teodosio I proib\u00ec i culti pagani nell'impero.\nI rapporti fra Roma e Bisanzio, a seguito del crollo dell'impero, si fanno sempre pi\u00f9 difficili e si protraggono per secoli, sino a determinare nel 1054 lo scisma tra l'Occidente e l'Oriente. Cos\u00ec, mentre in Oriente si afferma la religione cristiana ortodossa, in lingua greca, che far\u00e0 capo al patriarca di Costantinopoli (poi ribattezzata Istanbul), in Occidente, la tradizione cristiana sar\u00e0 legata al canto e alla liturgia in lingua latina, poi chiamati gregoriani.\nNelle pi\u00f9 importanti citt\u00e0 dell'impero romano d'Occidente si costituirono delle diocesi che facevano capo ad un vescovo. Alla diocesi di Roma, ad esempio, faceva capo il vescovo di Roma che era anche il capo della cristianit\u00e0, cio\u00e8 il Papa.\nDurante l'Alto Medioevo, i collegamenti tra i vari centri dell'impero romano erano molto limitati. Si determina, cos\u00ec, una frantumazione della liturgia e del canto cristiano, dunque in ciascuna sede si sviluppano una liturgia e un canto autonomo, ai quali successivamente vennero dati dei nomi. Ad esempio, a Milano si svilupper\u00e0 la liturgia ambrosiana, dal nome del vescovo di Milano, sant'Ambrogio. A Roma si svilupp\u00f2 il canto romano antico; in Gallia si svilupp\u00f2 il canto gallicano; in Spagna il canto mozarabico.\nLo sviluppo del canto cristiano nel Medioevo.\nLa nascita del cosiddetto \"canto gregoriano\".\nA met\u00e0 del Novecento vi fu un dibattito sulle origini del canto gregoriano. L'ipotesi dominante fu l'unificazione del canto liturgico da parte del papa Gregorio I. Studi successivi hanno permesso di ricostruire la verit\u00e0: tutto nasce quando il papa Stefano II, preoccupato dalla minaccia dei Longobardi, chiese aiuto al re dei Franchi, Pipino il Breve. Nel 730 papa Stefano II scopr\u00ec che, a Parigi, non si cantava il canto romano antico, ma un canto peculiare, forse con origini ebraiche come quello romano, ma con caratteristiche diverse. Il papa chiese a Pipino il Breve di imporre il canto romano antico in Gallia, cio\u00e8 nel regno dei Franchi. Tuttavia, a causa della mancanza di una scrittura, il risultato di questo tentativo d'imposizione fu una contaminazione fra canto romano antico e canto gallicano, in seguito alla quale nacque il canto gallico-romano o versione franca del canto romano antico.\nNel 773 Carlo Magno scese in Italia e sconfisse i Longobardi. Nell'800 venne incoronato, da papa Leone III, imperatore del Sacro Romano Impero. Un elemento essenziale della politica religiosa del nuovo imperatore fu l'unificazione della liturgia, e in particolare del canto liturgico, in tutto il territorio del Sacro Romano Impero. Il risultato fu l'imposizione a tutta la cristianit\u00e0 latina non tanto del canto romano antico, ma della versione franca del canto romano. Per questo motivo, a Roma si ha prima il canto romano antico, poi un periodo di convivenza tra il canto romano antico e la versione franca del canto romano (quello che poi sar\u00e0 chiamato \"gregoriano\") e, infine, la supremazia del canto gallico-romano.\nIl canto proposto all'intera cristianit\u00e0 occidentale, successivamente, venne chiamato \"canto gregoriano\", perch\u00e9 ricondotto all'autorit\u00e0 di papa Gregorio I. Quest'attribuzione rientrava nel progetto culturale della rinascenza carolingia, all'interno del quale va inserita anche l'imposizione del canto gallico-romano e la sua presentazione come prodotto da papa Gregorio I. Proprio nel periodo della rinascenza carolingia (IX secolo) venne scritta una biografia di papa Gregorio I da Giovanni Diacono, all'interno del quale si diceva che il papa Gregorio I aveva unificato i testi dei canti cristiani (il canto \"gregoriano\") in una raccolta detta \"Antifonarium Cento\" e aveva fondato la \"Schola Cantorum\" della chiesa di Roma, con il compito di diffondere e conservare i canti del repertorio, senza contaminazione. Recentemente, la critica storica ha dimostrato che queste attribuzioni erano infondate; i primi saggi di notazione sono posteriori di oltre due secoli alla morte di papa Gregorio e nessuna scuola esisteva quando egli era papa.\nStili e modi di esecuzione nella tradizione medievale.\nLa liturgia cristiana si divide in:\nInizialmente, i testi del \"proprium missae\" e dell\"ordinarium missae\" ebbero gli stessi stili quali l\"accentus\" che deriva dalla cantillazione, una recitazione intonata del salmo su una nota ribattuta; il canto allelujatico che deriva dallo jubilus, ed \u00e8 un lungo vocalizzo, generalmente concentrato soprattutto sulla \"a\" finale dell'alleluja, ma che pu\u00f2 presentarsi anche nel corso dello stesso alleluja. Nasce con l'idea di esaltazione di Dio che passa proprio attraverso la fioritura virtuosistica; il \"concentus\", una melodia che si espandeva liberamente, anche con intervalli ampi. Il \"concentus\" viene anche detto semisillabico perch\u00e9, mentre l\"accentus\" aveva una nota per ogni sillaba, il \"concentus\" pu\u00f2 presentare pi\u00f9 note per ogni sillaba.\nPer quanto riguarda invece le modalit\u00e0 di esecuzione, queste potevano essere: antifonari, responsoriali o allelujatiche. \nAd un certo punto si produsse una sorta di attrito tra la Chiesa e il bisogno di creativit\u00e0. Questo perch\u00e9 la Chiesa, una volta imposto il canto gregoriano all'intero mondo occidentale, pretese che questo venisse accettato quasi come un testo sacro, come la Bibbia e il canto fu considerato immutabile.\nNacquero trucchi per inventare qualcosa di nuovo, senza apparentemente toccare il canto gregoriano. Si trattava di due nuove forme: i \"tropi\" e le \"sequenze\".\nTuttavia, nella riorganizzazione della musica, l'evento pi\u00f9 importante fu l'introduzione del principio, estraneo al canto gregoriano, della ripetizione. Consiste nella possibilit\u00e0 di ripetere una stessa sezione musicale. L'effetto conseguente dell'applicazione di questo principio sar\u00e0 un capovolgimento del rapporto fra testo e musica. Nel canto gregoriano, infatti, la musica era una sorta di amplificazione emotiva del testo sacro, del testo biblico. Qui, invece, la musica esiste prima del testo, ma acquista una sua autonomia; viene, insomma, introdotta una logica compositiva diversa.\nIn un certo senso si pu\u00f2 dire che la sequenza rappresenta veramente un fatto assolutamente nuovo.\nLa teoria: i modi (o toni) ecclesiastici.\nDal punto di vista teorico, il canto gregoriano si basa su scale che hanno lo stesso nome delle scale greche, cio\u00e8 modi: dorico, frigio, lidio e misolidio. Questa \u00e8 la ragione per la quale, inizialmente, si pens\u00f2 che il canto gregoriano derivasse dalla tradizione greca. In realt\u00e0, il fatto che si usassero nomi greci \u00e8 testimonianza del desiderio dei musicisti e, soprattutto, dei teorici medievali, di rivendicare i propri legami con il mondo classico, proprio nell'ambito dell'atteggiamento, sviluppatosi in epoca carolingia, di recupero del passato, devastato dalle prime invasioni barbariche. Tuttavia, queste scale sono profondamente diverse, prima di tutto perch\u00e9 sono ascendenti, mentre quelle erano discendenti, e poi perch\u00e9 sono modi costruiti su quattro note (finalis) diverse, che sono il re, il mi, il fa e il sol e, quindi, con intervalli diversi.\nModo dorico che parte dal re = scala di re\nModo frigio che parte dal mi = scala di mi\nModo lidio che parte dal fa = scala di fa\nModo misolidio che parte dal sol = scala di sol\nCiascun modo, detto modo fondamentale, ha due note importanti: la \"finalis\" (= la nota con la quale inizia e finisce un canto) e la \"repercussio\" (= la nota che si ripercuote, che ritorna, che viene ripetuta pi\u00f9 volte nel canto, generalmente all'inizio di ogni versetto).\nLa repercussio \u00e8 posta, di norma, una quinta sopra la finalis.\nOgni modo fondamentale ha un modo derivato che viene chiamato anche ipomodo (ipodorico, ipofrigio\u2026) perch\u00e9 consiste nello spostamento di registro verso il grave, scendendo di una quarta. Quindi, il modo ipodorico si trova una quarta sotto il re, quello ipofrigio ha la repercussio sul la. \nTuttavia, nel modo derivato la finalis rimane la stessa, quindi un canto in modo ipodorico comincia e finisce lo stesso con il re, anche se l'ambito melodico si \u00e8 spostato dal re al re (= modo dorico) o dal la al la (= modo ipodorico), cambia la repercussio, perch\u00e9 nel modo derivato, se la repercussio fosse la quinta sopra la finalis, sarebbe l'ultima nota della scala. Ci\u00f2 non \u00e8 funzionale. Cos\u00ec, nel modo derivato, la repercussio \u00e8 una terza sopra la finalis; nel modo dorico autentico, la repercussio \u00e8 la quinta di re; nel modo dorico derivato, \u00e8 il fa (che \u00e8 terzo di re).\nQuesto sistema fondato su quattro modi fondamentali, non ammette modulazioni: se un canto \u00e8 in modo dorico, non presenta alterazioni, per\u00f2 presenta l'unica eccezione del si bemolle.\nLa successione fa-sol sol-la la-si \u00e8 una quarta eccedente detto anche tritono perch\u00e9 sono 3 toni. L'intervallo che si crea fra il fa e il si \u00e8 dissonante, tant'\u00e8 vero che questo tritono, questo salto di 3 toni, venne chiamato \"Diabulus\".\nIn musica, il diabulus non si doveva produrre mai, quindi, quando si veniva dal fa, il si doveva essere \"bemollizzato\", per produrre quella che oggi chiamiamo quarta giusta.\nPerci\u00f2, nell'ambito di un canto rigorosamente \"diatonico\", cio\u00e8 privo di alterazioni, l'unica alterazione ammessa era quella del si che si introduceva quando si veniva dal fa, per evitare il diabulus in musica. Siccome il si era una nota mobile, cio\u00e8 poteva essere sia bequadro che bemolle, non poteva essere repercussio, perch\u00e9 quest'ultimo doveva essere una nota fissa di riferimento e, allora, tutte le volte che il si doveva essere repercussio, quest'ultima si spostava al do.\nSi confronti il modo derivato dell'ipolidio: la repercussio dovrebbe essere la 3\u00aa di sol e, invece, viene spostata al do; il modo ipofrigio ha la repercussio non sulla terza, ma sulla quarta nota, per analogia con il modo autentico (poich\u00e9, nel modo autentico, la repercussio \u00e8 do, nel modo derivato, per analogia, la repercussio si sposta di una nota).\nLa diffusione delle sequenze e dei tropi, che metteva in discussione il repertorio tradizionale gregoriano, venne rinnegata durante la controriforma, quando dopo il concilio di Trento la Chiesa sent\u00ec il bisogno di tornare alle origini del canto cristiano.\nIn quell'occasione la Chiesa abol\u00ec tutte le sequenze e tutti i tropi, mantenendo solo cinque sequenze all'interno del repertorio:\nNel 1614 un editore di Roma ottenne dal papa l'autorizzazione a produrre un'edizione di canto gregoriano detta \"Editio Medicea\", un'edizione falsata perch\u00e9 venivano tagliati i melismi e le note venivano allungate. Non si aveva, dunque, un'idea precisa del canto gregoriano. Nell'Ottocento una ristampa dell'Editio medicea venne considerata edizione ufficiale della chiesa cattolica. Nella seconda met\u00e0 dell'Ottocento, manoscritti in pergamena con l'intero \"antiphonarium cento\" in notazione neumatica venne raccolto nell'opera \"paleografia musicale\" in 19 volumi.\nAccanto alle melodie centonizzate vi sono, nell'ambito del repertorio gregoriano, delle melodie originali, che hanno una loro compiuta autonomia.\nMusica e Riforma protestante.\nNel campo della Riforma si affermano due programmi musicali in parte divergenti: quello luterano e quello calvinista.\nMusica e luteranesimo.\nMartin Lutero beneficia di un'ottima educazione musicale e letterario-poetica. Cantore, suonatore di alcuni strumenti, compositore di alcuni brani, ammiratore della polifonia, sar\u00e0 soprannominato \"Orfeo con tonaca e tonsura\". Il suo inno \"Ein feste Burg ist unser Gott\" diventa in qualche modo un emblema della riforma luterana.\nI canti spirituali da lui redatti poeticamente tra il 1521 e il 1545 sono 36; ad essi si aggiungono le traduzioni tedesche del Te Deum e di due sezioni delle Litanie dei santi. Nel primo \"innario\" cos\u00ec formato appaiono diversi inni latini riscritti in tedesco (\"Veni Creator Spiritus\", \"Veni Redemptor gentium\", \"O lux beata Trinitas\", etc.), assieme a preghiere ampliate o parafrasate (come il Padre nostro) e a precedenti canti religiosi, in volgare, arricchiti di nuove strofe.\nLa forma poetica \u00e8 quella strofica (eccetto che per il \"Te Deum\" e le litanie), senza ritornello (a parte il tradizionale Kyrie eleison di alcuni canti). \u00c8 una scelta attenta alle esigenze della riforma \"popolare\".\n\u00c8 importante accennare alla forma musicale di questo primo innario, in quanto si pone, anche sotto questo aspetto, come un paradigma decisivo nei confronti delle realizzazioni successive. Il musicista che attua il progetto di Lutero, collaborando con lui in sintonia di ideali, \u00e8 Johann Walter. I canti spirituali sono serviti da melodie assai cantabili, non molto estese ma incisive. Il ritmo \u00e8 misurato, ma non strettamente metrico, per maggiore aderenza al testo. La modalit\u00e0 \u00e8 una sintesi tra gregoriano e nuovi indirizzi rinascimentali.\nSono esclusi procedimenti responsoriali: Lutero non vuole il solista, per far risaltare meglio la natura comunitaria della lode. Il coro, invece, \u00e8 ben valorizzato, ed agisce in alternanza con l'assemblea, riproponendo, elaborate armonicamente o contrappuntisticamente (fino a grandiose realizzazioni polifoniche) le stesse melodie comuni.\nAnche gli strumenti possono occupare un ruolo notevole: accompagnano, concertano, pre- o post-ludiano. Diverso era stato l'atteggiamento degli Hussiti: il loro radicalismo li aveva portati all'abolizione di queste, che erano considerate carnalit\u00e0 e vuote cerimonie, fino a distruggere gli organi delle chiese. Un atteggiamento simile sar\u00e0 ripreso da alcuni calvinisti svizzeri.\nLa posizione \"pragmatica\" di Lutero affonda le radici in una precisa visione teorica, assai ricca, che si colloca nella linea agostiniana della musica come \"donum Dei\". Ecco, in una esposizione schematica, le principali funzioni che il grande riformatore attribuisce a musica e canto, in numerosissimi e vari testi delle sue opere, imbevute per quanto concerne il tema delle migliori intuizioni e dichiarazioni patristiche: \nL'ordinamento cultuale stabilito da Lutero, a parte le accennate preoccupazioni di comprensibilit\u00e0 e di attiva partecipazione da parte del popolo (del quale \u00e8 affermato il ruolo sacerdotale), non \"rivoluzionario\", ma si collega assai strettamente con la prassi e le forme tradizionali. La scelta di sottolineare l'aspetto di predicazione proprio della liturgia, e di santa cena della messa, port\u00f2 Lutero a sperimentare una variet\u00e0 di soluzioni in materia musicale. La prima esperienza, nella linea di una tradizione gi\u00e0 parzialmente affermata, fu quella della messa latina con canti in tedesco (Lutero am\u00f2 sempre il latino). Arriv\u00f2 successivamente (1526) ad ammettere la possibilit\u00e0 di una celebrazione popolare tutta in tedesco, nella quale le parti del proprium e dell'ordinarium potevano assumere il volto di inni. Non venne mai imposto a nessuna chiesa locale un ordinamento uniforme: gli adattamenti erano possibili, anche se la \"Liturgia di Wittemberg\", del 1533, fu la pi\u00f9 imitata. Non manc\u00f2 di affermarsi, gi\u00e0 ben presto, una liturgia priva di santa Cena, che aveva come parte centrale il sermone. In questo caso veniva meno la preoccupazione dei tradizionali brani della messa, e assumevano un grande ruolo i nuovi inni.\nIl \"libro dei canti\" (\"Gesangbuch\"), o \"Innario\", nel protestantesimo diventa, assieme alla Bibbia, uno strumento tradizionale e un costume ecclesiale e familiare. I repertori crescono con un ritmo impressionante. La fioritura quantitativa non ha paragoni, neanche nel cattolicesimo postVaticano II. La sola edizione di Lipsia del 1657 comprende pi\u00f9 di cinquemila canti. Anche presso il protestantesimo si estende il metodo della \"contraffattura\" dei canti: non tutti sono nati genuinamente per la celebrazione liturgica. Il migliore materiale monodico viene recuperato dagli ambiti profani e parodiato per il servizio divino. Celebri casi furono la melodia di \"Herzlich thut mich verlangen\" che viene da una canzone d'amore di Hans Leo Hassler, quella di \"In dir ist Freude\" da \"L'innamorato\" di Giovanni Giacomo Gastoldi, quella di \"O Welt ich muss dich lassen\" dall'\"Addio a Innsbruck\" di Heinrich Isaac.\nI musicisti della Riforma di maggior spicco, oltre al gi\u00e0 citato Johann Walter, possono essere considerati, per quanto concerne il primo periodo, Ludwig Senfl (morto nel 1543), Paul Hofhaimer (morto nel 1537), Sixt Dietrich (morto nel 1548), e il noto Thomas M\u00fcntzer (morto nel 1525: egli compose un ampio repertorio di stile gregoriano in lingua tedesca, che non ebbe fortuna, ma ha un notevole valore), e Arnold von Bruck, Benedictus Ducis, Balthasar Resinarius, Caspar Othmayr, e altri. La parabola stilistica dei musicisti della Riforma va dal contrappunto tardo-gotico (fiammingo) alle attenzioni pi\u00f9 espressive e personali legate alla tendenza declamatoria del testo, prima di sapore rinascimentale, poi influenzato dalle nuove poetiche barocche. Si produrranno incessantemente delle raccolte polifoniche con musiche originali (specie mottetti, salmi, cantici), mentre la nuova forma di \"canto spirituale\" sar\u00e0 sempre pi\u00f9 il corale. \u00c8 impossibile menzionare tutti i libri di canto succedutisi nelle varie chiese locali: raccolta impressionante, per la sua monumentalit\u00e0, \u00e8 quella di Michael Praetorius: intitolata \"Musae Sioniae\", comprendeva 1234 composizioni, elaborate nelle forme pi\u00f9 diverse, con magistrale tecnica che Praetorius perfezioner\u00e0 nell'opera successiva, \"Polyhymnia Caduceatrix\", del 1569. Importanti anche l'opera di Heinrich Sch\u00fctz, di Johann Cr\u00fcger, di Johann Hermann Schein, di Samuel Scheidt. Dal punto di vista letterario l'apogeo del corale si realizza con l'opera di Paul Gerhardt (morto nel 1676), mentre musicalmente l'elaborazione pi\u00f9 compiuta e pi\u00f9 varia sar\u00e0 quella di Johann Sebastian Bach. Ma la nuova fisionomia dei corali, molto gratificante per le scuole di canto e feconda per gli sviluppi musicali, non sar\u00e0 tanto popolare quanto la forma originaria. Inoltre, anche nel protestantesimo come nel cattolicesimo, il corso \"artistico\" della musica tende abbandonare l'unico binario della liturgia per mettersi su una linea parallela ad essa.\nI cattolici tedeschi saranno, dal punto di vista musicali, beneficati dal fenomeno avvenuto nel protestantesimo. Intanto, gi\u00e0 molti musicisti che collaboravano al canto dei riti riformati erano cattolici (Arnold von Bruck, Lupus Hellinck, Stephan Mahu, Thomas Stoltzer). Ben presto i cattolici elaborarono per loro uso dei cantici protestanti e cominciarono ad imitare gli innari evangelici, con i testi in lingua volgare.\nMusica e calvinismo.\nLa confessione calvinista, secondo gli indirizzi del suo ispiratore, accetta solo il canto intonato dalla assemblea dei fedeli. Calvino non \u00e8 Lutero: nel culto deve prevalere la \"simplicitas\", una \"simplex modulatio\". Calvino riconosce il valore della musica come \"donum Dei\", ma ne sottolinea anche le ambiguit\u00e0. L'arte musicale pu\u00f2 costituire un pericolo per l'efficace predicazione e meditazione della Parola divina: una Parola da rispettare cos\u00ec com'\u00e8, senza ammennicoli. Per quanto concerne i testi, vorrebbe che si eseguissero soltanto canti ispirati da Dio, e pertanto i Salmi. Anche la loro esecuzione deve essere sobria: forma strofica, omofonia, senza uso di strumenti (legati al culto \"carnale\" proprio dell'Antico Testamento).\nIn campo extraliturgico, al canto viene riconosciuto un ruolo moralizzatore, ed anche un valore di proclamazione della fede, per esempio in seno alla famiglia, sotto forma di \"canzone spirituale\".\nL'opera musicale fondamentale che nasce dal calvinismo \u00e8 il Salterio ginevrino, che in seguito sar\u00e0 ricordato anche con il nome di \"Salterio ugonotto\". La prima citt\u00e0 che aveva beneficiato di una traduzione francese di salmi per il canto era stata Strasburgo, durante l'esilio di Calvino da Ginevra (1539). Ma il secondo Salterio (quello di Ginevra del 1542) sar\u00e0 ben pi\u00f9 importante, anche per le melodie di Loys Bourgeois, che collabor\u00f2 anche alle successive edizioni e aggiunte, fino al completamento dell'opera - con il contributo vario di altri autori -, avvenuta nel 1562. Come letterati, collaborarono con Calvino Cl\u00e9ment Marot e Teodoro di Beza. Sulle melodie calviniste lavoreranno con stile proprio i francesi Claude Goudimel (trucidato nella notte di San Bartolomeo), Claude Le Jeune e Cl\u00e9ment Janequin.\nI presupposti teorici di Calvino, evidentemente, non erano riusciti a frenare il movimento polifonico e l'elaborazione artistica, bench\u00e9 sempre rispettosa di uno stile ecclesiastico assai compassato (con regime sillabico della melodia fondamentale e robusta andatura ritmica).\nL'uso, specialmente domestico, di tale repertorio, fu molto diffuso. La melodia originaria, che a volte riprendeva modulazioni gregoriane o popolari gi\u00e0 diffuse, venne collocata dapprima in posizione di tenore, per passare poi alla voce del soprano. I salmi ugonotti divennero una vera e propria bandiera confessionale e si diffusero, con traduzioni, nelle rispettive lingue o dialetti, in ogni parte d'Europa: Paesi Bassi, Inghilterra, Scozia, Ungheria, Italia, Svizzera, anche in comunit\u00e0 molto piccole ma combattive, come la Chiesa evangelica valdese. Nella seconda met\u00e0 del XX secolo avvenne una riscoperta di parecchie melodie calviniste che, con testi rifatti, entrarono anche nella liturgia cattolica (\"Noi canteremo gloria a te\", \"Lodate Dio\", etc.).\nLa musica da chiesa in ambito cattolico durante l'epoca barocca.\nDal mandato del Concilio di Trento erano venuti, uno dopo l'altro, i libri liturgici \"ufficiali\".\nIl programma di rimuovere dalla musica liturgica tutto ci\u00f2 che poteva suonare come \"lascivo o impuro\" era assai generico; n\u00e9 faceva i conti con il cambiamento musicale che stava per affermarsi, oltre l'esperienza polifonica. Questo programma, poi, non avrebbe trovato un equilibrio con le contraddittorie esigenze della Controriforma, in cui si voleva affermare ed esaltare la superiorit\u00e0 dei riti cattolico-romani.\nDi fatto, rimossi tropi e sequenze, si nota l'imperversare, nei riti, di testi di comodo, tratti dalla Bibbia ma genericamente adottati per i pi\u00f9 svariati contesti rituali, magari a partire da qualche assonanza di temi o addirittura di singole parole. Contestualmente, nascono quei \"sacri concerti\" che entrano a supplire le antifone del \"proprium\" della messa o ad abbellire altre parti dell'ufficiatura. La musica acquista cos\u00ec un potere sempre maggiore nella liturgia: non vi si rinuncia mai, se non quando \u00e8 proprio impossibile. Le cosiddette \"messe basse\" in realt\u00e0 sono spesso un trionfo di suoni: si chiamano \"basse\" (o \"lette\") per sola convenzione giuridica, in quanto il prete non canta, e il coro non esegue nemmeno le parti dell\"ordinarium\". E tuttavia, dall'inizio alla fine, dei mottetti (due o tre al massimo) possono occupare tutto lo spazio del rito, giustapponendosi alle formule recitate dal prete e alle preghiere, dette a voce impercettibile, dei fedeli. Il celebrante ha l'obbligo di pronunciare tutte le parti prescritte: per il resto si d\u00e0 spazio al canto e alla musica, che sono ormai soltanto \"decoro\", ingrediente emotivo o ostentazione estetica. La produzione dei concerti vocali (solistici o a pi\u00f9 voci) e delle sonate da chiesa \u00e8 copiosissima: si tenga presente che la maggior parte di tale repertorio giace, mai trascritto, negli archivi musicali.\nPer un'esecuzione sempre pi\u00f9 \"stupefacente\" nasceranno appositi trattati destinati ai vocalisti e agli strumentisti, in particolare per insegnare le tecniche degli abbellimenti.\nContinua intanto la produzione di \"ordinarium missae\": alcuni si rifanno, stilisticamente, alla polifonia pi\u00f9 rigorosa; altri ingigantiscono il tessuto polifonico, fino a prevedere doppi o tripli cori; altri ancora accolgono i nuovi modi di scrittura musicale introducendo il basso continuo, frasi strumentali, passaggi solistici, duetti e terzetti vocali, movimenti omofonici: il tutto concorre a vivacizzare i brani e, almeno in qualche segmento, a \"interpretare\" il testo. Ma la scomposizione-ricomposizione dei testi liturgici operata dai musicisti risponde a canoni estetici, piuttosto che a criteri di fedelt\u00e0 alla liturgia. Si moltiplicano cos\u00ec le messe musicali che si prestano ad effetti grandiosi o particolari: tali sono i Requiem (che comprendono il \"proprium\" con la sequenza sopravvissuta, il \"Dies irae\"), o le messe pastorali per il Natale, caratterizzate da ritmi, timbri, motivi melodici, ben noti.\nQualcosa di analogo avviene per la messa in musica dei salmi e dei cantici. Una quindicina di questi, praticati nei Vespri delle feste del Signore, della Madonna o dei Santi, e nelle ufficiature funebri, sono ininterrottamente musicati, anche pi\u00f9 volte, dai diversi maestri di cappella. La nuova forma dei salmi d\u00e0 loro il volto di cantate su testo biblico: un misto di cori, passaggi sillabici, falso bordone, arie. Anche gli inni assomigliano a cantate corali o solistiche.\nSi afferma anche la pratica dell\"alternatim\" con l'organo o altri organici strumentali. Essa \u00e8 addirittura codificata nel Caeremoniale Episcoporum del 1600. Messe, inni, cantici, vengono eseguiti frammentariamente; un punto, un versetto, una strofa, sono eseguiti dal coro: quello successivo viene omesso (sebbene il prete lo reciti sottovoce) per dare spazio all'intervento strumentale. Vengono composti molti repertori organistici per dare un'alternanza pertinente in ogni tipo di celebrazione in cui si usi il canto gregoriano. In alcune localit\u00e0 l'organo cede il posto ad un trio strumentale o ad un altro organico (tipica, per esempio, di Milano era la sostituzione dell'organo con il violoncello in Quaresima). In ogni chiesa ci si attrezza per avere un organo a canne, a volte anche pi\u00f9 di uno. Inoltre appaiono balconate per i cori e le orchestre. Nascono cos\u00ec le sonate da chiesa, che gradatamente sostituiscono anche le parti del \"proprium\": si scrivono concerti per l'\"elevazione\", sinfonie per la Comunione, e cos\u00ec via.\nSi sviluppa anche un consistente repertorio devozionale: musiche per le Quarantore, per i Presepi, per le cerimonie della Passione, per i Sepolcri, per i riti civili coronati dal solenne Te Deum. Mediante l'uso di laudi, inserite in un contesto narrativo drammatico, nasce un nuovo tipo di sacra rappresentazione, il cui migliore esempio conservato \u00e8 la \"Rappresentazione di anima e corpo\" di Emilio de' Cavalieri.\nSi afferma la forma musicale dell'oratorio: una solenne \"orazione\", cio\u00e8 una predica in musica. Dapprima, in ambiti pi\u00f9 elitari, l'oratorio si svolge in lingua latina: i temi sono tratti dalla Bibbia, narrata e commentata, tanto che vi \u00e8 un narratore che tesse la trama dell'evento e innesca l'intervento dei protagonisti. Una risonanza assai maggiore avr\u00e0 l'oratorio in lingua viva, su temi biblici o agiografici: scompare il narratore e si avranno delle composizioni non molto differenti dal teatro, bench\u00e9 senza scene. Tali oratori, infatti, diventavano anche dei surrogati dell'opera lirica nei tempi dell'anno in cui la disciplina ecclesiastica vietava gli speccatoli.\nLa cantata sacra \u00e8 un altro genere di bel canto edificante, a una o pi\u00f9 voci. Si usa per trattenimenti devoti in ambito principesco o monastico, o in altre occasioni religiosi di varia natura. Vi sono cantate che hanno intento di predicazione morale, o di insegnamento dottrinale. Non bisogna confondere questo genere, soprattutto italiano, con le cantate luterane, che in Germania si svolgono come vere e proprie liturgie.\nGli interventi disciplinari per correggere o risanare gli aspetti pi\u00f9 liturgicamente fuorvianti della situazione sono numerosi, soprattutto a Roma. Proprio perch\u00e9 sono ben poco ascoltati, si ripetono a breve scadenza. Tra gli interventi papali spiccano i testi di papa Alessandro VII (1657), Innocenzo XI (1678), Innocenzo XII (1692). Non mancano denunce, provvedimenti, sanzioni, condanne, in relazione al comportamento o alla condotta morale dei cantori e dei musici. Inoltre si aggiornano o si stabiliscono statuti per le scholae cantorum, che si cercano di inquadrare sempre pi\u00f9 in un'immagine ecclesiastica (significativo \u00e8 il fatto che si impone un abito clericale ai cantori, in modo che - pur essendo laici - almeno esteriormente appaiano come chierici).\nSarebbe impossibile elencare qui tutti gli autori di musica sacra di questo periodo: si ricordino almeno Claudio Monteverdi, Girolamo Frescobaldi, Giacomo Carissimi, Marc-Antoine Charpentier, Heinrich Sch\u00fctz, Henry Purcell.\nIl canto nel Movimento del risveglio evangelico.\nTra l'inizio del XVIII secolo e la fine del XIX si identificano nel mondo protestante, soprattutto nordamericano, delle \"ondate\" di risveglio religioso, caratterizzate da intense campagne di predicazione, forte risveglio dell'interesse verso la religione, aumento delle conversioni e del numero dei membri di Chiesa, intense esperienze religiose a livello personale, e nascita di nuovi movimenti religiosi o denominazioni ecclesiali.\nIn questo contesto si producono molti inni che sottolineano il rapporto personale del credente con Dio, la certezza della redenzione e il rinnovamento della propria vita. Soprattutto tra 1850 e 1920 si compongono molti inni di questo tipo, che vengono diffusi soprattutto in ambito metodista, battista o nei nuovi movimenti caratterizzati da un marcato fondamentalismo nella lettura della Bibbia.\nIn grande maggioranza, il repertorio di canti liturgici tuttora in uso nelle cosiddette \"Chiese protestanti storiche\" \u00e8 composto da inni provenienti dalle tradizioni luterana e calvinista, accanto ad inni composti proprio in questo periodo del \"Risveglio\" (o del Revivalismo) della fine del XIX secolo."}
{"id": "594256", "revid": "12290", "url": "https://it.wikipedia.org/wiki?curid=594256", "title": "Blade (Marvel Comics)", "text": "Blade, il cui vero nome \u00e8 Eric Brooks, noto anche come il cacciatore di vampiri, l'ammazzavampiri o il \"Diurno\", \u00e8 un personaggio immaginario dei fumetti pubblicati negli Stati Uniti d'America dalla Marvel Comics e creato da Marv Wolfman (testi) e Gene Colan (disegni) nel 1973. \u00c8 apparso originariamente come comprimario nella serie \"The Tomb of Dracula\" (vol. 1) n. 10 (luglio 1973), e in seguito \u00e8 stato protagonista di diverse serie a fumetti.\nIl personaggio ha avuto trasposizioni cinematografiche, con una trilogia di lungometraggi, e televisive con una serie nel 2006. Nonostante sia nato come personaggio nei fumetti, ha conosciuto il successo maggiore nelle trasposizioni cinematografiche nelle quali le origini del personaggio sono state modificate e dalle quali \u00e8 stata tratta una nuova versione a fumetti.\nBiografia del personaggio.\nOrigini.\nEric Brooks \u00e8 un ibrido nato dalla relazione tra un vampiro ed una umana. Dopo poco tempo, sua madre cominci\u00f2 a diventare un vampiro e fu costretta a lasciare il figlio in un orfanotrofio per evitare che potesse seguire lo stesso destino. Cresciuto, scapp\u00f2 dall'orfanotrofio e dovette vivere di furti. Durante un inseguimento, si trasform\u00f2 in un vampiro e fece scappare i suoi inseguitori dopo averne tramortito uno. Con il tempo scopr\u00ec di non avere i punti deboli dei vampiri e si fece allenare per anni da Quincy Harker per controllare la sete di sangue. A seguito di questo allenamento egli, sotto il nome di battaglia di \"Blade\", inizia la sua crociata anti-vampiro con la speranza di poter ritrovare la madre, nel frattempo diventata la sanguinaria regina dei vampiri e dimentica del suo passato. In questa versione \u00e8 meticcio, porta sempre giacca in pelle e pantaloni lunghi da biker ed ha una moto che ha modificato per poter salire dappertutto. In pi\u00f9 ha una relazione con il capo della polizia di Forest Hills.\nLa versione successiva alla trasposizione cinematografica.\nNella trasposizione cinematografica sono state modificate le origini del personaggio e a queste modifiche \u00e8 stata successivamente adeguata la sua rinnovata versione a fumetti. In questa versione Eric Brooks nasce a Soho, in Gran Bretagna, il 24 ottobre 1922. Malgrado questo dimostra una trentina d'anni perch\u00e9 i suoi poteri da vampiro lo mantengono molto pi\u00f9 giovane.\nLa mamma di Eric, Tara Brooks, una prostituta, che stava per dar alla luce il figlio, fu portata all'ospedale e fu soccorsa da un dottore. Il dottore si chiamava Diacono Frost e in realt\u00e0 era un vampiro. Frost la morse e la uccise; inavvertitamente trasmise i suoi poteri al bimbo. Ne usc\u00ec fuori Eric, un superuomo immune ai morsi dei vampiri. Eric si allen\u00f2 ben presto, divenendo un campione nei combattimenti corpo a corpo e, inoltre, divenne un esperto nel saper maneggiare ed usare qualsiasi arma, sia da fuoco sia bianca.\nUn giorno tornando a casa da scuola, Eric vide un vecchio uomo aggredito da una gang di vampiri. Eric riusc\u00ec a salvarlo e scopr\u00ec che il vecchio era Jamal Afari, un amante della musica jazz che suonava la tromba e, soprattutto, un cacciatore di vampiri. Afari allena Eric e lo educa anche sulla musica. In poco tempo Eric diventa un cacciatore di vampiri molto abile. Ma ben presto scopre che le sue capacit\u00e0 sono anche una maledizione, e in poco tempo perde sia il mentore sia la sua fidanzata. Decide di non mandare tutto all'aria e comincia ad inseguire Dracula tra Asia Minore ed Europa. E durante questo periodo Eric adotta il nomignolo di \"Blade\".\nTomb of Dracula.\nBlade localizza Dracula a Parigi e qui fa la conoscenza di Quincy Harker, il figlio di Jonathan Harker. Blade aveva sentito parlare di Quincy ma non lo aveva mai incontrato. Blade instaura un'amicizia solida e allo stesso tempo litigiosa, per via del suo carattere burbero, con Quincy, Rachel Van Helsing (pronipote del ben pi\u00f9 famoso Van Helsing), Taj Nital e Frank Drake. Essi sono un gruppo di cacciatori di vampiri in erba, chiamati i Drac Pack, che hanno come obiettivo l'uccisione di Dracula. Blade non entra nel gruppo ma si servir\u00e0 del loro aiuto molte volte.\nDopo una battaglia terminata male contro Dracula, Blade decide di abbandonare il gruppo e di andare in cerca di colui che uccise sua madre. Cos\u00ec fa la conoscenza di Hannibal King, un detective che fu morso dal Diacono Frost molti anni prima, e che ora ha deciso di dare la caccia ai vampiri. I due stringono un'alleanza per cercare il loro nemico comune: Diacono Frost.\nI Nightstalkers.\nNegli anni successivi Blade, Hannibal King e Frank Drake diventano molto amici del Dottor Strange cos\u00ec da assisterlo nell'esecuzione della Formula Montesi, la quale conduce alle pagine del Darkhold, un libro magico che ha dato vita a tutti i vampiri. Grazie al libro distrugge Dracula e tutti i vampiri sulla Terra per un breve lasso di tempo. Blade, King e Drake formano un'agenzia, la Borderline Inc. che fallisce ben presto.\nIl Dottor Strange decide di riunire la vecchia squadra e di chiedere a Blade, King e Drake di riformare la Borderline Inc. I tre decidono di chiamarsi Nightstalkers, una nuova squadra all'interno dei Figli della Mezzanotte di Strange, in grado di combattere tutti gli attacchi soprannaturali alla Terra. Infatti il team combatte nemici come Darkholders, Hydra's DOA, Lilin e Varnae, il signore dei vampiri. Le cose non vanno bene per sempre e la Formula Montesi si risveglia, causando molti danni al gruppo. Dopo aver ristabilito l'ordine e aver affrontato Zarathos, i Nightstalkers continuano ad affrontare i vampiri. La tragedia per\u00f2 \u00e8 dietro l'angolo: dopo un combattimento violento contro Varnae, muore uno dei suoi vecchi soci del Drac Pack: Taj Nital, vampira ora alleata di Varnae. In suo onore, Blade decide di ritornare il semplice cacciatore di vampiri solitario che era e di dare la caccia al risorto Diacono Frost.\nBlade continua la sua caccia tra New Orleans e New York. Infatti Blade ha seguito Morbius, il vampiro vivente, nella grande mela dove ha stretto un'alleanza con l'Uomo Ragno. Qui Blade fu morso da Morbius e il risultato fu una nuova forma di supervampiro: il \"Daywalker\" (il Diurno, in italiano). Blade ha continuato a dare la caccia ai vampiri, collaborando persino con lo S.H.I.E.L.D., per creare dei cloni di vampiri operativi al servizio del bene; ha per\u00f2 lasciato il progetto prima che fosse completato, dopodich\u00e9 ha dovuto combattere di nuovo Dracula, circostanza durante cui ha anche modo di conoscere Noah Van Helsing.\nBlade ha incontrato il Punitore in occasione di un'escalation di vampiri a New Orleans, con Luke Cage, Fratello Voodoo e Pantera Nera, successivamente Blade ha ricevuto anche l'invito al matrimonio tra Pantera Nera e Tempesta degli X-Men, nello stato di Wakanda.\nLa nuova serie.\nLa nuova serie di Blade, iniziata nel settembre 2006 ad opera di Marc Guggenheim e Howard Chaykin, vede il personaggio collegato allo S.H.I.E.L.D. Dracula torna in vita e decide di trasformare un gruppo di ragazzi in vampiri, tramite insegnamento. Grazie alla sua influenza trasforma, per un breve lasso di tempo, l'Uomo Ragno in un vampiro, che far\u00e0 da insegnante. Tocca di nuovo a Blade fermare questa minaccia. Dopo questa avventura Blade torna ad essere lo spietato cacciatore di vampiri che era prima.\nPoteri e abilit\u00e0.\nBlade ha tutti i poteri di un vampiro senza tuttavia avere nessun loro punto debole tranne la sete di sangue che placa con un siero. Ogni sua qualit\u00e0 fisica \u00e8 sovrumana: forza (pu\u00f2 alzare fino a 1 tonnellata anche se probabilmente il suo limite massimo \u00e8 superiore), agilit\u00e0, velocit\u00e0, resistenza e riflessi. Con la forza delle gambe \u00e8 in grado di fare salti di oltre 10 metri di distanza e 6 metri in alto. Blade possiede una forza sovrumana con cui \u00e8 perfettamente in grado di lanciare un uomo per notevole distanza con un solo pugno o con un calcio. Blade ha un fattore rigenerante che gli permette di guarire da ferite allarmanti; non se ne conosce il limite, ma dopo essere stato morso da Morbius \u00e8 in grado di rigenerare arti o interi organi. In quanto mezzo vampiro Blade non invecchia oltre una certa et\u00e0. Blade possiede un'incredibile resistenza contro le offese fisiche riuscendo a sopravvivere a cadute da grandi altezza, esplosioni ravvicinate e colpi da parte di esseri dalla forza sovrumana come Hulk e la sua velocit\u00e0 \u00e8 oltremodo elevata, quasi invisibile ad occhio umano, capacit\u00e0 che lo rende uno straordinario predatore notturno. Ogni suo senso ha potenza sovrumana, inoltre possiede una sorta di sesto senso che \u00e8 in grado di percepire attivit\u00e0 paranormali. \u00c8 un esperto in varie forme di arti marziali (nei film:Taekwondo, Karate, Hapkido, Escrima, Shaolinquan, Wushu, Taijiquan e Capoeira) e nell'uso di qualunque arma da taglio, da lancio e da fuoco. Fa utilizzo di un equipaggiamento formato da armi automatiche e semiautomatiche, oltre che paletti d'argento, bombe ultraviolette, aglio, liquido anticoagulante, spade e pugnali di vario genere. Le munizioni che usa sono studiate appositamente per uccidere i vampiri, quindi sono tutte in argento. Blade fa utilizzo anche di proiettili a punta cava ed esplosivi, oltre che giubbotti in kevlar, dispone inoltre di molte risorse e possiede diversi nascondigli in tutti i luoghi in cui \u00e8 stato, in questo modo, nel caso in cui la sua attuale base venisse scoperta avrebbe un posto dove nascondersi. Oltre all'inglese, parla fluentemente russo, rumeno e la lingua vampirica.\nAltre versioni.\nLa versione Ultimate di Blade fa una brevissima comparsa in \"Ultimate Spider-Man\" n. 54. Lo si vede inseguire un vampiro nel centro del Queens, ma Spider-Man, credendolo un criminale lo attacca, ricevendo un rimprovero dall'ammazzavampiri. Data la sua breve comparsa non si conosce la biografia e le abilit\u00e0 del personaggio, anche se esteticamente \u00e8 identico alla versione originale.\nSul primo numero di \"Ultimate Comics: Avengers\" lo si vede in copertina, accovacciato su una roccia.\nAltri media.\nCinema.\nMarvel Cinematic Universe.\nAl San Diego Comic-Con del 2019, \u00e8 stato annunciato che Blade comparir\u00e0 presto all'interno del Marvel Cinematic Universe interpretato dall'attore Mahershala Ali in un nuovo film che funger\u00e0 da reboot a tutta la trilogia delle pellicole precedenti.\nVideogiochi.\nBlade \u00e8 un personaggio giocabile anche in:"}
{"id": "594261", "revid": "287204", "url": "https://it.wikipedia.org/wiki?curid=594261", "title": "Budew", "text": ""}
{"id": "594262", "revid": "123471277", "url": "https://it.wikipedia.org/wiki?curid=594262", "title": "Piazza telematica", "text": "Una piazza telematica \u00e8 uno spazio pubblico contemporaneo che, ubicato nel cuore di un quartiere della citt\u00e0 o di un paese, accoglie al suo interno sia le antiche funzioni di socializzazione e di condivisione delle risorse a livello locale, sia le nuove forme di interattivit\u00e0 a distanza quali telelavoro, telemedicina, commercio elettronico, educazione permanente tramite multi-monitor e i nuovi servizi di mobilit\u00e0 sostenibile quali il bike sharing, il car sharing, il coworking.\nStoria.\nL'espressione piazza telematica \u00e8 stata utilizzata in Italia per la prima volta su \"Il Mondiale della Tecnologia, Italia '90\" e su giornali e riviste per descrivere i sistemi e i servizi telematici messi a disposizione dei giornalisti in ognuna delle dodici citt\u00e0 italiane ospitanti il Campionato mondiale di calcio 1990.\nNel 1993 tre ingegneri, tre architetti, un giornalista e uno studente universitario fondano l'Associazione Piazze Telematiche che sin dalla sua fondazione ha promosso studi, ricerche e convegni e contribuito a progetti pilota con l'obiettivo di realizzare una rete di Piazze telematiche, almeno una in ognuno degli 8.100 Comuni italiani.\nConvegni e progetti significativi.\nTra il 2005 e il 2006, nascono altre Piazze Telematiche tra cui la Piazza Telematica dell'Universit\u00e0 Roma 3 e del Comune di Schio.\nIn alcuni casi, come ad esempio per il Comune di Provaglio d'Iseo, il termine Piazza Telematica viene utilizzato per evocare uno spazio pubblico su internet aperto a tutti i cittadini per lo scambio di idee, di proposte e di partecipazione alla vita socio-culturale ed economica di una comunit\u00e0 tramite forum e altri strumenti web."}
{"id": "594263", "revid": "729019", "url": "https://it.wikipedia.org/wiki?curid=594263", "title": "Dodge M37 4x4", "text": "Dopo la seconda guerra mondiale l'esigenza di sostituire il Dodge T-214 \"Beep\" port\u00f2 l'US Army ad adottare il veicolo da trasporto leggero Dodge M37, simile ad un piccolo autocarro. Esso venne prodotto tra il 1950 e il 1970 in ben 125.000 esemplari, divenendo uno dei pi\u00f9 diffusi veicoli americani.\nMolti esemplari furono costruiti esclusivamente per l'esportazione. Spesso veniva montato un gancio nella parte anteriore e il veicolo poteva essere predisposto per il guado profondo. La variante principale era l'ambulanza, ma esistevano anche versioni pi\u00f9 specialistiche, come quella per la riparazione delle linee telefoniche. Una variante giapponese dell'M37, costruita dalla Toyota, venne usata dagli Americani in Vietnam."}
{"id": "594264", "revid": "54370", "url": "https://it.wikipedia.org/wiki?curid=594264", "title": "M37 4x4", "text": ""}
{"id": "594265", "revid": "1719883", "url": "https://it.wikipedia.org/wiki?curid=594265", "title": "Squasc", "text": "Lo squasc (pronuncia /'skwa\u0283/) \u00e8 un essere mitologico del folklore della Lombardia orientale.\nSi dice sia un essere piccolo, peloso, fulvo, simile ad uno scoiattolo senza coda ma con volto antropomorfo.\nLa sua funzione si trova a met\u00e0 tra quella di uno spirito cattivo (assimilabile all'uomo nero) e un folletto. Come il primo, infatti, \u00e8 chiamato in causa per spaventare i bambini, mentre come il secondo ama fare scherzi anche pesanti ad ogni categoria di persone, con una certa predilezione per le fanciulle.\n\u00c8 conosciuto anche con le varianti di Sanguanel, Sgranf, Farfarel, Ana Sosana."}
{"id": "594267", "revid": "15756", "url": "https://it.wikipedia.org/wiki?curid=594267", "title": "Musica medievale", "text": "Nella storia della musica, la musica medievale \u00e8 quella musica composta in Europa durante il Medioevo, ovvero nel lungo periodo che va convenzionalmente dal V secolo al XV secolo ed \u00e8 suddivisa in sottoperiodi che ne distinguono lo sviluppo in quasi un millennio di cultura europea.\nLa teoria della musica medievale e Guittone d'Arezzo.\nL'Esacordo.\nGuido d'Arezzo nacque intorno al 995 d.C. in un villaggio vicino a Pomposa (Ferrara). Entr\u00f2 nel monastero benedettino dell'abbazia di Pomposa e poi si trasfer\u00ec ad Arezzo, dove matur\u00f2 il suo nuovo metodo per l'apprendimento del canto liturgico, che espose al Papa Giovanni XIX, il quale ne favor\u00ec la propagazione. Le sue opere sono il \"micrologus de musica\", considerato il pi\u00f9 importante trattato musicale a noi pervenuto del Medioevo e il \"prologus in antiphonarium\" nel quale l'antifonario viene dato nella nuova notazione.\nGuido d'Arezzo diede una soluzione ai molteplici tentativi di notazione diastematica e fu una figura importante nella storia della notazione musicale, soprattutto per l'impostazione del modo di leggere la musica: invent\u00f2 il tetragramma e utilizz\u00f2 la notazione quadrata.\nDiede, inoltre, un nome ai suoni dell'esacordo, con l'intento di aiutare i cantori a intonare e memorizzare una melodia anche senza leggerne la notazione. A questo fine utilizz\u00f2 l'inno \"Ut queant laxis\", dedicato a san Giovanni Battista: Guido aveva infatti osservato che i primi sei emistichi dell'inno hanno inizio ciascuno su un diverso suono dell'esacordo, in progressione ascendente. Decise, dunque, di dare come nome a ciascun suono la sillaba di testo corrispondente:\nTraduzione:\nAffinch\u00e9 i fedeli possano cantare con tutto lo slancio le tue gesta meravigliose, liberali dal peccato che ha contaminato il loro labbro, o S. Giovanni\n(Pi\u00f9 tardi, unendo le lettere iniziali delle due parole che compongono il settimo emistichio si diede nome alla nota si).\nSuccessivamente la sillaba ut fu sostituita con do: l'artefice della sostituzione \u00e8 stato erroneamente identificato in Giovanni Battista Doni, il quale nel XVII secolo avrebbe a questo scopo impiegato la prima sillaba del proprio cognome; in realt\u00e0 l'uso della sillaba do \u00e8 attestato gi\u00e0 nel 1536 (dunque molto prima della nascita di Doni) in un testo di Pietro Aretino.\nGuido D'Arezzo realizz\u00f2 anche il sistema esacordale che non fu un sistema teorico, ma un metodo didattico, con la funzione pratica di aiutare i cantori ad intonare i canti. Organizz\u00f2 la successione delle note in esacordi perch\u00e9 la maggior parte dei canti stavano nell'ambito di 6 note ed erano le sei note che stavano nel tetragramma.\nGuido d'Arezzo individu\u00f2 tre tipi di esacordo:\nLa solmisazione e la mutazione.\nIn precedenza le note erano denominate soltanto con una lettera dell'alfabeto latino, uso tuttora in vigore nei paesi anglosassoni: partendo dal do la successione delle note era C D E F G A B.\nGuido d'Arezzo utilizz\u00f2 le sillabe dell'Inno a S. Giovanni per indicare i \"gradi\" dell'esacordo, in modo che il semitono ascendente (E-F, B-C, A-Bb) fosse sempre chiamato \"mi-fa\" e costituisse sempre il passaggio dal terzo al quarto grado dell'esacordo.\nQuindi si solmisava \"ut\", \"re\", \"mi\", \"fa\", \"sol\", \"la\" l'esacordo naturale C D E F G A, ma anche l'esacordo duro G A B C D E e l'esacordo molle F G A Bb C D.\nIl sistema \u00e8 piuttosto semplice finch\u00e9 si canta all'interno di un esacordo. Quando la melodia supera i limiti dell'esacordo occorre passare da un primo esacordo a un secondo, ovvero dal naturale al duro, e dal molle al naturale e viceversa.\nGuido d'Arezzo stabil\u00ec che i punti per effettuare la \"mutazione\", cio\u00e8 per cambiare esacordo prima della sua fine, fossero G, A e D per i canti col B molle (bemolle) in chiave e D, E e A per i canti col B quadro (naturale). Di queste tre note la prima vale per i passaggi ascendenti, la seconda per quelli discendenti, la terza per entrambi. Al passaggio di esacordo la nota in cui si effettua la mutazione si chiama \"re\" in salita e \"la\" in discesa.\nAd esempio, se abbiamo il B molle in chiave, la scala ascendente (in neretto i punti delle mutazioni) E F G A Bb C D E F si solmisava \"mi\", \"fa\", re, \"mi\", \"fa\", \"sol\", re, \"mi\", \"fa\". In discesa F E D C Bb A G F E si solmisava \"fa\", \"mi\", la, \"sol\", \"fa\", la, sol, fa, mi. Senza B molle in chiave la scala che noi oggi chiameremmo di \"do maggiore\", C D E F G A B C, in solmisazione si pronuncerebbe \"ut\", \"re\", \"mi\", \"fa\", \"sol\", re, \"mi\", \"fa\", mentre in discesa C B A G F E D C potrebbe cantarsi come quella in salita al contrario o anche \"fa\", \"mi\", la, \"sol\", \"fa\", la, \"sol\", \"fa\".\nCome si pu\u00f2 vedere le mutazioni in salita sono sempre in G e D e in discesa in A e D. La nota in cui si effettua la mutazione si chiama \"re\" (che sia in G o in D) se si sale e \"la\" (che sia in A o in D) se si scende. Lo stesso discorso vale con D, E, A per i canti col B quadro.\nLa solmisazione consente, pi\u00f9 che l'apprendimento dei canti, la \"corretta intonazione\" degli intervalli secondo l'intonazione naturale degli armonici. Non solo il semitono diatonico ascendente \u00e8 sempre chiamato \"mi-fa\", ma anche il tono presente tra I e II grado e tra IV e V grado dell'esacordo \u00e8 sempre chiamato \"ut-re\" o \"fa-sol\", mentre il trono tra II e III e tra V e VI, di ampiezza minore del precedente (il cosiddetto \"tono piccolo\"), \u00e8 chiamato \"re-mi\" (o \"sol-la\", in assenza di mutazione). Chi canta sa dunque che l'intervallo \"mi-fa\" corrisponde al semitono diatonico, \"ut-re\" e \"fa-sol\" al tono grande e \"re-mi\" e \"sol-la\" al tono piccolo, qualunque siano le altezze assolute da lui cantate.\nLa Mano guidoniana.\nPer facilitare ai cantori la pratica della solmisazione venne inventata la mano guidoniana: sulla mano sinistra veniva messa la notazione alfabetica di Oddone di Cluny (= lettere maiuscole = ottava grave; minuscole = ottava media; doppie minuscole = ottava acuta). Guardando questa mano doveva essere pi\u00f9 facile praticare la solmisazione. La mano guidoniana aiutava, dunque, la pratica della solmisazione.\nUgolino Urbevetano da Forl\u00ec.\nCon il passare del tempo, vennero tentate altre vie di notazione: in particolare, nel XV secolo si ricorda Ugolino Urbevetano da Forl\u00ec: infatti, dalle testimonianze ricaviamo che fu: \"Glorioso musico e inventor delle note sopra gli articoli delle dita delle mani\", e dunque \"Uomo famoso\".\nMonodie sacre e profane.\nOltre alla produzione musicale legata alle numerose famiglie rituali cristiane (Sangallese, Mozarabica, Ambrosiana, Romana, Toledana etc) esisteva naturalmente anche la musica non legata al tempo sacro di cui ci rimangono pochi esempi documentati. Tra questi il \"canto delle scolte modenesi\" melodia in volgare che ricorda alcuni inni ambrosiani nello sviluppo musicale, probabilmente cantata dalle guardie di quella citt\u00e0 sugli spalti.\nTra le testimonianze pervenuteci, ci sono anche inni e planctus, prime forme musical-teatrali, legate allo sviluppo di una musica in lingua latina con prodromi del volgare: tra questi ricordiamo il \"Planctus Karoli,\" lamento funebre scritto per la morte di Carlo Magno, di cui, conosciamo anche la versione musicale.\nLa musica in forma mista (latino e volgare) era di ambito prettamente popolare e ci \u00e8 pervenuta tramite alcuni manoscritti: tra questi il pi\u00f9 famoso \u00e8 quello proveniente dal monastero di Benedikt Beuren e noto al grande pubblico come Carmina Burana. Curioso esempio di utilizzo di una melodia preesistente \u00e8 il canto \"O admirabile Veneris idolum\", brano proveniente dalla raccolta dei Carmina Cantabrigensia, pi\u00f9 antica di quella Germanica con notazione adiastematica e quindi di pi\u00f9 difficile interpretazione. Il canto \u00e8 una dichiarazione d'amore di un maestro nei confronti dell'allievo, ma la curiosit\u00e0 sta nel fatto che la melodia \u00e8 quella di O Roma Nobilis, antico processionale in uso nella Roma tardoimperiale del IV\u00b0-V\u00b0 secolo.\nLa storia della musica, al di fuori della chiesa, \u00e8 principalmente legata, ancora una volta, alla storia della letteratura europea nel senso che nel momento in cui nasce la letteratura volgare, quella che chiamiamo \"letteratura romanza\", nasce per la musica e nell'ambito del sistema feudale, per l'organizzazione che Carlo Magno e i suoi eredi diedero all'immenso territorio del Sacro Romano Impero.\nIl feudalesimo diede un assetto sociale, economico e politico all'intero territorio del Sacro Romano Impero, quindi diede anche una certa stabilit\u00e0. Questo provoc\u00f2 la graduale trasformazione della fortezza militare, del castello, in corte, ove nacque la prima produzione della letterature europea: la lirica cortese.\n\u00c8 una lirica incentrata prevalentemente sul tema dell'amor cortese e il rapporto fra la donna e il suo amante non \u00e8 altro che la riproduzione del rapporto di vassallaggio fra il vassallo e la sua Signora, musa e \"Domina\".\nLa forma principale di questa lirica d'amore fu la canso costituita da un vario numero di strofe, precedute da una \"volta\".\nI poeti vennero chiamati trobador (facitore di tropi).\nIl \"trobar plan\" era un modo di scrivere poeticamente abbastanza semplice. Il \"trobar rich\" era un modo di poetare pi\u00f9 complesso, il \"trobar clus\" era un modo di poetare chiuso, nel senso che se non si conosceva una chiave di lettura, era impossibile leggere, decodificare il testo poetico.\nI testi poetici erano fatti dai trovatori, poeti provenzali, e non venivano letti o recitati, ma cantati da menestrelli e giullari, musicisti di provenienza perlopi\u00f9 popolare.\nIl primo trovatore fu Guglielmo IX d'Aquitania. Altri furono:\nTra tutti il pi\u00f9 importante e famoso fu Bernard de Ventadorn, che viene considerato uno dei pi\u00f9 ispirati poeti del mondo trobadorico. La cosa interessante fu che i \"cansonieri\", cio\u00e8 le raccolte di canzoni di questi trovatori, ci hanno tramandato circa 2600 testi poetici, dei quali ci sono pervenute solo 300 melodie.\nLa disparit\u00e0 fra il gran numero di testi e il ridotto numero di melodie si spiega perch\u00e9 l'ispirazione \u00e8 uguale esattamente a quella della lirica greca: i testi poetici erano scritti, mentre le melodie legate a schemi melodici fissi e ad una sorta di memorizzazione di tradizione orale.\nAccanto alla canso ci furono delle altre forme poetiche dei trovatori come il jeu parti, una sorta di dialogo, oppure l'aube, il commiato mattutino di due amanti, il sirventes, una canzone di contenuto politico, morale o allegorico.\nNel nord della Francia, intanto, si erano sviluppate due forme letterarie di tipo narrativo:\nCon il romanzo cortese nacque un nuovo rapporto tra il destinatario e il testo letterario, fondato sulla lettura. Nella nuova lingua, quella francese, la \"canso\" divent\u00f2 chanson, il \"jeu parti\" jeu parti e l\"'alba\" divenne aube.\nAccanto a queste forme ne nacquero delle altre di tipo narrativo, per esempio la \"chanson de toile\", una canzone in cui una donna che tesse racconta una storia. \u00c8 una lirica di contenuto narrativo che risponde ad un'esigenza di narrazione molto sviluppata nelle corti della Francia settentrionale. C'\u00e8 poi la tradizione di testi poetici con ritornello, che derivavano dalle musiche di danza. Questi testi sono: Ballade, rondeau e virelai. Gli stessi termini denunciano la provenienza dalla danza. Ballade, infatti, vuol dire ballata, rondeau viene da \"ronder\" che vuol dire girare e virelai viene da \"viler\" che vuol dire anche girare.\nCon il matrimonio di Beatrice di Borgogna con Federico Barbarossa la lirica francese venne portata in Germania, dove nacque la tradizione del lied, l'equivalente tedesco della \"chanson\" francese e della \"canso\" provenzale. I trovatori provenzali, diventati trovieri francesi, vennero chiamati Minnesanger (minne = amore e sang = canto) ed erano poeti aristocratici che scrivevano testi poetici.\nLa differenza tra il lied tedesco a la tradizione francese provenzale \u00e8 che nel lied tedesco c'\u00e8 una concezione molto pi\u00f9 spirituale dell'amore rispetto alla forte componente sensuale della lirica francese. La prima scuola poetica italiana fu quella siciliana. I poeti di quest'ultima erano i poeti della cerchia di Federico II e, diversamente dai trovatori e dai trovieri, la loro formazione scolastica non era avvenuta perlopi\u00f9 in ambito ecclesiastico. Per la prima volta in Italia, la poesia volgare nasce in un ambito nel quale la musica non \u00e8 coltivata. Di conseguenza, in Italia, nel corso del Duecento, si determina la frattura fra la poesia e la musica che sar\u00e0, in parte, recuperata con l'ars nova e con Dante, nella cui opera \"Divina commedia\" c'\u00e8 un'ampia allusione alla pratica della poesia per musica.\nLe poche melodie di lirica trobadorica che ci sono pervenute risalgono al 1300 circa. Questo perch\u00e9 si sent\u00ec l'esigenza di mettere per iscritto una parte di questo patrimonio. A questo punto si \u00e8 posto il problema dell'interpretazione ritmica di questi testi musicali, perch\u00e9 il canzoniere dei trovatori e dei trovieri ci \u00e8 pervenuto in notazione quadrata guidoniana, che non dava alcuna informazione ritmica. Ci sono state varie ipotesi, una di queste \u00e8 stata quella di applicare i modi ritmici. Questa tesi \u00e8 stata smentita da due fattori:\nAdam de la Halle fu un poeta francese che, ad un certo punto, si trasfer\u00ec a Napoli al servizio degli Angioini, presso i quali concep\u00ec un'operina in miniature: \"le jeu de robin et marion\" che \u00e8 una pastorella drammatica; la pastorella era una lirica in cui si immaginava l'incontro di un cavaliere con una pastorella.\nLa soluzione che oggi viene ritenuta pi\u00f9 convincente sul ritmo del canto dei trovatori e dei trovieri \u00e8 quella proposta dallo studioso fiammingo Hendrik Van der Werf che afferma: \"..bisogna intonare questi testi mantenendo lo stesso ritmo che avrebbero, se venissero declamati\". Il ritmo di questi testi, dunque, deve essere quello della declamazione.\nAccanto al canto gregoriano, praticato in ambito liturgico, si svilupp\u00f2 una produzione musicale sacra che non era legata alla liturgia. Si tratta di una produzione in latino data dall'ufficio drammatico (e poi dal dramma liturgico) e di una tradizione in volgare, data dalle laudi.\nNel Medioevo, all'interno della liturgia, si cominciarono a teatralizzare rievocazioni del testo sacro che lo consentivano. Questa prima fase della teatralizzazione di momenti del testo sacro prese il nome di ufficio drammatico, perch\u00e9 la teatralizzazione avveniva nell'ambito di una celebrazione liturgica.\nIl passo successivo fu la nascita del dramma liturgico che fu una vera e propria rappresentazione teatrale, realizzata sull'altare della chiesa, in cui i chierici vestivano i panni di attori.\nIl dramma liturgico fu una rappresentazione teatrale ispirata alla tradizione del vecchio e del nuovo Testamento e interamente cantato. Il passaggio dall'ufficio drammatico al dramma liturgico risulta evidente se si prende in considerazione il primo ufficio drammatico, \"\"quem quaeritis?\", un tropo che si cantava nel mattutino pasquale. Il mattutino \u00e8 quel momento della liturgia delle ore che riguarda l'inizio, una delle prime ore del giorno di Pasqua. Questo tropo era un canto interamente inventato che rievocava l'incontro dell'angelo con le pie donne. Questo nucleo dialogico venne teatralizzato, dunque divent\u00f2 un ufficio drammatico.\nQuando dal canto teatralizzato si pass\u00f2 alla rappresentazione vera e propria in cui all'angelo e alle pie donne si aggiungono altri personaggi, nasce il dramma liturgico che prende il nome di Ludus Paschalis perch\u00e9 la parola che venne utilizzata per indicare questi drammi di norma fu \"ludus\", gioco. Fra l'altro, si tenga conto che il rapporto fra la teatralit\u00e0 e il gioco \u00e8 molto diffuso nelle lingue non italiane.\nIl ludus Danielis rievoca la vicenda di Daniele e della fossa dei leoni ed \u00e8 una rappresentazione molto interessante perch\u00e9 \u00e8 il pi\u00f9 grandioso dramma liturgico. Prevede molti personaggi in scena, la presenza di strumenti accanto alle voci ed ha un numero molto alto di melodie di varia provenienza.(gregoriana, ma anche melodie pi\u00f9 vicine alla tradizione della lirica volgare). Inoltre, il ludus Danielis ha delle parti in volgare perch\u00e9 i fedeli ormai parlavano in volgare e, quindi, in una rappresentazione teatrale che doveva raggiungere direttamente il fedele in una rappresentazione teatrale si sent\u00ec la necessit\u00e0 di inserire parole, frasi o parti in lingua volgare.\nA questo inserimento della lingua volgare si accompagn\u00f2 la tendenza di inserire delle parti comiche che vennero legate in particolare ad alcuni personaggi. Ad esempio San Pietro era esposto alla comicit\u00e0. Questo provoc\u00f2 una reazione della chiesa che, ad un certo punto, viet\u00f2 che i drammi liturgici, divenuti troppo profani, si facessero all'interno della chiesa. Questi drammi liturgici, quindi, vennero spostati sul sagrato della chiesa e divennero sacre rappresentazioni.\nLa sacra rappresentazione \u00e8 una rappresentazione di contenuto sempre sacro, legato ad una vicenda sacra. Si rappresentava fuori dalla chiesa, sul sagrato, ed era in lingua volgare. Col passare del tempo, nel Medioevo, il testo della sacra rappresentazione assume una precisa versificazione, quella in ottave di endecasillabi. Delle sacre rappresentazioni bisogna ricordare che si trattava di un teatro che non rispettava i principi del teatro classico, cio\u00e8 di unit\u00e0 di tempo di luogo e di azione che si sarebbero applicate a partire dal 1400, quando venne scoperta la poetica di Aristotele e quindi si applicarono i principi diciamo classicisti.\nAccanto al dramma liturgico e alla sacra rappresentazione, dobbiamo ricordare come funzione musicale di contenuto sacro uno extra liturgico, le Laudi. Il loro sviluppo va letto all'interno di una grande fioritura religiosa che avvenne nel corso del Duecento, legata in gran parte anche alla diffusione del movimento francescano. Infatti \u00e8 il cantico delle creature di San Francesco d'Assisi, di cui si sa che esistesse una traduzione musicale, che noi non possediamo. Pi\u00f9 avanti si costituirono addirittura delle confraternite. Preposte proprio all'esecuzione di laudi furono le confraternite di laudi, le cui raccolte vennero chiamate laudari. Col passare del tempo, la lauda assunse la forma metrica della ballata e tra queste ricordiamo due laudari che ci sono pervenuti:\nSono due laudari in parte simili (le melodie derivano tutte da un protolaudario, cio\u00e8 da un modello originario), ma anche molto diversi (le melodie del laudario, che si trova nella Biblioteca Nazionale di Firenze, sono molto pi\u00f9 fiorite e i manoscritti in cui si trovano queste melodie sono molto pi\u00f9 ricchi eleganti e miniati rispetto a quelle del laudario di Cortona).\nLa notazione medievale.\nLa notazione neumatica.\nPer scrivere le melodie i monaci avevano inventato dei \"neumi\", parola che dal greco significa segni, da porre sopra le parole dei canti, senza ausilio di righi e chiavi. I neumi non indicano l'esatta altezza delle note, da apprendere oralmente, ma sottili sfumature ritmiche.\nLa trasmissione orale del canto gregoriano non imped\u00ec l'utilizzazione, dal punto di vista teorico, di una scrittura alfabetica medievale, che, a differenza di quella greca, utilizz\u00f2 le lettere dell'alfabeto latino. La notazione che venne utilizzata fu quella di Oddone di Cluny. Si tratta di una notazione tuttora impiegata nei paesi anglosassoni, che utilizza le lettere dalla A alla G, per indicare la successione dei suoni dal La al Sol.\nLe lettere maiuscole si riferiscono alla prima ottava (quella pi\u00f9 bassa), le lettere minuscole alla seconda ottava(ottava intermedia).Per quanto riguarda il si, nota mobile, si utilizzava il si dai contorni rotondi se bemolle, mentre il si dai contorni quadrati se naturale.\nDal punto di vista pratico, per facilitare le memorizzazione dei canti, si posero degli accenti (neumi) sul testo, che ricordavano, a chi cantava o leggeva il testo, l'andamento della melodia. E poich\u00e9 in greco l'accento si chiama neuma, questa notazione venne chiamata neumatica.\nInizialmente, gli accenti furono l'accento acuto (\u00b4), l'accento grave (`), circonflesso (^) e l'anticirconflesso (\u02c7). Gli vennero dati anche nomi, quali, ad esempio, notazione in campo aperto (perch\u00e9 i neumi erano liberamente posti sul testo), notazione adiastematica (da \"diastema\" = intervalli + \"a privativa, cio\u00e8 incapace di indicare l'altezza precisa dei suoni, ma solo l'andamento della melodia) e notazione chironomica - da \"cheiros\" = mano, perch\u00e9 riproponeva, in pergamena, il movimento della mano del \"precento\" (= direttore d'orchestra), che guidava il coro.\nUn momento decisivo nell'evoluzione della scrittura musicale fu quello in cui un ignoto copista tracci\u00f2 una linea a secco, senza inchiostro, sulla pergamena. Prima di questa linea pose la lettera C (= Do, nella notazione alfabetica medievale). I neumi che stavano sopra della linea erano al di sopra del do, mentre quelli che stavano sotto erano al di sotto del do. Successivamente venne aggiunta una seconda linea, prima della quale venne messa la lettera \"G\" (che indicava il sol) ed una terza linea, preceduta dalla lettera F (che indicava il Fa). L'evoluzione di queste lettere ha portato alla nascita delle chiavi di Do, Sol e Fa.\nInizialmente ogni linea aveva la sua chiave ed era colorata, per essere distinta dalle altre.\nIl punto di arrivo di questo tentativo, di questo sforzo di trovare una notazione che indicasse l'altezza reale dei suoni, quindi che non si limitasse ad indicare l'altezza della melodia fu appunto la notazione quadrata guidoniana, una notazione costituita da quattro linee e tre spazi (= tetragramma). La 5\u00aa linea nacque quando si svilupp\u00f2 un canto pi\u00f9 ampio dal punto di vista melodico. La chiave utilizzata era una sola.\nDal punto di vista della forma dei neumi, questa notazione deriva da quella aquitana.\nLa tavola dei n\u00e8umi di S. Gallo.\nPrecisiamo che con il termine neuma si indica la nota o il gruppo di note che corrisponde ad una sillaba. Quando la sillaba \u00e8 resa da una sola nota grave, si ha il punctum; quando, invece, \u00e8 resa da una sola nota acuta, si ha la virga.\nLa tavola dei neumi di S. Gallo fu formulata dai benedettini di Solesmes. Prevede una lettura in senso verticale e una in senso orizzontale:\nNella lettura in senso verticale vengono raggruppati i neumi che derivano dagli accenti, i neumi che derivano dall'oriscus e neumi che derivano dall'apostrofo.\n1.I neumi che derivano dagli accenti: i pi\u00f9 importanti sono il punctum, che \u00e8 una singola nota al grave, e la virga, che \u00e8 una singola nota all'acuto.\nI neumi che derivano da pi\u00f9 note: i pi\u00f9 importanti sono:\nI neumi di tre note sono:\nLa particolarit\u00e0 di questi segni \u00e8 che devono essere pronunciati senza separazione.\nNella lettura in senso orizzontale, invece, si hanno i vari modi con cui un neuma pu\u00f2 essere modificato. Normalmente un neuma poteva essere modificato, nella sua forma o per mezzo di lettere, per indicare un mutamento nell'esecuzione. Le lettere utilizzate erano la \"t\" e \"c\", che significano rispettivamente \"tenete\" (= il neuma deve essere allungato) e \"celerite\" (procedere rapidamente).\nUn neuma poteva essere allungato anche aggiungendo un piccolo segnale, un piccolo trattino detto\nepisema.\nPoi abbiamo un particolare tipo di intervento sulla scrittura, lo stacco neumatico. Con esso si nota che il tropatore, mentre sta scrivendo, improvvisamente stacca la penna. Si vede, quindi, un pezzo bianco. Lo stacco neumatico evidenzia un momento di respiro.\nC'\u00e8 poi un ultimo carattere che \u00e8 la liquescenza che veniva posta sopra sillabe particolarmente complesse, per esempio, sopra le sillabe che presentavano scontri consonantici. Quando questo segno veniva posto sopra queste sillabe, il cantore sapeva che doveva ridurre il volume della voce in modo da non far percepire eccessivamente lo scontro consonantico. Cos\u00ec facendo, il carattere aspro, sgradevole di queste sillabe veniva ridotto.\nIl quilisma \u00e8 un segno neumatico che si trova quasi sempre nel mezzo di una terza ascendente. Indica una nota di transizione cantata con voce leggera e flessibile. Questi vari tipi di neumi legati alla notazione di S. Gallo ritornano uguali nella notazione quadrata guidoniana, quindi una singola nota grave viene indicata da un singolo neuma quadrato. La differenza fra neuma quadrato e neuma di S. Gallo \u00e8 che il neuma di S. Gallo, da cui il neuma quadrato deriva, non dava l'altezza, mentre il neuma quadrato indica l'insieme delle note che vanno sulla sillaba, ma ci d\u00e0 anche la loro altezza precisa.\nAnalizzando un brano in scrittura quadrata vediamo che ci sono delle stanghette. La stanghetta alta pi\u00f9 piccola divide due incisi, la stanghetta che sta nel mezzo del tetragramma separa due frasi, la doppia stanghetta indica l'alternarsi di un coro con l'altro o del coro col solista.\nSe si confronta la versione in notazione quadrata guidoniana con quella di S. Gallo e di Metz, possiamo dire che la notazione quadrata guidoniana guadagna in precisione, perch\u00e9 chi legge sa l'altezza precisa dei suoni, ma perde in ricchezza di informazioni. Quindi quello che si ottiene in precisione si perde sul piano delle informazioni espressive. Per questo i professionisti che seguono il canto gregoriano, leggono contemporaneamente la notazione quadrata e le due scritture pi\u00f9 complesse.\nParlando della polifonia, quando si cominciano ad utilizzare lo stile di discanto, si sente la necessit\u00e0 di fare un'organizzazione ritmica pi\u00f9 rigorosa che viene data da 6 schemi ritmici che nacquero dalla prassi musicale. Questi sei schemi ritmici furono tutti caratterizzati dalla suddivisione ternaria per il discorso trinitario. Nel momento in cui questi schemi vennero codificati per acquisire una maggiore legittimit\u00e0 culturale, si utilizzarono i piedi della metrica classica, quindi il primo modo fu dato da una virga e da un punctum.\nDetto questo, che si trattasse di un'applicazione artificiosa a dei modelli ritmici preesistenti \u00e8 dimostrato dal fatto che, in alcuni casi, il piede della metrica greca corrisponde al ritmo effettivo, mentre in altri casi no.\nOgni voce aveva il suo modo ritmico, per esempio la voce di tenor di una composizione sempre al 5\u00ba modo, cio\u00e8 il canto gregoriano al tenor veniva dato sempre con la scansione ritmica che camminava meno velocemente delle voci superiori alle quali venivano dati altri schemi ritmici un po' pi\u00f9 movimentati.\nEra essenziale nell'organizzazione di un modo ritmico l'Ordo(= ordine). Gli ordines consistevano nell'indicare quante volte si doveva ripetere uno schema ritmico prima di una pausa.\nLa suddivisione della longa viene detta Modus. Il modo \u00e8 perfectus se la longa \u00e8 divisa in 3 brevis, imperfectus se la longa \u00e8 divisa in due brevis. La suddivisione della brevis viene chiamata tempus, detto perfectum se \u00e8 divisa in tre e imperfectum se \u00e8 divisa in due semibrevis. La suddivisione della semibrevis viene chiamata \"Prolatio\" e si dice \"Maior\" se la semibrevis \u00e8 divisa in 3 minime e \"minor\" se la semibrevis \u00e8 divisa in due minime.\nIn Italia abbiamo, inoltre, una notazione dell'ars nova italiana che deriva da quella francese, ma che \u00e8 un po' pi\u00f9 complessa. Questa notazione venne impostata da Marchetto da Padova in un trattato chiamato \"Pomerium in arte musicae mensurate\". In essa viene aggiunta anche la semiminima e le varie suddivisioni delle varie figure, dalle pi\u00f9 grandi alle pi\u00f9 piccole, sono ancora pi\u00f9 complesse di quelle dell'ars nova francese. Inoltre, vi erano delle scritture nere e bianche.\nMusicisti pi\u00f9 normativi della legge poliromana.\nI trovatori.\nI trovatori furono poeti attivi nei secoli XII e XIII nelle corti aristocratiche della Provenza, regione attualmente appartenente alla Francia. Parlavano la lingua occitana.\nSuccessivamente, trovatori si poterono trovare in Francia, Catalogna, Italia settentrionale, e vennero ad essere influenzate tutte le scuole letterarie d'Europa: la scuola siciliana, toscana, tedesca, scuola mozarabica e portoghese. Fra i pi\u00f9 noti si ricordano:\nTrovieri.\nErano musicisti provenienti dalla Francia del nord. Il loro modo di vestire era molto diverso da quello dei trovatori e anche il loro dialetto: parlavano la lingua d'oil, uno dei due volgari francesi (assieme alla lingua d'oc).\nArs antiqua.\nCon il termine \"Ars Antiqua\" (o \"Ars Vetus\") \u00e8 indicato quel periodo convenzionale della Storia della musica anteriore al XIV secolo nel corso del quale in Italia e in Francia venne gradatamente recepita la \"riforma\" compositiva e musicale, iniziata da Philippe de Vitry e da Marchetto da Padova, chiamata provocatoriamente \"Ars nova\". In particolare si ha la riforma della polifonia. Fra gli esponenti pi\u00f9 rilevanti si citano:\nScuola di Notre Dame.\nLa \"Scuola di Notre Dame\" o \"Scuola di Parigi\" fu una scuola musicale al servizio della cattedrale di Notre Dame di Parigi, nella quale tra il XII secolo e gli inizi del XIII, si svilupp\u00f2 la polifonia. Gli unici esponenti a noi noti sono:\nArs nova.\nL'ars nova \u00e8 la rivoluzione dell'Ars antiqua che era molto diversa da quella che descriviamo adesso: \"Ars Nova\" \u00e8 la locuzione con cui si indic\u00f2 nel XIV secolo un nuovo sistema di notazione ritmico-musicale in contrapposizione a quello dei secoli precedenti.\nL'Ars Nova si svilupp\u00f2 quasi contemporaneamente in Francia e in Italia, all'inizio del XIV secolo.\nNel 1377 l'Ars Nova francese e italiana si fusero: nella notazione di Marchetto da Padova, per esempio, si inseriscono le figure ritmiche di Vitry, la ballata diventa a 2 voci e quasi sostituisce il madrigale.\nArs nova francese.\nPrincipali esponenti:\nArs nova italiana.\nComponenti pi\u00f9 importanti:"}
{"id": "594278", "revid": "729019", "url": "https://it.wikipedia.org/wiki?curid=594278", "title": "Willys M38", "text": "La Willys M38 \u00e8 un veicolo prodotto negli Stati Uniti dalla Willys-Overland negli anni cinquanta.\nStoria.\nDurante la Guerra di Corea la mancanza di un sufficiente numero di jeep per i reparti dell'US Army, determin\u00f2 la necessit\u00e0 di avere un nuovo mezzo con le medesime caratteristiche. Nacque cos\u00ec la Willys M38, chiamata anche Willys Model MC, elaborazione in chiave militare della CJ3-A, sempre prodotta dalla Willys.\nLa M38 fu costruita dal luglio 1950 al settembre 1952, con una produzione di poco inferiore a 61500 mezzi. Questo veicolo leggero multiruolo ha avuto una buona diffusione, ma dopo poco tempo \u00e8 stato sostituito dalla M38A1.\nTecnica.\nLa M38 disponeva del motore \u201cGo Devil\u201d L-Head 134 I4 a valvole laterali, che risult\u00f2 un po' sottodimensionato per via dell'aumentato peso del veicolo. Il cambio era il T-90 a 3 marce.\nM38A1.\nAlla fine del 1952 venne introdotta la M38A1, nota anche come \"Willys Model MD\": si trattava di una versione con molti aggiornamenti e differenze non solo estetiche. \u00c8 rimasta in produzione fino al 1957, con 101488 esemplari prodotti, di cui 80290 per l'esercito americano e 21198 venduti a Paesi stranieri.\nLa M38A1 serv\u00ec come base per lo sviluppo della CJ-5, lanciata nel 1955.\nQuesto veicolo ha avuto una larga diffusione, ma in seguito \u00e8 stato sostituito dalla M151 \"MUTT\".\nTecnica.\nLa M38A1 disponeva del motore \u201cHurricane\u201d a quattro cilindri da 2,2 litri. Il cambio era il T-90 a 3 marce.\nEra dotata di un impianto elettrico completamente stagno a 24v secondo le normative imposte dalla NATO, un impianto per effettuare i guadi (fording) veniva installato di serie su questi veicoli offrendo la possibilit\u00e0 di rendere questa Jeep parzialmente anfibia."}
{"id": "594280", "revid": "339392", "url": "https://it.wikipedia.org/wiki?curid=594280", "title": "M38 4x4", "text": ""}
{"id": "594282", "revid": "599013", "url": "https://it.wikipedia.org/wiki?curid=594282", "title": "Francesco Pisano", "text": "Caratteristiche tecniche.\nDifensore di fascia che fa della velocit\u00e0 e del senso della posizione le sue caratteristiche principali, \u00e8 abile nel disimpegnarsi sia a destra che a sinistra. Il soprannome \"bombetta\", che rispecchia le sue doti fisiche e la sua esplosivit\u00e0 muscolare, gli fu dato dall'allenatore Nedo Sonetti.\nCarriera.\nClub.\nCresciuto calcisticamente nelle giovanili del Cagliari, esordisce nella squadra maggiore e in Serie A il 26 settembre 2004, all'et\u00e0 di 18 anni, nella partita -Cagliari finita 3-1 a favore della squadra di casa. In quella stessa stagione il giocatore colleziona 13 presenze. Dalla stagione successiva, 2005-2006, diventa di fatto titolare della maglia rossobl\u00f9, ed \u00e8 attualmente \u00e8 uno dei giocatori con pi\u00f9 presenze in Serie A della squadra cagliaritana.\nIl 19 aprile 2009 ha indossato per la prima volta la fascia di capitano della squadra della sua citt\u00e0, a 22 anni, nella partita Cagliari-Napoli terminata 2-0 per la squadra isolana, entrando nella storia rossoblu come il pi\u00f9 giovane giocatore ad aver vestito la fascia da capitano. Il 1\u00ba febbraio 2013 segna il suo primo goal in carriera e in Serie A nella vittoria esterna contro la Roma per 4-2 all'Olimpico, siglando la quarta rete per la squadra isolana.\nIl 7 aprile 2013, nel corso del primo tempo di Catania-Cagliari, subisce la frattura del perone della gamba sinistra.\nIl 20 agosto 2015 lascia il Cagliari, retrocesso in Serie B dopo 11 stagioni in cui ha totalizzato 243 presenze e 1 gol, e firma un contratto biennale con il Bolton, militante nella seconda divisione del campionato inglese.\nIl 1\u00ba febbraio 2016 passa all' a titolo temporaneo con diritto di riscatto. Il 7 luglio rescinde il contratto che lo legava al club inglese e il 25 agosto seguente si lega per una stagione con l'Olbia segnando il suo primo gol in maglia bianca il 19 febbraio 2017 nella partita casalinga contro il . Nel frattempo diventa capitano della squadra sarda militante in Serie C.\nNazionale.\n\u00c8 inoltre riuscito a conquistare la maglia azzurra della Nazionale Under-21, esordendo con il tecnico Pierluigi Casiraghi il 15 agosto 2006 in amichevole contro la Croazia. Ha fatto parte del biennio 2007-2009, venendo poi convocato per l'Europeo U-21 2009 in Svezia.\nStatistiche.\nPresenze e reti nei club.\n\"Statistiche aggiornate al 24 novembre 2021.\""}
{"id": "594284", "revid": "31886", "url": "https://it.wikipedia.org/wiki?curid=594284", "title": "Zazie nel metro", "text": "Zazie nel metr\u00f3 (in originale \"Zazie dans le m\u00e9tro\") \u00e8 un romanzo di Raymond Queneau, pubblicato da Gallimard nel 1959. Fu tradotto in italiano da Franco Fortini, nel 1960 per Einaudi.\nTrama.\nZazie \u00e8 una ragazzina ribelle, che arriva a Parigi dalla campagna per stare alcuni giorni con lo zio Gabriel, un omone che per mestiere fa il ballerino travestito. Zazie ha soprattutto voglia di vedere la metro, ma uno sciopero glielo impedisce. Non rassegnata all'idea di vedere la gente della capitale francese, la piccola non esita a scappare dalla casa dove alloggia, per incontrare una serie di personaggi surreali: pietosi e diabolici poliziotti, satiri, sognanti calzolai e vedove consolabili che affollano la Parigi di Queneau.\nRiassunto dei capitoli.\nCapitolo I: Alla stazione di Gare d'Austerlitz, Gabriel, un omone dal portamento poco virile, aspetta il treno che porta sua sorella Jeanne e sua nipote Zazie, che dovr\u00e0 tenere con s\u00e9 per tre giorni. Durante l'attesa, si lamenta dell'odore sgradevole dei francesi l\u00ec presenti, e discute con una coppia che critica il suo profumo (dal nome da lui inventato). Quando arriva il treno, prende in braccio la nipote Zazie. Jeanne gli d\u00e0 subito delle raccomandazioni (come evitare di far \"violentare\" la bambina), prima di defilarsi assieme ad un uomo, con il quale passer\u00e0 i prossimi giorni in libert\u00e0. Zazie e lo zio lasciano dunque la stazione per salire nel taxi di Charles, un amico di Gabriel poco fortunato con le donne, ma sempre in cerca di quella giusta. Zazie si mostra profondamente delusa per non essere andata nella metropolitana, a causa dello sciopero dei controllori. Lo zio Gabriel tenta di distrarla mostrandole i monumenti di Parigi (dando indicazioni completamente sbagliate), ma senza buoni risultati; infatti Zazie si scoccia ancor pi\u00f9, e capisce di non sopportare n\u00e9 lo zio n\u00e9 il suo amico Charles. Alla fine del capitolo, tutti e tre bevono qualcosa, seduti al terrazzo di un bar.\nCapitolo II: Zazie e Gabriel arrivano a La Cave, il bar di Turandot, il padrone di casa di Gabriel. Quest'ultimo non sopporta assolutamente la grossolanit\u00e0 della piccola Zazie e non vuole che lei abiti sotto il suo tetto nemmeno per quei pochi giorni. In seguito, vanno entrambi nell'appartamento dello zio, situato al di sotto del bar. Dopo aver mangiato e chiacchierato, Marceline, la donna di Gabriel, corica Zazie, mentre suo marito si vernicia le unghie (uno dei tanti gesti poco virili da lui compiuti). Dopo una disputa con Turandot sul fatto che Zazie debba restare in casa sua, Gabriel si prepara per andare a lavorare, e Marceline lo recupera all'ultimo minuto per dargli il suo rossetto.\nCapitolo III: La mattina seguente, Zazie, che non ha pi\u00f9 intenzione di rimanere chiusa in quell'appartamento, esce silenziosamente dalla sua camera, raggiunge l'entrata e scappa di casa. Turandot assiste incredulo alla scena e la insegue. Quando finalmente riesce ad acciuffarla, Zazie grida aiuto e lo accusa di pedofilia in mezzo ad una folla di passanti i quali divengono subito inferociti. Turandot \u00e8 quindi obbligato a tornare al suo bar. Dopo qualche bicchiere di vino, va da Gabriel e lo informa di ci\u00f2 che \u00e8 accaduto con Zazie e lo incita a partire alla ricerca di sua nipote. Una volta uscito, Gabriel incrocia il calzolaio Gridoux, il quale gli fa capire che quella di Zazie \u00e8 una vera e propria fuga . Tuttavia Gabriel, non particolarmente a tutto ci\u00f2, decide di non chiamare la polizia e torna a coricarsi.\nCapitolo IV: Intanto Zazie \u00e8 fuggita dalla folla e gironzola per le vie della citt\u00e0. Ad un certo punto scorge l'ingresso di una metropolitana, ci si precipita, ma comprende immediatamente che lo sciopero \u00e8 ancora in atto e comincia a piangere e singhiozzare. Un uomo la vede, si avvicina e la consola con un \"cacolaco.\" Anche se diffidente, Zazie si mostra da subito curiosa nei riguardi di questo simpatico sconosciuto, e decide di seguirlo al mercato delle pulci. I due si soffermano ad una bancarella, dove lui le compra un paio di \"bloudjinnz\u201d. Dopodich\u00e9 la porta a mangiare patatine fritte e cozze in un ristorante. Zazie accresce la sua fiducia verso di lui e gli confessa la ragione del suo soggiorno a Parigi: una domenica del mese di ottobre, sua madre uccise suo padre a colpi d'ascia dopo che ha provato ad approfittare di lei, ma \u00e8 stata assolta.\nCapitolo V: Una volta finito di raccontare l'omicidio di suo padre, Zazie descrive la vita che faceva assieme a sua madre e al suo amante Giorgio. Tuttavia, racconta Zazie, sua madre Jeanne se n'\u00e8 separa, perch\u00e9 lui le gironzolava troppo intorno. Ed \u00e8 dunque per proteggerla che Jeanne l'ha lasciata a suo fratello Gabriel per qualche giorno. Lo sconosciuto comincia dunque ad interessarsi a Gabriel, ma Zazie decide di prendere i jeans e di scappare via. Dopo un lungo inseguimento viene recuperata dall'uomo, che l'accusa di furto. Lei allora risponde minacciandolo con la solita accusa di pedofilia, in mezzo ad un'altra folla di passanti. Ma lo sconosciuto l\u2019anticipa e accusa lei di essere una ladra. Si avvicina un gruppo di persone che lamenta l\u2019incivilt\u00e0 dei giovani. Zazie ipotizza che lo sconosciuto non sia un satiro ma un poliziotto; le viene, quindi, in mente l\u2019idea di farlo incontrare con lo zio e lo porta a casa. Gabriel \u00e8 alquanto sorpreso ma accetta di venire interrogato, per l'appunto dallo sconosciuto \"poliziotto.\" Pensando che Gabriel faccia prostituire Zazie, riesce a fargli confessare di lavorare di notte come ballerina in un locale per omosessuali.\nCapitolo VI: Mentre il \u201cpoliziotto\u201d si informa sul lavoro di Gabriel, Zazie prova ad indossare i suoi jeans. P\u00e8dro Surplus (nome del poliziotto da lui rivelato) \"accusa\" Gabriel di essere omosessuale data la natura del suo mestiere. Quest'ultimo tenta quindi di giustificarsi. Quando, per\u00f2, Pedro prende di mira Marceline, Gabriel lo prende per il bavero e lo caccia fuori di casa gettandolo per le scale. Pedro va da Turandot, si siede in fondo al bar e chiede qualcosa da bere per riprendersi. Quindi arriva anche Gabriel che sviene quando vede Pedro. Dopo un po' si riprende, grazie a un tonico (un fernet-branca, lo stesso liquore preso da Pedro) che Charles gli versa in bocca. Ripresosi e dopo un assurdo dialogo con lo stesso Pedro, Gabriel esce con Charles: devono andare a pranzo e poi portare per Parigi Zazie.\nCapitolo VII: Mado P'tits-pieds, cameriera de La Cave, serve il pasto al calzolaio Gridoux. Quest'ultimo vuole conoscere l'uomo sconosciuto e chiede alla cameriera di raccontargli ci\u00f2 che ha fatto. Ma Mado gli dice soltanto che si tratta un uomo normale. Gli parla invece di Charles, di cui \u00e8 evidentemente innamorata (per lei non ha nessun difetto, se non il troppo romanticismo). Poi riparte a servire gli altri clienti. P\u00e9dro-surplus va verso Gridoux per acquistare un laccio per la sua scarpa. Pedro insiste ad accusare Gabriel di omosessualit\u00e0; Gridoux difende Gabriel dicendo che fa quel lavoro (il ballerino in un locale gay) solo per divertire i clienti, in pi\u00f9 \u00e8 anche sposato.\nCapitolo VIII: Charles, Gabriel e Zazie osservano Parigi dall'alto della Tour Eiffel. Dopo un po' Gabriel si allontana. Nel frattempo Zazie chiede a Charles se suo zio \u00e8 \"hormossessuel.\" Poi discutono sulla paura e la frustrazione di Charles verso le donne. Al che, Charles si innervosisce terribilmente e scende di corsa dalla Torre. Intanto Gabriel recita un lungo monologo/confessionale dal linguaggio particolarmente ricercato. Delle turiste straniere scese da un bus, lo raggiungono e lo circondano. Zazie arriva proprio nel momento in cui F\u00e9dor Balanovitch, il conducente di corriera chiama a se le ragazze per riprendere il tour della citt\u00e0. Nota subito Gabriel, ma lo chiama col nome di Gabriella. Zazie e suo zio salgono allora sull'autobus, perch\u00e9 Charles \u00e8 partito scocciato dal comportamento della bambina. L'autobus parte diretto verso la Sainte-Chapelle.\nCapitolo IX: Durante il tragitto, Gabriel parla ai viaggiatori, mentre Zazie non vede l'ora di scendere. Dopodich\u00e9 chiede a suo zio quale sia la sua vera sessualit\u00e0. Scendono dall'autobus e continuano la loro conversazione, la quale attira l'attenzione della vedova Mouaque. Comincia quindi a prendere parte anch'ella alla discussione e ad esternare la sua moralit\u00e0 tipicamente borghese, fino a quando le turiste dell'autobus non lo prendono con la forza e lo riportano sull'autocorriera. La vedova chiede allora aiuto ad un poliziotto e gli racconta di questo \"rapimento.\" Il poliziotto Trouscaillon (nuovo nome, stessa persona) decide immediatamente di aiutarle.\nCapitolo X: Il poliziotto cerca un automobilista per andare con Zazie e la vedova alla Sainte-Chapelle a salvare Gabriel. Dopo aver inutilmente cercato di fermare due automobilisti, Trouscaillon ha un colpo di fortuna: un turista di Saint-Montron si ferma per chiedergli informazioni per raggiungere proprio la Sainte-Chapelle. Trouscaillon si offre di accompagnarlo. Cos\u00ec i tre salgono sull\u2019auto. Il \u201csanmontrenese\u201d dice di conoscere Zazie e sua madre Jeanne Laloch\u00e8re. Dopo un tortuoso tragitto arrivano a Sainte-Chapelle dove urtano l'autobus di F\u00e9dor e gli chiedono dove sia finito Gabriel.\nCapitolo XI: Trovano Gabriel seduto in un terrazzo mentre parla del suo spettacolo alle turiste dell'autobus. Avendolo finalmente ritrovato, Trouscaillon se ne va, ma la vedova Mouaque lo segue. Gabriel porta Zazie al Mont-de-Pi\u00e9t\u00e9 per farla assistere al suo show e mettere dunque fine alle numerose domande riguardo alla sua sessualit\u00e0, fatte in continuazione dalla bambina. Le turiste stanno sempre vicino a Gabriel, per questo lui decide di portare anch'elle al suo spettacolo.\nCapitolo XII: Trouscaillon e la vedova Mouaque realizzano subito di piacersi a vicenda e decidono di darsi appuntamento la sera stessa. Nel mentre che aspetta, la vedova incontra Zazie e insieme decidono di fare un tratto di strada insieme; al che si rendono conto di andare verso lo stesso luogo: lo Sferoide. Raggiungono Gabriel che sta giocando a biliardo con le turiste. Gabriel invita la vedova Mouaque e Trouscaillon a cenare con loro. Durante il pasto, Zazie se la prende con la cameriera dicendole che non \u00e8 affatto contenta del suo piatto. Ci\u00f2 provoca l'indignazione della cameriera. Gabriel prende le sue difese e fa uscire fuori il padrone. Ma Trouscaillon riesce a calmare la tensione creatasi ed un cameriere porta un nuovo piatto alla piccola Zazie.\nCapitolo XIII: Gabriel manda a Mado da Marceline a chiederle di sistemare il suo costume di scena per lo spettacolo e di portarglielo al locale il prima possibile. Tuttavia, Charles glielo impedisce perch\u00e9 esige una risposta alla sua domanda di matrimonio. Mado accetta e per congratularsi con la nuova coppia di fidanzati, Gabriel invita anche loro al suo spettacolo. Successivamente Mado sale a vedere a che punto sia Marceline, la quale si congratula con lei per le future nozze.\nCapitolo XIV: Turandot, Mado, Laverdure, Gridoux e Charles prendono l'automobile e partono in direzione del Mont-de-Pi\u00e9t\u00e9. Arrivati a destinazione, si domandano la vera ragione della loro venuta darto che Gabriel ha voluto sempre tenere segreto questo spettacolo. Entrano nella sala e raggiungono Zazie ed il gruppo di turiste. Gabriel ordina dello champagne e comincia a spiegare la natura della sua \"arte coreografica.\" Mentre il pubblico si diverte, Gabriele va a vedere la sua banda, e continua a lamentarsi dell'assenza di Marceline.\nCapitolo XV: Marceline sta dormendo nella sua poltrona, ma viene svegliata da Pedro-surplus che entra di soppiatto nell'appartamento. Comincia ad interrogarla facendosi passare per l'ispettore Bertin Poir\u00e9e. Si descrive come un uomo dalle multiple sfaccettature: \u00e8 sia Trouscaillon, che P\u00e9dro-surplus che Bertin Poir\u00e9e. Poi tenta di sedurre Marceline ma lei riesce a scappare da una finestra.\nCapitolo XVI: Trouscaillon aspetta la chiusura del Mont-de-Pi\u00e9t\u00e9. Parla con F\u00e9dor che sta aspettando anch'egli per lo stesso motivo. A spettacolo concluso, i due fidanzati tornano a casa, mentre Gabriel e gli altri partono al Nyctalopes (un ristorante). Gridoux si rende conto dell'incredibile somiglianza tra Trouscaillon e P\u00e9dro-surplus. Minaccia allora quest'ultimo di confessare tutte le malefatte della mattina passata alla vedova Mouaque. Due poliziotti sono attirati dalla disputa in corso, ma Trouscaillon riesce a rassicurarli grazie alla sua uniforme da ufficiale. Ciononostante, Zazie aggrava notevolmente la situazione, tanto che Trouscaillon viene portato via dai due agenti.\nCapitolo XVII: Al Nyctalopes, la vedova Mouaque piange per Trouscaillon. Gridoux che non ne pu\u00f2 pi\u00f9, le d\u00e0 uno schiaffo, la vedova risponde con un altro schiaffo, e cos\u00ec via. Questo conflitto attira i camerieri che portano fuori Turandots. Scoppia una rissa alquanto bizzarra (si lanciano anche piatti di pasta) che coinvolge man mano tutti i clienti del locale. Alla fine per\u00f2 la banda di Gabriel prende il sopravvento. A combattimento concluso, Turandot va dietro il bancone e prepara del caff\u00e8. Gabriel, vedendo che il locale \u00e8 pieno di poliziotti decide di andarsene.\nCapitolo XVIII: Mentre la banda beve il loro caff\u00e8, la vedova Mouaque raggiunge Trouscaillon fuori. Ma mentre cerca di uscire, i poliziotti le sparano e lei cade a terra. In seguito, i poliziotti entrano nel ristorante capitanati da Trouscaillon, che si presenta come Aroun Arachide, \"Principe di questo mondo.\" La truppa di Gabriel e gli altri \u00e8 intrappolata, ma viene fortunatamente salvata da uno sconosciuto, Marcel, che riesce ad abbassare un montacarichi sul quale si trovavano. Vengono cos\u00ec condotti nei meandri della metropolitana parigina e decidono di separarsi per meglio sfuggire ai propri inseguitori.\nCapitolo XIX: Jeanne Laloch\u00e8re si eclissa dall'appartamento del suo amante perch\u00e9 i tre giorni di libert\u00e0 sono finiti e deve andare a recuperare sua figlia Zazie alla stazione. Marcel, forse Marceline, riaccompagna la piccola Zazie addormentata dalla madre, al posto di Gabriel che \u00e8 sparito. Jeanne recupera Zazie che finalmente si sveglia, e alla domanda della madre riguardo a cosa avesse fatto durante questi ultimi tre giorni, risponde: \u201cSono invecchiata.\u201d\nCritica.\nSecondo la definizione di Roland Barthes, Queneau \u00e8 uno degli scrittori che lottano con la letteratura; in \"Zazie nel metr\u00f3\" la battaglia si trasforma quasi in un corpo a corpo e sebbene la struttura dell'opera rimanga lineare e ben salda, essa viene continuamente aggredita dall'autore, fino a renderla quasi solo una vuota immagine. Nonostante apparentemente il romanzo sia \"ben fatto\" e familiare, i suoi avvenimenti sono sempre \"divisi\", incerti, antifrastici (a partire dal titolo, infatti Zazie non prender\u00e0 mai la metro). La parola che li narra \u00e8 derisoria e metalinguistica; i personaggi sono astratti e quel che si dicono rappresenta pi\u00f9 che la seriet\u00e0 del mondo adulto opposto alla fantasia di una ragazzina, lo scontro di un linguaggio che \u00e8 in s\u00e9 inafferrabile, sfuggente e aperto, mai perentorio e mai veramente oggettivo.\n\"Zazie\" esplora un linguaggio colloquiale che si oppone al francese scritto ufficiale; una distinzione che nel francese \u00e8 pi\u00f9 marcata che in altre lingue. \nLa prima parola del libro, la lunga e allarmante \"Doukipudonktan\" \u2013 tradotta in italiano con \"Macchiffastapuzza\" \u2013, \u00e8 una trascrizione fonetica della frase francese \"D'o\u00f9 qu'ils puent donc tant ?\" (\"Da dove viene cos\u00ec tanta puzza?\")."}
{"id": "594285", "revid": "767487", "url": "https://it.wikipedia.org/wiki?curid=594285", "title": "Idrosililazione", "text": "La reazione di idrosililazione, chiamata anche idrosilazione, rappresenta l'addizione del legame Si-H del silano (SiH4), o di un suo derivato sostituito, ad un legame insaturo di alcheni o alchini. \u00c8 l'analogo dell'idroborazione per il silicio.\nA titolo di esempio, consideriamo l'addizione di silano a quattro molecole di etilene: \n1) CH2=CH2 + SiH4 \u2192 CH3CH2SiH3\n2) CH3CH2SiH3 + CH2=CH2 \u2192 (CH3CH2)2SiH2\n3) (CH3CH2)2SiH2 + CH2=CH2 \u2192 (CH3CH2)3SiH\n4) (CH3CH2)3SiH + CH2=CH2 \u2192 (CH3CH2)4Si\nLe condizioni ottimali di reazione prevedono l'utilizzo di una temperatura di 300 \u00b0C o l'irradiazione con luce UV onde fornire l'energia necessaria per la formazione di un intermedio radicalico reattivo. Un'altra via di sintesi, che richiede condizioni meno drastiche, sfrutta l'utilizzo di un catalizzatore costituito da un complesso del platino(IV), H2PtCl6, e avviene in solvente alcolico superiore. In questo caso si ritiene che la reazione passi attraverso un intermedio in cui tanto il reagente insaturo quanto il silano sia legati all'atomo metallico, con formazione di un debole legame a ponte triangolare tra Pt e i due carboni del legame insaturo.\nL'idrosilazione trova impiego industriale nell'ambito della sintesi dei siliconi."}
{"id": "594288", "revid": "33689", "url": "https://it.wikipedia.org/wiki?curid=594288", "title": "Ford M151", "text": "Il Ford M151 \u00e8 stata l'ultima evoluzione della jeep, almeno nel suo concetto classico.\nEra conosciuta con l'acronimo M.U.T.T. (Military Utility Tactical Truck) ed era un veicolo militare prodotto dalla Ford.\nEsso ha sostituito veicoli precedenti come l'M38, e tra gli anni cinquanta e ottanta ha conosciuto una tale diffusione da essere adottato in oltre 100 forze armate del mondo, in un numero elevatissimo di esemplari.\nA causa del copyright, il veicolo non poteva avere le sette barre verticali nella griglia di fronte come la Jeep, e per questo il modello monta delle barre orizzontali.\nMessa in produzione alla fine degli anni cinquanta, divenne in breve uno dei veicoli pi\u00f9 utilizzati durante la Guerra del Vietnam.\n\u00c8 un veicolo da \u00bc di tonnellata (nel senso della capacit\u00e0 di trasporto in terreno vario), con trazione 4x4 e struttura assolutamente convenzionale, con abitacolo scoperto, dotato di un tetto in tela, motore anteriore, cambio manuale, ammortizzatori pneumatici e sospensioni a spirale. Pu\u00f2 trasportare 362\u00a0kg fuoristrada (554 su strada), mentre la capacit\u00e0 di traino \u00e8 rispettivamente 680 o 970\u00a0kg. \u00c8 stato usato in un gran numero di configurazioni come il modello anticarro con un lanciamissili TOW, oppure, precedentemente, con un cannone senza rinculo M40.\nDagli anni '80 viene prodotta soltanto per l'esportazione, in quanto \u00e8 stata sostituita dall'Humvee, il nuovo mezzo dell'esercito americano."}
{"id": "594289", "revid": "54370", "url": "https://it.wikipedia.org/wiki?curid=594289", "title": "M151 4x4", "text": ""}
{"id": "594290", "revid": "247222", "url": "https://it.wikipedia.org/wiki?curid=594290", "title": "Campionato De Martino", "text": "Il Campionato De Martino \u00e8 stato un torneo calcistico italiano, istituito nella stagione 1954-1955 dalla Lega Nazionale Professionisti e sospeso durante gli anni settanta. Il torneo fu intitolato alla memoria del giornalista e scrittore Emilio De Martino.\nStoria.\nIn origine era un torneo riservato alle squadre di Serie A, in cui le stesse potevano utilizzare i giocatori di riserva scarsamente impiegati in prima squadra o titolari reduci da infortuni e bisognosi di riprendere il ritmo partita. Era inoltre l'occasione per i migliori giovani del vivaio per proporsi al pubblico, per farsi conoscere, per giocare, magari con qualche pi\u00f9 illustre compagno, senza dover subire troppo l'emozione dell'esordio e il peso delle responsabilit\u00e0.\nIl torneo venne aperto in un secondo tempo sia alle squadre di Serie B sia a quelle di Serie C (per soli tre anni) con l'assegnazione di tre titoli distinti. Gli eccessivi costi di gestione portarono alla soppressione del torneo che vide la sua ultima edizione nella stagione 1970-1971. Dopo un anno di transizione, nella stagione 1972-1973 venne disputato un nuovo torneo, denominato \"Campionato Riserve\", e dalla stagione successiva una nuova competizione, il \"Campionato Under 23\", che rest\u00f2 in vita fino alla stagione 1975-1976.\nSquadre vincitrici.\nSerie A\nSerie B\nSerie C"}
{"id": "594291", "revid": "287204", "url": "https://it.wikipedia.org/wiki?curid=594291", "title": "Subomi", "text": ""}
{"id": "594292", "revid": "16066", "url": "https://it.wikipedia.org/wiki?curid=594292", "title": "Campionato Under 23", "text": ""}
{"id": "594293", "revid": "486946", "url": "https://it.wikipedia.org/wiki?curid=594293", "title": "Land Rover 1 t.", "text": ""}
{"id": "594299", "revid": "729019", "url": "https://it.wikipedia.org/wiki?curid=594299", "title": "Veicoli militari Land Rover", "text": "I veicoli militari \"Land Rover\" sono una serie di automezzi destinati all'uso bellico derivati dalla produzione civile della casa britannica Rover prima e in seguito Land Rover.\nIl fuoristrada inglese, costruito dal 1948 in poi, \u00e8 stato adoperato come base per molti mezzi del British Army: infatti, sebbene il veicolo studiato per l'esercito inglese fosse l'ottima Austin Champ, il Land Rover si impose per costi minori e maggior semplicit\u00e0 di manutenzione. Tra i tanti Land Rover alcuni erano versioni particolari, come il \"Forward Control Model 101-inch\", il Land Rover 1/2 ton \"Lightweight\", e l'ambulanza FV18067.\nUna versione \u00e8 anche la base del \"Shorland Internal Security Patrol Vehicle\" sviluppato dalla \"Short Brothers\".\nDal 1994 il Defender \u00e8 utilizzato dall'esercito britannico con il nome di \"Land Rover Wolf\".\nI Land Rover militari prodotti.\nLand Rover 101 Forward Control.\nIl veicolo 4x4 da trasporto leggero Land Rover da 1 tonnellata \u00e8 un mezzo, \"Land Rover 101 Forward Control\", \u00e8 stato ideato a met\u00e0 anni sessanta per trainare artiglierie leggere e eseguire compiti di trasporto che il Land Rover a passo lungo non sarebbe stato sufficiente ad eseguire.\nRiesce a trasportare un carico utile di 1 tonnellata su terreno vario oppure traina 1,5 ton. Entr\u00f2 in produzione nel 1975. Dato che \u00e8 un veicolo per uso esclusivamente militare, \u00e8 stato costruito in meno esemplari del suo famoso predecessore. Di solito viene usato per trainare i cannoni da 105mm e il sistema di missili SAM Rapier. \u00c8 disponibile anche in versione ambulanza, veicolo per le comunicazioni e veicolo per la guerra elettronica.\nLand Rover 1/2 ton \"Lightweight\".\nIl Land Rover \"Half Ton\" o \"Lightweight\" era una versione speciale del Land Rover 88 della seconda e successivamente della terza serie in dotazione all'esercito britannico. La sua peculiarit\u00e0 era il peso contenuto per poter essere aviotrasportato. La classe di trasporto rientrava nel 1/2 Ton, da qui il nome. Dotata di motori a benzina da 2300 cc, che erogano 76 CV, possiede la trazione integrale inseribile, le marce ridotte, ha quattro marce (di cui solo la III e la IV sono sincronizzate), dispone di sette posti. Una piccola curiosit\u00e0; la griglia in ferro del radiatore veniva smontata e utilizzata come griglia per il barbecue dai coscritti.\nStoria.\nIl British Army richiese un veicolo che potesse essere trasportato per via aerea fino alla prima linea. Il peso massimo di questo mezzo non doveva superare il carico massimo consentito dell'elicottero Westland Wessex, che all'epoca era il principale elicottero da trasporto della forza armata. Pertanto il veicolo doveva mantenersi entro i 1.140 kg per poter essere trasportato per mezzo dei ganci esterni dell'elicottero.\nLa pi\u00f9 piccola versione della Land Rover allora disponibile era la 88 Series IIA che aveva un interasse di 2.235 mm (88 in). Il veicolo per\u00f2 era troppo pesante ma serv\u00ec da base per la realizzazione del modello \"Lightweight\" (peso leggero). Per ridurne il peso furono eliminati tutti quei componenti che non erano strettamente necessari al funzionamento del veicolo quali, tra gli altri, la ruota di scorta e il paraurti anteriore. Il parabrezza, le portiere e il lunotto posteriore furono sostituiti con elementi pi\u00f9 semplici e facili da rimuovere. Per poter caricare la vettura sui pallet standard venne ridotta la larghezza accorciando gli assi delle ruote. Il peso finale, 1.202 kg, per\u00f2 rimaneva superiore al peso massimo trasportabile. Si procedette quindi ad un ulteriore alleggerimento eliminando tutte le componenti che potevano essere rimosse della carrozzeria. Con questo secondo intervento la vettura scese sotto il peso limite.\nProduzione.\nLa produzione della Series IIA Lightweight inizi\u00f2 nel 1968 e si concluse nel 1972 quando venne sostituita da una analoga versione ma ottenuta partendo dalla Series III. La modifica principale era costituita dallo spostamento dei fari, come avvenuto per la versione civile, da sotto la calandra ai parafanghi. La Series III Lightweight rimase in produzione fino al 1984 quando, nel mercato civile, comparvero i modelli 90 e 110.\nOltre all'esercito britannico la vettura fu esportata in altri 20 paesi. Il modello LHD \u00e8 usato nelle operazioni NATO sia dall'esercito britannico che da quello dei Paesi Bassi.\nVersioni particolari della Lighweight.\nAlcune \"Lighweight\" furono dotate di motore diesel. Su altre venne montato un impianto elettrico a 24 V per permettere il funzionamento delle radio. Su alcune Lightweight venne montato il cannone anticarro senza rinculo da 106 mm.\nLa versione per l'esercito dei Paesi Bassi si distingue per le luci di stop e quelle posteriori modificate. Inoltre le frecce anteriori sono montate sopra i parafanghi e non in posizione frontale.\nPink Panthers.\nBen prima della Guerra del golfo le SAS utilizzarono delle Land Rover armate con varie mitragliatrici, estremamente valide e stranamente simili alle camionette usate dagli LRDG durante la seconda guerra mondiale. Negli anni 1965/70 questi mezzi erano verniciati di rosa per confondersi con la sabbia del deserto del Corno d'Africa, e per questo vennero soprannominate \"Pink Panthers\" (Pantere rosa).\nLand Rover Wolf.\nIl \"Land Rover Wolf\" \u00e8 la versione militare del Defender in servizio alle forze armate britanniche.\nIl Wolf era il nome usato dalla Land Rover per soddisfare le richieste del British Army su una serie di veicoli. Il nome non \u00e8 ufficialmente usato dal Ministero della Difesa Britannico, ma adottato dai soldati come termine generico: si tratta dell'acronimo di \"Wheel On Left Flank\", per il fatto che la ruota di scorta viene fissata sul lato sinistro della carrozzeria.\nIl nome usato dal Ministero era MoD: Higher Specification (HS) o Land Rover Ltd: eXtra Duty (XD) e ce ne sono 23 varianti.\nIl termine \"Wolf\" non va confuso con il Mercedes-Benz Classe G Wolf.\nEserciti forniti.\nEcco gli eserciti equipaggiati dal \"Defender\":"}
{"id": "594301", "revid": "547992", "url": "https://it.wikipedia.org/wiki?curid=594301", "title": "Davide Possanzini", "text": "Carriera.\nGiocatore.\nCresciuto calcisticamente nella Scuola calcio Gabetto e successivamente nel , inizia la carriera in Interregionale della Recanatese, dove rimane due anni prima di essere richiamato dal Torino nella stagione 1994-1995. Con la maglia granata della formazione Primavera vince il Torneo di Viareggio nel 1995. L'anno successivo viene ceduto in prestito al Lecco, allenato da Elio Gustinetti in Serie C2, allenatore che poi ritrover\u00e0 sia a Reggio Calabria che a Bergamo.\nLa stagione successiva viene ceduto in compartecipazione al , e nel 1997-1998, al suo secondo anno nella squadra biancorossa, vince il campionato di Serie C2, realizzando il rigore decisivo contro il Leffe. Inizia la stagione successiva in Serie C1 ancora a Varese e, dopo appena due partite di campionato, in settembre si trasferisce alla .\nInizia a giocare con continuit\u00e0 solo a partire da dicembre, segnando gol decisivi (9 in totale) e formando assieme a Fabio Artico (per lui 15 reti) la coppia gol che permette alla squadra di conquistare la prima storica promozione in Serie A. L'anno successivo debutta anche in massima serie, siglando il gol decisivo a Bologna su assist di Andrea Pirlo nella prima vittoria della Reggina in Serie A. Nella prima gara del campionato 2000-2001 la riesce a battere l' per 2-1 grazie anche ad una sua rete, e nel gennaio del 2001 si trasferisce alla , nell'ambito dello scambio con Davide Dionigi.\nNel primo anno sfiora la promozione in Serie A. Viene prestato poi al Catania, nell'era Gaucci che cambia sei allenatori in una stagione. Decide di rilanciarsi nell'AlbinoLeffe, a Bergamo, allenato da Elio Gustinetti. Segnati 19 gol nella prima parte della stagione, a gennaio del 2005 viene acquistato dal Palermo in Serie A, con cui firma un contratto fino al 2007. Il 30 gennaio esordisce nella 21\u00aa giornata di campionato contro l' (sconfitta per 0-2), subentrando a Christian Terlizzi al 70', ma nella partita successiva contro la (vittoria per 1-2) abbandona anzitempo il campo per un infortunio al menisco: saranno queste le uniche due partite in maglia rosanero.\nA luglio 2005 passa al Brescia nell'ambito della trattativa che ha portato Andrea Caracciolo in Sicilia. Nella prima stagione nelle rondinelle segna 11 gol, nella seconda 13 e nella terza 16. Dalla stagione 2006-2007 \u00e8 il capitano delle rondinelle. Il 29 gennaio 2009 il TAS di Losanna lo squalifica per un anno insieme al compagno di squadra all'epoca dei fatti Daniele Mannini, dopo essersi presentato in ritardo al controllo antidoping risalente al 2007. La squalifica sar\u00e0 cancellata con sentenza definitiva il 27 luglio dopo aver dimostrato la sua assoluta buona fede. Al termine della stagione 2009-2010 il Brescia conquista, il 13 giugno, la promozione in Serie A dopo la finale play-off contro il Torino: decisivo, nel 2-1 finale, il gol di Possanzini.\nSvincolatosi dal Brescia dopo sei anni di militanza, il 5 luglio 2011 si accasa al Lugano in Svizzera. Esordisce nella prima giornata di campionato uscendo dal campo all'85', mentre la prima rete arriva alla terza giornata. Non riuscendo ad ambientarsi in Svizzera, gi\u00e0 nel mese di novembre smette di allenarsi ottenendo la rescissione del contratto alcune settimane dopo. Chiude cos\u00ec l'esperienza con 9 partite complessive e un ulteriore gol segnato; l'ultima apparizione \u00e8 quella del 23 ottobre 2011.\nIl 21 gennaio 2012 viene tesserato dalla Cremonese. Il 12 febbraio seguente segna una doppietta al Siracusa. Il 19 luglio 2012, a una settimana dal rinnovo del contratto con la Cremonese, annuncia il ritiro dall'attivit\u00e0 agonistica a seguito del riscontro di una fibrillazione atriale, che gli ha impedito di avere l'idoneit\u00e0 all'attivit\u00e0 non facendogli superare le visite mediche, dichiarando che \u00abIl momento dell'addio l'avevo immaginato diverso, ma la salute viene prima di tutto\u00bb.\nAllenatore.\nIl 27 novembre 2012 consegue il titolo di Allenatore Uefa-B rilasciato dal Centro Tecnico Federale di Coverciano.\nIl 18 luglio 2013 diventa il tecnico degli Allievi Nazionali Professionisti B del Brescia, squadra in cui ha giocato per sei stagioni.\nNel 2014-2015 frequenta a Coverciano il corso di abilitazione per il master di allenatori professionisti Prima Categoria-Uefa Pro.\nDal 5 gennaio 2015 \u00e8 allenatore della formazione Primavera del Brescia, che successivamente abbandona per andare al Foggia come vice di De Zerbi, dal quale vengono esonerati. La coppia si riforma al Palermo nel settembre 2016, ma dopo 12 partite vengono esonerati.\nNell'ottobre 2017 segue De Zerbi a Benevento come allenatore in seconda. Nonostante il buon impatto avuto con l'arrivo in panchina del nuovo allenatore, i campani retrocedono.\nNel giugno 2018 viene ingaggiato dal come allenatore in seconda, lavorando ancora al fianco di De Zerbi. In neroverde resta per un triennio, caratterizzato da ottimi risultati.\nNel giugno 2021 segue De Zerbi allo , andando a ricoprire il ruolo di vice della squadra ucraina."}
{"id": "594305", "revid": "125130718", "url": "https://it.wikipedia.org/wiki?curid=594305", "title": "Cavasagra", "text": "Cavasagra \u00e8 una frazione di Vedelago, in provincia di Treviso, di circa 2.000 abitanti cui fanno parte anche le borgate di Carpenedo e Viciliege.\nTra il 1867 e il 1871 fu sede municipale, sotto la denominazione di Sant'Andrea di Cavasagra.\nIl principale monumento \u00e8 villa Corner della Regina.\nOrigini del nome.\nVarie sono le ipotesi circa l'origine del curioso nome del paese. \u00c8 probabile che la \"r\" del vocabolo Cavasagra non sia originale, tanto che antichi testi fanno riferimento a: \nStoria.\nIl territorio di Cavasagra \u00e8 abitato da almeno 5-6\u00a0000 anni. Resti archeologici d'epoca preistorica furono ritrovati nell'area del Pal\u00f9, la palude che fino all'inizio del Novecento occupava l'area meridionale del paese. Alcuni ritrovamenti sono avvenuti in localit\u00e0 Fossa Storta, non distante dalle sorgenti del fiume Sile: strumenti in selce, lame di media grandezza, raschiatoi, apici di falcetti, punte di frecce, diverse macine da mulino in pietra arenaria e un'ascia in marmo serpentino verde. Questi oggetti sono da iscrivere al Neolitico e cio\u00e8 a 4.550 \u2013 3.000 anni avanti Cristo. Alle sorgenti del Sile, a sud di Cavasagra, in una zona paludosa, \u00e8 stato trovato materiale vario in argilla e selce appartenuto ad un insediamento palafitticolo disposto a semicerchio. Da questo sito, ascrivibile al periodo Eneolitico (3.000 \u2013 1.800 anni a.C.) sono emersi resti di materiale organico come ossa di animali domestici e avanzi di cibo, selci lavorate, raschiatoi e vasi di argilla appartenenti a una necropoli. L'insediamento doveva contare sette-ottomila persone.\nLa prima menzione scritta alla localit\u00e0 risale all'anno 997.\n\u00c8 meno noto che alcune persone del luogo parteciparono ai moti del 1848, nella difesa cio\u00e8 della Nuova Repubblica Veneta di San Marco, proclamata da Daniele Manin. Di Cavasagra sono i caduti Catterino Basso e Luigi Vettori, il primo nella difesa del forte di Marghera, il secondo nella difesa di Venezia.\nDurante il Plebiscito del Veneto del 1866 a Cavasagra, un austriacante inneggi\u00f2 pubblicamente all'Impero e venne tradotto nel carcere di Castelfranco.\nTra il 1867 e il 1871 a Cavasagra fu sede municipale, sotto la denominazione di Comune di Sant'Andrea di Cavasagra. A Cavasagra venne infatti trasferita la sede dell'ex comune di Albaredo. Il Comune fu poi soppresso e integrato a Vedelago. Una decisione che suscit\u00f2 non poche polemiche e resistenze. Scrisse ad esempio il conte Persico sulla Gazzetta di Venezia: \"si rileva, che il comune di S. Andrea di Cavasagra ha una superficie di P.M. 31333:69 una rendita censuaria di L. 63043:52 ed una popolazione di 3493 abitanti, e che l'altro comune di Vedelago ha una superficie di P.M. 27676:01, una rendita censuaria di L.54208:74 ed una popolazione di 2027 abitanti. Quando si eccettui il Capoluogo del distretto (Castelfranco Veneto, ndr) si vede che tra la popolazione, la superficie e la rendita degli altri sei Comuni non corrono grandi differenze. [...] Dunque \u00e8 manifesto per la ragione delle cifre che il Comune di Vedelago, e pi\u00f9 ancora quello di S. Andrea, non possono qualificarsi Comuni esigui e tali per cui si presenti, nonch\u00e9 il bisogno, l'opportunit\u00e0 della loro unione\".\nNella seconda met\u00e0 dell'Ottocento, era in funzione a Cavasagra uno dei pochi molini dell'area.\nPoco dopo venne aperta la prima linea ferroviaria che attraversava la frazione: nel 1877 fu inaugurata la Vicenza-Treviso con stazione ad Albaredo. Anche in questo caso tra le proteste, in quanto i residenti hanno inutilmente chiesto un'ulteriore stazione nei pressi della borgata di Carpenedo.\nLa storia del paese nella prima met\u00e0 del Novecento \u00e8 legata a doppio filo al conte Antonio Frova ed alla sua famiglia. Il conte arrivato a Cavasagra da Milano nel 1902, acquistando dai conti Persico la villa Corner e la relativa tenuta agricola: 80 case e 620 ettari, lavorati da 133 famiglie. Frova promosse opere di bonifica e il rinnovamento dei sistemi di coltivazione. Innovazioni non sempre comprese e positivamente valutate dai contadini del posto.\nIl 30 novembre del 1907 la villa fu teatro di una rivolta contadina contro il conte Frova: una cinquantina di rivoltosi, incolpati dell'incendio della barchessa, finirono in carcere per tre mesi e solo grazie al monsignor Angelo Brugnoli furono liberati. I Frova hanno poi venduto le propriet\u00e0 nel 1946.\nRivolta di Cavasagra (novembre 1907).\nEsistono molti resoconti storici che descrivono il \"grave fatto\" avvenuto a Cavasagra sabato 30 novembre 1907. Verso la mezzanotte la villa Persico ora Frova, al suono della campana a martello, fu assalita da contadini infuriati che divelsero i cancelli, atterrarono le statue del giardino, devastarono le serre e le adiacenze e per ultimo appiccarono il fuoco alla scuderia e fienile. Era la notte di Sant'Andrea e la descrizione riporta le parole del sindaco dell'epoca, in una sua relazione. L'interrogativo era se si trattava di un movimento spontaneo di protesta di contadini esasperati dai metodi del padrone, oppure una sommossa provocata ad arte da \"mestatori\" guidati da interessi politici o particolari.\nIl padrone era Antonio Frova, ex guardaboschi bergamasco, il quale aveva acquistato pochi anni prima, nel 1903, la tenuta e la villa della contessa Persico. Gi\u00e0 il cambio di proprietario aveva suscitato molte preoccupazioni negli affittuari, che dal nuovo padrone \"non possono ripromettersi se non un forte aumento sui fitti\", come si legge in un documento della locale fabbriceria. L'aumento arriva puntuale negli anni seguenti, dopo che Frova ha introdotto alcune migliorie, bonifiche di terreni, una diversa rotazione delle colture ed ha riempito le stalle di bestiame. Non \u00e8 pi\u00f9 la tradizionale gestione paternalistica dei vecchi nobili; di essa forse rimane soltanto la pretesa di \"ubbidienza assoluta\" e di onoranze ed obbligazioni (carriaggi, lavori a 60-80 centesimi al giorno), sempre meno tollerate dai contadini. Solo il padrone, poi, pu\u00f2 provvedere all'acquisto di concimi chimici ed all'assicurazione del frumento contro i danni della grandine, naturalmente a spese degli affittuari. Delle loro condizioni economiche si preoccupa fino ad un certo punto, si limita a raccomandare \"la massima pulizia nelle case, nei cortili e nelle stalle\"; ma se in caso di rimostranze fa rispondere dal suo legale: \"Emigrate in America!\"\nI cambiamenti introdotti, che nei primi anni portano pi\u00f9 che altro nuovi oneri per i contadini, il diverso tipo di rapporti con il padrone, di cui pure si riconosce la competenza, suscitano malumori e proteste. Spuntano scritte sui muri e volano sassate contro la villa, viti e gelsi vengono tagliati di notte.\nPoco dopo l'ultimo aumento dei fitti, nel San Martino del 1907, scatta l'assalto alla villa. C'\u00e8 subito un forte dispiegamento di forza pubblica. \"Entro poche ore Cavasagra era in una sorta di stato d'assedio: pompieri per spegnere l'incendio, cinquanta carabinieri, uno squadrone del 4* Genova Cavalleria e 300 soldati\".\nUna sessantina di contadini vengono arrestati, ma le indagini non approdano a risultati concreti e qualche mese dopo gli indiziati sono tutti scarcerati. Grazie soprattutto all'intervento del Vescovo, del suo Cancelliere don Brugnoli, e del Parroco, don Luigi Perizzolo. Il Tribunale dichiara il \"non luogo a procedere per non privata vita\". Frova ottiene la solidariet\u00e0 e l'appoggio della gerarchia ecclesiastica, delle autorit\u00e0 e degli organi di stampa, concordi nel riprovare pubblicamente i fatti.\nDopo aver pensato di vendere tutta la sua tenuta (e don Brusatin stesso entra per un certo tempo in trattativa), Frova decide di rimanere e giunge a concludere un nuovo e migliore contratto con i dipendenti. \"Circa gli autori dei misfatti regna un mistero impenetrabile... V'\u00e8 chi suppone l'opera intelligente di persone estranee, forse era questa la via che doveva battere l'autorit\u00e0 giudiziaria per conchiudere meglio la sua istruttoria\", annota il Vescovo in occasione della visita pastorale dell'8 ottobre 1908.\nI sospetti cadono, infatti, sui socialisti di Castelfranco infiltratisi tra i contadini; e la tesi sarebbe avvalorata anche da una testimonianza di don Ferdinando Pasin. Certo un'organizzazione ci dev'essere senz'altro stata: lo fa capire la numerosa partecipazione alla sommossa, la scelta della notte della sagra del paese, il prolungato suono delle campane a martello, l'azione di ostacolo all'arrivo degli aiuti. Ma sull'attribuzione della responsabilit\u00e0 c'\u00e8 qualche dubbio: don Pastega infatti, allora parroco alla Pieve di Castelfranco, confessa, nel suo diario, di aver subito saputo \"pochi giorni dopo il delittuoso incendio, il nome delle persone maggiormente responsabili\" e di averli comunicati a persona influente della Curia, che \"soffoc\u00f2 possibili strascichi\". Se si fosse trattato veramente di socialisti, forse le cose non sarebbero andate come andarono, visto anche i rapporti conflittuali che don Pastega aveva a Castelfranco con gli esponenti di quel partito.\nL'episodio, comunque, fa molto scalpore per l'inatteso e inconsulto scoppio di violenza e ha un'eco in Parlamento a Roma. Testimoniava soprattutto lo stato di esasperazione a cui erano giunti i contadini veneti, ma \u00e8 anche una riprova del ruolo svolto dal clero, ancora in grado di far opera di pacificazione.\nCostruzione della scuola primaria.\nDopo la morte di Antonio Frova (1920) i figli Arturo, Camillo e Carla hanno voluto onorarne la memoria donando al paese la scuola elementare, tuttora in uso, che domina la piazza del Paese. L'edificio, opera degli architetti veneziani Berti e Lorenzetti, \u00e8 stato inaugurato nel 1925. Poi ristrutturata, la scuola primaria Cavasagra dispone attualmente di cinque aule, un laboratorio grafico-pittorico, uno di informatica e video e uno di scienze, con i relativi sussidi.\nComando della Ottava e Decima Armata.\nNel corso della Prima guerra mondiale, la villa Frova, (ora Corner della Regina) fu sede di comando della Ottava Armata italiana ( ex 2 Armata ), guidata dal Generale Giuseppe Pennella,(dall'inizio marzo 1918 e fino alla fine della battaglia del Montello) e in seguito dal generale Enrico Caviglia. Al suo arrivo nella Villa Frova, il 23 giugno 1918, il generale (E. Caviglia) prese per la prima volta possesso del comando d'armata che guid\u00f2, con la decima, alla vittoria finale nell'ottobre 1918. La permanenza a Cavasagra rappresent\u00f2 quindi un passaggio importante nella carriera di Caviglia.\nA ricordo dell'episodio storico rimangono i 2 cannoni austriaci che tuttora adornano il viale d'ingresso di villa Corner, una targa ricordo a Caviglia all'ingresso della villa, la denominazione della piazza principale del paese, che porta proprio il nome del generale Enrico Caviglia.\nScrive Leonardo Lanaro che \"[...] in paese si erano in qualche modo sistemati buffi scozzesi in gonnellino e Arditi prepotenti. Tra un'impresa e l'altra avevano compiuto soste nelle retrovie e si erano dedicati ad esercitazioni con bombe a mano; e il luogo pi\u00f9 adatto era ovviamente un angolo del Pal\u00f9, quelle terre maledette che non si lasciavano coltivare. [..] Ora la villa era tornata ai Frova, Caviglia era stato decorato e degli Arditi rimaneva solo qualche figlio regalato a ragazze sfortunate\".\nBonifica del \"Pal\u00f9\".\nMolto importanti per lo sviluppo del paese furono le bonifiche della zona paludosa del Pal\u00f9. L'area delle sorgenti del Sile era infatti un vasto bacino, straordinariamente ricco d'acqua e altrettanto insalubre, ma che consentiva l'allevamento di rane, pesci d'acqua dolce, ma persino di gamberi e gamberetti. C'\u00e8 chi speriment\u00f2, con poco successo, l'impiantazione di risaie. Tutti esperimenti poco fortunati. \"Se la bonifica definitiva della zona sorgenti \u00e8 avvenuta in questo secolo (il Novecento, ndr), le prime opere di sistemazione agraria della grande palude risalgono all'inizio del '700\" La fase pi\u00f9 importante delle bonifiche inizia per\u00f2 nel 1927: con il regio decreto 27.10.1927 venne costituito il Consorzio di Bonifica Destra Sile Superiore. Determinante fu l'eliminazione o il ridimensionamento dei mulini che impedivano il deflusso delle acque, dal Munaron a Casacorba al mulino di Morgano. L'opera di bonifica continu\u00f2 per decenni con l'utilizzo di draghe, gli interventi sul canale Corbetta, fino alla conclusione definitiva con lo scavo del canale Gronda. Si tratta dell'ultimo importante intervento, avvenuto tra il 1966 e il 1969, che ha consentito di risolvere definitivamente il problema aprendo alla coltivazione intensiva.\nAll'inizio degli anni duemila a Cavasagra \u00e8 stato costruito un fitodepuratore, finanziato e promosso dal Comune di Vedelago. L'impianto, di nuova concezione, non \u00e8 mai per\u00f2 entrato pienamente in funzione a causa di numerosi problemi tecnici a lungo irrisolti.\nBoom economico e ritorno all'emigrazione.\nCavasagra stata a lungo terra d'emigrazione, almeno fino al ventennio fascista: molte le famiglie che hanno cercato fortuna in America Latina (Argentina e Brasile innanzitutto), Australia, Germania, Francia e Svizzera. Un fenomeno arrestatosi con il boom economico e demografico durato dal secondo dopoguerra fino alla fine degli anni novanta del Novecento, con la progressiva scomparsa dell'agricoltura come professione, mentre sempre pi\u00f9 cavasagresi trovavano impiego nelle fabbriche di Castelfranco Veneto, nei calzaturifici di Montebelluna e nelle tante piccole aziende dei distretti produttivi locali.\nLa crisi economica che ha segnato i primi anni Duemila ha nuovamente duramente colpito il paese. A differenza di allora, quando partivano contadini semianalfabeti, ad andarsene in questo periodo sono soprattutto giovani laureati. Le mete sono ancora Germania, Inghilterra e Francia, ma anche i paesi dell'Europa dell'Est, Australia e America Settentrionale.\nMonumenti e luoghi d'interesse.\nIl principale monumento del paese \u00e8 villa Corner della Regina, una villa veneta che sorge a ovest del paese, circondata da un elegante giardino all'italiana, arredato da gruppi di statue, una piscina monumentale e un lungo filare prospettico che corre verso le sorgenti del Sile.\nLa piazza principale \u00e8 dominata dalla Chiesa dedicata a sant'Andrea, col vicino slanciato campanile, che ospita una apprezzata pala del Cinquecento dedicata al santo titolare. Sulla piazza si affacciano altri due imponenti edifici: la scuola elementare \"Antonio Frova\" e la pi\u00f9 moderna scuola paritaria dell'infanzia \u201cMaria Immacolata\u201d di Cavasagra.\nUn paio di chilometri a sud del centro della localit\u00e0 scorre il fiume Sile. L'area \u00e8 considerata di interesse naturalistico ed \u00e8 protetta dalla Regione Veneto, come Parco Regionale. Anche a Cavasagra, cos\u00ec come nella vicina Casacorba, si trovano alcuni fontanassi, le risorgive da cui il Sile sgorga.\nD'interesse anche le campagne a nord del paese, dove si possono vedere interessanti esempi dell'antica sistemazione a piantata in cui gli appezzamenti sono suddivisi da filari di gelsi che talvolta, ma sempre meno diffusi, sostengono ancora le viti. Al confine con Ospedaletto, nei pressi delle Case Ballao, si possono ammirare alcuni giganteschi cipressi di Palude, di et\u00e0 plurisecolare: si tratta di una specie importata dall'America nel Seicento; la loro et\u00e0 e dimensione li rende di particolare interesse sotto il profilo botanico.\nVilla Corner della Regina.\nVilla Corner \u00e8 una villa veneta di impronta palladiana, di origine cinquecentesca e ultimata dall'architetto Francesco Maria Preti nel Settecento per Pietro Corner.\nChiesa di Sant'Andrea.\nLa fondazione della chiesa di Cavasagra, dedicata a Sant'Andrea, si pu\u00f2 far risalire al XII secolo. Molti sono i documenti che la riguardano ma nulla si sa di come fosse in origine e quali opere d'arte contenesse. Si suppone che l'attuale pala d'altare raffigurante Sant'Andrea, fra San Girolamo e S. Maria Maddalena, sia in verit\u00e0 un'opera cinquecentesca commissionata proprio per questa chiesa. Il dipinto, molto originale dal punto di vista iconografico, \u00e8 di ottima qualit\u00e0 pittorica, tanto che \u00e8 stato a lungo attribuito al Cima da Conegliano. Un'attribuzione voluta da Luigi Crico, oggi considerata non attendibile. Rimane pi\u00f9 credibile l'attribuzione di M. Lucco (1978) al veronese Domenico Capriolo (1494-1528).\nLe uniche notizie certe riguardanti l'edificio originale risalgono al 1580: allora la chiesa era lunga 50 piedi e larga 2. Negli stessi anni \u00e8 menzionata la chiesa campestre di San Giacomo a Carpen\u00e8 (oggi Carpenedo). Nel 1673 viene costruito il nuovo campanile. Nel 1818 viene posta la prima pietra della nuova chiesa che, tuttavia \u201cprecipit\u00f2 a terra per mala costruzione dell'architetto\u201d. Cos\u00ec si dovette attendere il 1824 per l'attuale chiesa. Lo slanciato campanile fu costruito nel 1893.\nEventi.\nLa sagra paesana \u00e8 dedicata alla Madonna del Rosario e si svolge a novembre. Nella prima domenica di ottobre, a Cavasagra si teneva inoltre tradizionalmente la festa dei \"Pomi ingran\u00e0i\" (Melograni), appuntamento oggi dimenticato. Dagli anni settanta si svolge invece nella borgata di Carpenedo una popolare \"Festa della Birra\".\nA Cavasagra, presso le Barchesse di villa Corner, ha sede l'associazione culturale Veneto Jazz, promotrici di concerti e rassegne jazzistiche in tutto il Veneto."}
{"id": "594306", "revid": "2181004", "url": "https://it.wikipedia.org/wiki?curid=594306", "title": "Jacob B\u00f6hme", "text": "Fu uno dei principali esponenti del misticismo cristiano moderno, ed era detto dai suoi contemporanei \"\u00abPhilosophus teutonicus\u00bb\".\nBiografia.\nJacob B\u00f6hme nacque nell'aprile del 1575 nella tedesca Seidenberg, ora parte di Sulik\u00f3w. Figlio di contadini, frequent\u00f2 per poco tempo la scuola del villaggio dove era nato, poi fu mandato nella vicina G\u00f6rlitz ad imparare il mestiere di calzolaio, che esercit\u00f2 come maestro in una bottega presso le mura alla porta del Nei\u00dfe fin verso il 1613.\nNei sette anni successivi un\u00ec la predicazione ad attivit\u00e0 commerciali, e solo negli ultimi quattro anni della sua vita si sarebbe dedicato esclusivamente alla ricerca mistico-religiosa.\n&lt;br&gt;Nel 1599 spos\u00f2 la figlia di un macellaio, Catharina Kunschmanns, dalla quale ebbe quattro figli. Per il resto egli condusse, per quanto gli fu possibile, la vita modesta di un uomo mite e paziente.\nLa diffusione della sua prima opera, manoscritta e pubblicata a sua insaputa da parte di un suo estimatore, gli attir\u00f2 la diffidenza del pastore di G\u00f6rlitz, Gregorius Richter, che lo accus\u00f2 di eresia e rimase suo oppositore per tutta la vita. Quando, nel 1624, B\u00f6hme fu chiamato a Dresda per giustificare le proprie opere dinanzi a un consesso di religiosi, i suoi scritti vennero colpiti da interdetto. Richter mor\u00ec appena qualche mese prima di B\u00f6hme, consentendo a quest'ultimo di morire, a sua volta, riabilitato, grazie alla confessione evangelica raccolta dal nuovo pastore.\nLa sua esperienza mistica, il fatto stesso che egli ne parlasse e si sforzasse di descriverla, aveva rappresentato per il suo paese un forte motivo di scandalo, esponendolo agli attacchi della comunit\u00e0 religiosa locale, che dopo la sua morte giunse ad oltraggiarne la tomba. D'altro canto ebbe anche parecchi sostenitori a livello personale, che lo veneravano al punto da farne quasi oggetto di culto. Tra i suoi seguaci, il teologo e astronomo Johan Jacob Zimmerman.\nLa mistica e il pensiero.\nB\u00f6hme aveva ricevuto una rigida educazione luterana, come era normale nel suo paese e nella sua classe sociale. Per via della sua scarsa istruzione, disse di s\u00e9: \u00abHo letto un solo libro, il mio libro, dentro di me\u00bb. Il bisogno di comunicare le proprie esperienze mistiche, tuttavia, lo spinse verso i libri e la scrittura. Egli stesso rifer\u00ec di aver vissuto tali esperienze in tre occasioni diverse (1600, 1610, 1617), e di come queste lo coinvolgessero per diversi giorni anche fisicamente.\nB\u00f6hme era convinto che l'uomo avesse la capacit\u00e0 di comprendere il mistero di Dio, da lui concepito come la realt\u00e0 informe e originaria da cui prende vita la creazione. Per tale motivo, il suo misticismo difficilmente poteva conciliarsi con il cristianesimo protestante, in quanto metteva in discussione il nodo teologico della Riforma, che indica nella Bibbia l'unica fonte del contatto tra l'uomo e Dio, sottolineando l'inattingibilit\u00e0 di quest'ultimo per vie diverse. Proprio per questa ragione il luteranesimo, essendo in quei decenni tutto proteso a fondare la propria teologia in antagonismo con quella di Roma, non ammetteva possibilit\u00e0 di santificazione del singolo uomo che nell'aldil\u00e0, e dunque giudicava negativamente la venerazione di cui B\u00f6hme era fatto oggetto.\nPer certi aspetti egli apparve pi\u00f9 vicino alle posizioni del cattolicesimo, che riconosce la possibilit\u00e0 di una teologia naturale e di un contatto diretto, immediato e personale con la divinit\u00e0, sebbene B\u00f6hme se ne discostasse per l'esaltazione del primato della fede. \u00c8 comunque attestata la sua profonda venerazione per la Vergine Maria.\nSecondo B\u00f6hme, in Dio \u00e8 presente una polarit\u00e0 di forze contrapposte: per un verso Egli \u00e8 il Nulla, un abisso insondabile e indeterminato, dal quale per\u00f2 scaturisce un incontenibile desiderio di vita, attraverso il quale prendono forma le diverse realt\u00e0 in cui si esplica la Creazione. Dio racchiude in s\u00e9 sia il Bene che il Male, lo spirito e la materia, la luce e le tenebre. Rifacendosi alla tradizione neoplatonica che vedeva in Dio l'unit\u00e0 dei contrari, come potenza che si attua dinamicamente nel mondo, B\u00f6hme tuttavia va oltre la concezione agostiniana del male inteso come semplice non-essere, riconoscendo anche la positivit\u00e0 del negativo.\nB\u00f6hme nella sua opera insiste particolarmente su una visione trinitaria di Dio (Dio-Cristo-Uomo), che deriva dal reciproco scontrarsi della sua Volont\u00e0 e Contro-Volont\u00e0, e in cui convergono tra l'altro motivi cabbalistici e numerologici connessi ad influssi ermetici.\nGli scritti.\nLe letture di B\u00f6hme furono quelle di un autodidatta, particolarmente orientate alla conoscenza dei mistici tedeschi (Meister Eckhart fra tutti), e della filosofia naturale del XVI secolo, fortemente intrisa di magia ed alchimia, e veicolata attraverso Paracelso.\nLa sua prima opera scritta fu \"Morgenr\u00f6te im Aufgang\" (nota anche come \"Aurora consurgens\", o \"l'Aurora nascente\"), che cominci\u00f2 a circolare nel 1618. In essa, utilizzando le immagini e le metafore dell'alchimia, B\u00f6hme descriveva lo sviluppo del S\u00e9 dalla condizione iniziale di oscurit\u00e0 e immersione nella materia, attraverso un lungo e doloroso processo di annientamento, trasformazione e resurrezione, fino alla conclusiva luce del risveglio.\nNegli anni successivi apparvero:\nLa fortuna di B\u00f6hme.\nBench\u00e9 B\u00f6hme sia poco citato nei manuali di filosofia, nei suoi scritti sono presenti molti elementi che verranno successivamente sviluppati dal pensiero metafisico tedesco: gi\u00e0 con Spinoza della generazione immediatamente seguente, e poi nell'Ottocento con Hegel (che lo considerava \u00abil primo filosofo tedesco\u00bb) e soprattutto Schelling, da lui influenzato in particolare nella sua seconda filosofia; quindi Arthur Schopenhauer (1788-1860), trascendentalisti come Emerson e Thoreau, Friedrich Nietzsche (1844-1900) fino a Martin Heidegger (1889-1976) contengono echi delle sue riflessioni.\nIl suo pensiero influ\u00ec in maniera rilevante sull'evoluzione del filone teosofico e mistico del pensiero romantico che attravers\u00f2 il nord Europa fino al XX secolo. Si vedano:"}
{"id": "594309", "revid": "124395890", "url": "https://it.wikipedia.org/wiki?curid=594309", "title": "Paola Ferrari", "text": "Attiva in Rai fin dagli anni novanta, ha condotto i principali programmi sportivi della televisione pubblica, come \"La Domenica Sportiva\" e \"90\u00ba minuto\".\nBiografia.\nHa iniziato come attrice di fotoromanzi in Grand Hotel e ha debuttato in televisione nel 1977 come \"centralinista\" in \"Portobello\", condotto da Enzo Tortora, venendo riconfermata nella seconda edizione del programma (1977-78). Ha collaborato quindi come giornalista sportiva per la rete lombarda Telenova, gestita dai Paolini, e scrive sul giornale per ragazzi \"Intrepido\" alcuni articoli sul calcio. Realizza per la Rai nel 1988 alcuni servizi per la \"Domenica Sportiva\", venendo poi assunta in azienda nel 1992. Nel 1995 ha affiancato Gianni Cerqueti a \"Dribbling\", per poi passare alla conduzione della \"Domenica Sportiva\", dal 1996 al 1999.\nNel 1999 \u00e8 passata al \"Tg2 Costume e Societ\u00e0\"; dallo stesso anno fino al 2002 ha condotto l'edizione della notte del notiziario mentre dal 2000 ha condotto l'edizione delle 13 del TG2 . Nel biennio 2002-2003 ha presentato \"Pole Position\", in coppia con Amedeo Goria. Nella stagione 2003-2004, \u00e8 stata alla guida di \"90\u00ba minuto\", divenendo la prima donna a condurre il programma, collegandosi in diretta con un gruppo di opinionisti (tra cui Giorgio Tosatti) e cronisti di sesso maschile. Durante il campionato europeo di calcio 2004 ha condotto la trasmissione di seconda serata di Rai 2 \"I figli di Eupalla\", insieme a Linus. \u00c8 rimasta a \"90\u00ba minuto\" per un'altra stagione (2004-2005) fino alla cessazione del programma per lo scadere dei diritti Rai sulla Serie A.\nNel 2005 ha inoltre partecipato come concorrente allo show di Milly Carlucci \"Ballando con le stelle\", tornandovi per l'edizione successiva in qualit\u00e0, stavolta, di giurata del torneo per bambini. Nella stagione 2005-2006 \u00e8 tornata alla \"Domenica Sportiva\" con Marco Mazzocchi, e ha condotto in occasione del campionato mondiale di calcio 2006 la trasmissione \"Dribbling Mondiale\". Dal 12 settembre 2006 \u00e8 stata alla guida su Rai 2 di \"Marted\u00ec Champions\", programma che racconta e sintetizza a caldo gli incontri del marted\u00ec della Champions League. Dall'autunno 2008 ha condotto anche \"Un mercoled\u00ec da campioni\", altro programma Rai dedicato alla Champions League, e \"Play Off Champions\".\nIl 28 febbraio 2008 ha presentato la propria candidatura alla Camera dei deputati nelle elezioni politiche nella XV Circoscrizione (Lazio I) per La Destra di Francesco Storace e Daniela Santanch\u00e8. Nel 2010 ha condotto da \"Piazza di Siena\" a Roma, \"Notti mondiali\" assieme a Giampiero Galeazzi e Maurizio Costanzo (denominata da lei stessa \"la strana coppia\"), in collegamento con \"Notti mondiali\" di Jacopo Volpi da Johannesburg. Sempre nel 2010 \u00e8 tornata alla \"Domenica Sportiva\". Dall'8 giugno al 1\u00ba luglio 2012 ha condotto su Rai 1 e Rai 3 \"Stadio Europa\". Nel settembre 2014, dopo essere stata sostituita alla conduzione del programma la \"Domenica sportiva\" dalla collega Sabrina Gandolfi, ha suscitato l'attenzione dei mass media il suo dissenso in merito all'allontanamento dalla trasmissione, entrando in polemica con la nuova conduttrice e con il collega Marco Mazzocchi.\nNel 2015-2016 \u00e8 tornata a condurre \"90\u00ba minuto\" dopo dieci anni, questa volta con Marco Mazzocchi. Insieme a lui ha condotto anche i pre e post-partita del Campionato europeo di calcio 2016. Da agosto 2016 conduce ancora \"90\u00ba minuto\", questa volta con Alberto Rimedio e Mario Sconcerti.\nDal 2018 conduce, affiancata da Paolo Rossi, gli appuntamenti pre e post-partita delle partite di calcio in onda su Rai 1.\nNell'estate del 2020 conduce \"90\u00ba minuto flash\" nei post-partita di Serie A e per la stagione seguente alla domenica torna al timone di \"90\u00ba minuto\" affiancata da Enrico Varriale. \nDal 20 marzo 2021 torna ad essere volto Rai per la Nazionale Calcio Azzurra e conduce i pre e post-partita del Campionato europeo. Nell'agosto di quell\u2019anno dichiara alla stampa che guider\u00e0 la Nazionale italiana di calcio verso il Campionato mondiale di calcio 2022 in Qatar, e che subito dopo terminer\u00e0 la sua esperienza lavorativa con la Rai per dedicarsi al Lucisano Media Group.\nVita privata.\nIl 10 aprile 1997 ha sposato l'imprenditore Marco De Benedetti; la coppia ha due figli: Alessandro (1999) e Virginia (2000). Si considera cattolica e devota di san Francesco d'Assisi.\nAttivit\u00e0 imprenditoriali.\nComincia nel 2014 il suo percorso imprenditoriale con il 33% della Visibilia Pubblicit\u00e0 dell'amica Daniela Santanch\u00e8, societ\u00e0 attiva nel mondo dell'editoria per le riviste attraverso Visibilia Editore, di cui detiene il 5,4% ed \u00e8 la vicepresidente. Nel 2016 lascia la societ\u00e0 per le frizioni con la Santanch\u00e8 relative alla gestione.\nDal 2017 \u00e8 socia di Lucisano Group IIF International Italian Film, societ\u00e0 quotata Borsa AIM e consigliere di Amministrazione con delega Documentari, Docufilm e New media."}
{"id": "594310", "revid": "151034", "url": "https://it.wikipedia.org/wiki?curid=594310", "title": "Citroen Mehari Arm\u00e9e", "text": ""}
{"id": "594311", "revid": "287204", "url": "https://it.wikipedia.org/wiki?curid=594311", "title": "Happiny", "text": ""}
{"id": "594312", "revid": "1745137", "url": "https://it.wikipedia.org/wiki?curid=594312", "title": "Peugeot P4", "text": "Il Peugeot P4 \u00e8 un fuoristrada francese a trazione integrale, sostituto dal 1982 del precedente Hotchkiss M 201 e basato su un disegno di un marchio tedesco. Il P4 \u00e8 stato prodotto in migliaia di esemplari e utilizzato come veicolo da collegamento all'interno dell'Esercito francese.\nStoria.\nSviluppo.\nSi tratta di una produzione su licenza della tedesca Mercedes-Benz G, la cui carrozzeria \u00e8 stata ridisegnata e il gruppo motore-trasmissione rimpiazzato da materiali francesi: il progetto inizi\u00f2 nel corso degli anni settanta come collaborazione tra la Peugeot e la Mercedes-Benz. Il primo prototipo fu testato con successo nel 1978.\nProduzione.\nLa fabbricazione in serie della P4 ebbe inizio nel 1982 da parte della Panhard, che ricevette una commessa per esemplari; la produzione continu\u00f2 fino al 1985 totalizzando circa veicoli consegnati.\nImpiego operativo.\nIl P4 \u00e8 stato dispiegato nelle truppe di terra francesi con la sigla VLTT, stante per \"Vehicule Liaison Tout-Terrain\" e traducibile in italiano come \"veicolo da collegamento fuoristrada\". Attualmente \u00e8 stato programmato il suo rimpiazzo con il Panhard PVP e ne \u00e8 stata fornita anche la versione civile.\nCaratteristiche.\nIl Peugeot P4 \u00e8 stato dotato con i due tipi di motore adottati dalla Peugeot 504. Il primo apparato \u00e8 un diesel XD3 da 70\u00a0hp e 2,5 litri di cilindrata, alimentato a gasolio; il secondo propulsore \u00e8 un XN8 alimentato a benzina con una potenza di 78\u00a0hp. In entrambi i casi la trasmissione \u00e8 stata traslata dall'automezzo civile Peugeot 604. Sul P4 sono stati inoltre installati motori diesel turbocompressi da 1,9 litri di cilindrata e 90\u00a0hp di potenza oppure da 2,1 litri eroganti 109\u00a0hp.\nIn totale il P4 \u00e8 lungo 4,20 metri, largo 1,70 e con un'altezza di 1,90 metri: \u00e8 in grado di trasportare fino a 500 chili di carico vario, ha posto per un pilota e tre passeggeri, oltre a essere equipaggiato con un apparato radio. Le sue dimensioni contenute rendono possibile il suo spostamento con un elicottero e anche il lancio aereo. Con un peso di soli chili, il P4 pu\u00f2 raggiungere la velocit\u00e0 massima su strada di 108\u00a0km/h con punte di 118\u00a0km/h e coprire fino a 600 chilometri circa a velocit\u00e0 media. Eccellenti la manovrabilit\u00e0 e la mobilit\u00e0: pu\u00f2 infatti gestire pendenze del 70%, trincee e ostacoli verticali da 0,50 metri circa e guadi profondi fino a 0,60 metri.\nVarianti.\nPeugeot P4D.\nSono i fuoristrada il cui motore XN8 \u00e8 stato rimpiazzato dall'XD3 diesel, da cui la lettera \"D\" aggiunta al nome: nel 1992 sono stati convertiti in tal senso esemplari.\nPeugeot P4P.\nRappresenta la versione corazzata del mezzo, fabbricata durante gli anni novanta in cinque modelli diversi. La seconda \"P\" che designa questa variante sta per \"prot\u00e8ge\", cio\u00e8 \"protetto\".\nPeugeot P4 SAS.\nVersione da ricognizione dotata di armamento offensivo: una mitragliatrice da 12,7\u00a0mm e una da 7,62\u00a0mm. \u00c8 stata concepita per le operazioni delle forze speciali.\nVEHA.\nConcepita nel 1996, \u00e8 una versione alleggerita del P4 pensata espressamente per le truppe aviotrasportate."}
{"id": "594314", "revid": "729019", "url": "https://it.wikipedia.org/wiki?curid=594314", "title": "Hotchkiss M 201", "text": "Il fuoristrada Hotchkiss M201 \u00e8 stato per molti anni il veicolo leggero dell'esercito francese.\nLa M201 era una Willys MB prodotta dalla Hotchkiss su licenza in oltre 40.000 esemplari, fino ai tardi anni sessanta. Essa mostrava equipaggiamenti particolari, come per esempio 4 lanciatori scatolati per missili anticarro Entac."}
{"id": "594319", "revid": "729019", "url": "https://it.wikipedia.org/wiki?curid=594319", "title": "UAZ-469", "text": "La UAZ-469 \u00e8 un autoveicolo fuoristrada russo destinato esclusivamente all'Armata Rossa e costruito dalla UAZ a partire dal 1973 in sostituzione della GAZ-69.\nStoria.\nLa UAZ-469, versione destinata ai militari, quella destinata al mercato civile \u00e8 la 469b, venne progettata per superare tutte quelle insidie e difficolt\u00e0 che potevano ostacolare la mobilit\u00e0 nel vasto e variegato territorio russo.\nSi differenzia della UAZ-469B civile per la presenza della riduzione a cascata d'ingranaggi sui mozzi e differenziali di diverso rapporto e dimensioni, ponti detti a \"portale\", e per l'impianto elettrico schermato.\nCon la sua progettazione e realizzazione essenziale \u00e8 un mezzo efficiente e economico, adatto a zone estreme, dove resta estremamente competitiva per il suo basso costo e semplicit\u00e0 costruttiva.\nIl veicolo base \u00e8 telonato ed ha il parabrezza abbattibile. La versione con \"hard-top\" viene usata per impieghi logistici pi\u00f9 pesanti. \u00c8 esistita anche una versione ambulanza, la UAZ-469BG, capace di trasportare 4 feriti in barella.\nLa UAZ-469, pu\u00f2 superare un guado da 0,8 a 1,2\u00a0m a seconda dell'allestimento, che pu\u00f2 prevedere o meno l'intero sistema di accensione stagno.\nEserciti equipaggiati.\nOggi \u00e8 il principale veicolo leggero dell'esercito russo ed \u00e8 stato esportato in molti paesi, inclusi Afghanistan, Cuba, Egitto, Iran, Polonia e Siria."}
{"id": "594326", "revid": "729019", "url": "https://it.wikipedia.org/wiki?curid=594326", "title": "Steyr Puch Haflinger 700 AP", "text": "Lo Steyr-Puch 700 AP pi\u00f9 conosciuto con il nome di Haflinger (nome tedesco della razza equina Avelignese proveniente dall'Alto Adige) \u00e8 un veicolo prodotto tra il 1959 e il 1974 dal gruppo austriaco Steyr-Daimler-Puch.\nIl Contesto.\nAl termine della seconda guerra mondiale, l'Esercito austriaco decise di sostituire le ormai anziane Willis e Ford GPW Jeep di cui era munito. Il processo di sviluppo che avrebbe dato alla luce l'Haflinger inizi\u00f2 quindi nel 1956, quando alcuni tecnici dell'Esercito Federale Austriaco furono incaricati di verificare la possibilit\u00e0 di utilizzare i vari modelli di ciclomotori Puch in ambito militare; venne dunque creato un \"muletto\" (il Puch 500) dotato di carrozzeria aperta e particolarmente squadrata, che si dimostr\u00f2 molto maneggevole ed efficace in fuoristrada.\nL'Esercito Federale Austriaco mostr\u00f2 per\u00f2 perplessit\u00e0 relative alle limitate capacit\u00e0 di carico del Puch 500, rendendo necessario un ulteriore processo di sviluppo ed affinamento che dur\u00f2 quattro anni. Venne quindi creato un nuovo prototipo caratterizzato da una filosofia concettuale innovativa: telaio a trave centrale, con tutti e due gli assali di trasmissione flangiati alle estremit\u00e0 dell'assale portante e motore Boxer raffreddato ad aria forzata. Il progetto venne curato da una squadra di ingegneri capitanata da Erich Ledwinka, figlio di Hans (pioniere dell'industria automobilistica austriaca, assieme a Siegfried Marcus e Ferdinand Porsche).\nPer sviluppare il piccolo fuoristrada vennero effettuate prove sullo Sch\u00f6ckl e nella regione di Graz; i collaudatori provarono l'Haflinger su sentieri, terreni prativi e boschivi ed infine su terreni soffici (in mezzo al fango, alla sabbia e sulla neve). Gli ultimi test vennero condotti scalando le montagne sopra a Zirbitz ed eseguendo un percorso sulle dune sabbiose in riva al mare Adriatico.\nPresentazione e caratteristiche.\nIl risultato del lavoro di sviluppo fu la presentazione di un veicolo estremamente leggero ed essenziale, studiato principalmente per operazioni militari su strade di montagna. Le sue caratteristiche di agilit\u00e0, grazie ad una lunghezza di 2,85 m e ad una larghezza di appena 1,35 m, sono state ben apprezzate.\nEra motorizzato da un piccolo bicilindrico Boxer di 643 cm\u00b3 e dotato di trazione integrale. In particolare, la trazione \u00e8 affidata alle due ruote posteriori; qualora fosse necessario \u00e8 possibile ingaggiare (anche in movimento) pure le due ruote anteriori tramite un comando manuale (una leva di colore verde posta tra i due sedili anteriori), rendendo il veicolo un 4x4 permanente. L'Haflinger dispone anche dei bloccaggi manuali dei differenziali anteriore e posteriore, attivabili attraverso due ulteriori leve (di colore giallo) situate davanti a quella che attiva la trasmissione di coppia all'assale anteriore.\nIl cambio di velocit\u00e0 - nella prima serie - aveva quattro rapporti (pi\u00f9 retromarcia); il primo era particolarmente corto (velocit\u00e0 massima raggiungibile di circa 12 km/h), per sopperire alla mancanza delle ridotte e permettere all'Haflinger di muoversi anche su pendii particolarmente ripidi o su fondi difficili e di trainare carichi. Solo successivamente il mezzo venne dotato di un cambio a cinque velocit\u00e0 (con prima marcia ulteriormente accorciata, che permetteva una velocit\u00e0 massima di 8 km/h).\nNonostante la leggerezza e le piccole dimensioni, questo mezzo \u00e8 stato usato anche come piattaforma per armi. L'esercito austriaco lo us\u00f2 come piattaforma per una mitragliatrice M2 HB oppure un cannone senza rinculo M18.\nNel ruolo base pu\u00f2 trasportare circa 500kg di carichi o trainarne 1500. Dopo il 1967 ha ricevuto un motore pi\u00f9 potente ed \u00e8 entrata in servizio una versione con passo allungato. L'esercito svizzero e quello svedese gli diedero un armamento inusitato, con 6 missili controcarri Bofors Bantam installati in avanti e addirittura altri 8 dietro. Contrariamente a quanto si possa pensare, non fu l'Esercito Austriaco il principale fruitore di Haflinger bens\u00ec quello elvetico. La Steyr Puch vendette infatti circa 4535 esemplari in Svizzera, la maggior parte dei quali fu data in dotazione alle Forze Armate Elvetiche.\nAncora, in Africa, venne utilizzato dall'Esercito del Congo Belga.\nL'Haflinger venne esportato in 110 Stati, quali Etiopia e Cipro; per il mercato interno australiano, fu prodotto su concessione a Melbourne. In Sudafrica, invece, venne distribuito da Autolec (con sede a Johannesburg). Negli Stati Uniti, infine, fu venduto in Texas.\nOltre che utilizzato dai militari, \u00e8 stato offerto anche sul mercato civile e ancora oggi se ne possono vedere molti esemplari.\nProdotto in circa 16.600 esemplari, \u00e8 stato sostituito come mezzo fuoristrada dal Pinzgauer."}
{"id": "594329", "revid": "729019", "url": "https://it.wikipedia.org/wiki?curid=594329", "title": "Mercedes-Benz Classe G Wolf", "text": "Il Wolf Mercedes-Benz \u00e8 la versione militare del fuoristrada Classe G utilizzato da numerosi paesi, prodotto dalla Mercedes dagli anni settanta, ed adottato da varie nazioni, anche con produzioni su licenza.\nSviluppo.\nDurante gli anni del dopoguerra la Mercedes-Benz svilupp\u00f2 una serie di autocarri, come l'Unimog che soddisfacevano le categorie di peso tra 1 e 5 tonnellate (di carico in terreno vario).\nMa siccome tale azienda era anche impegnata nella produzione di autovetture di eccellente qualit\u00e0 per il mercato civile, venne ad un certo punto naturale pensare anche un veicolo leggero per impieghi militari, coprendo un 'buco' importante della produzione.\nLe specifiche erano per una portata di 750\u00a0kg fuoristrada, una capacit\u00e0 di traino di ben 2500\u00a0kg su strada o 750\u00a0kg su terreno vario, buone doti di mobilit\u00e0 e di robustezza, 4 posti e trazione integrale.\nIl frutto di tale lavoro, rimasto senza nome ufficiale, venne tuttavia scartato dall'esercito tedesco-occidentale che scelse un prodotto concorrente, fabbricato da un'altra grande industria tedesca: il Volkswagen Iltis.\nMa se le vie nazionali erano precluse al nuovo nato della Mercedes, quelle internazionali erano ancora tutte da battere, sperando in un successo paragonabile alle vetture civili. E cos\u00ec avvenne.\nIl primo ordine venne passato dalla Francia, che scelse questo mezzo presentato dalla Peugeot per il nuovo veicolo da trasporto leggero. Il nome con cui \u00e8 noto \u00e8 Peugeot P4, mentre \u00e8 per l'appunto meno noto che si tratta del proteiforme Mercedes 'leggero' (e privo di nome proprio) equipaggiato con il propulsore della casa francese.\nOltre all'ordine francese, ottenuto nel 1981 con un totale di 15.000 veicoli, arriv\u00f2 anche la produzione su licenza in Austria, dalla \"Gel\u00e4ndefahrzeuggesellschaft\" (\"GFG\"), per un totale iniziale di 7500 macchine (1980), soprattutto per il mercato civile. Nello stesso tempo la Norvegia ha richiesto 450 mezzi, seguita dall'Argentina, che ne ha avuti alcuni, catturati dagli inglesi nel 1982. Nel frattempo anche il settore civile assorbiva ordini consistenti per tale vettura.\nIL veicolo di base \u00e8 molto convenzionale, con il motore avanti, guidatore e passeggero al centro, 2 altri posti dietro e infine un vano di carico. La motorizzazione prevede 4 motori diversi della serie OM616, diesel a 4 o 5 cilindri, benzina a 4 o 6 cilindri. Il cambio, manuale a 4 marce avanti e 1 indietro, \u00e8 abbinato ad una trasmissione integrale, con la selezione per la 4x2 su strada.\nIn termini di versioni, sono stati realizzati modelli base, giardinetta, a passo lungo ecc. Accessori facoltativi sono un gancio di traino, verricello, pneumatici diversi ecc. I modelli (militari) scoperti hanno talvolta anche armi, come una mtg. Browning M2 HB sul vano di carico."}
{"id": "594332", "revid": "6923", "url": "https://it.wikipedia.org/wiki?curid=594332", "title": "Volkswagen Iltis", "text": "La Volkswagen Tipo 183 o Iltis \u00e8 un mezzo leggero 4x4 ideato negli anni settanta dalla Volkswagen per sostituire la Munga.\n\u00c8 stato prodotto su licenza dalla Bombardier per l'esercito canadese e quello belga. Per questi eserciti la Type 183 rimpiazzava, dopo un piccolo periodo di affiancamento, la \"Tipo 181\".\nNell'esercito tedesco era adottato con una serie di incarichi relativi all'esplorazione e al trasporto di una squadra di addetti ai missili MILAN anticarro.\n\u00c8 stata rimpiazzata alla fine degli anni novanta.\nCaratteristiche.\nMotori:\nMisure della versione ambulanza:\nVersione civile.\nDella Iltis fu prodotta anche una versione civile, con il marchio Auto Union."}
{"id": "594333", "revid": "2184720", "url": "https://it.wikipedia.org/wiki?curid=594333", "title": "In faccia", "text": "In faccia \u00e8 il quarto album in studio di Piero Pel\u00f9, pubblicato il 9 giugno 2006.\nIl disco.\nUscito nel 2006, dopo una partecipazione al Concerto del primo maggio anticipando il singolo \"Trib\u00f9\", \"In faccia\" prosegue il ritorno alle origini del rocker fiorentino, percorso gi\u00e0 iniziato col precedente \"Soggetti smarriti\". Se negli ultimi anni Pel\u00f9 aveva suonato seguendo un genere molto pop, in questo disco se ne \u00e8 distaccato ritornando a suonare rock, grazie anche all'aiuto del nuovo chitarrista Saverio Lanza (ex frontman dei Rock Galileo e in seguito chitarrista di Biagio Antonacci), coautore insieme a Pel\u00f9 di alcuni brani dell'album.\nL'album si presenta in una confenzione digipack in cartoncino, oppure nell'edizione limitata Dual Disc in confezione di plastica. Nel libretto sono contenuti tutti i testi e due foto.\nQuesto disco segna la prima tappa della nuova avventura della carriera di Piero Pel\u00f9 che, dopo aver lasciato la Warner con la raccolta di successi \"Presente\", si \u00e8 accasato alla Sony BMG.\nIl disco pu\u00f2 essere considerato un'importante novit\u00e0 poich\u00e9 realizzato esclusivamente con l'uso di energie alternative e quindi senza l'uso di derivati del petrolio.\nSecondo Pel\u00f9 il sottotitolo del disco potrebbe essere \"Trib\u00f9\" dato che il concetto di trib\u00f9 \u00e8 stato presente durante tutta la lavorazione.\nLe canzoni.\nTrib\u00f9, espressione del concetto di trib\u00f9 come famiglia o forma di appartenenza, \u00e8 un rock, che inizia con una batteria. \u00c8 stato il primo singolo dell'album, nonostante Piero stesso non fosse stato molto convinto. Queste perplessit\u00e0 furono comunque superate dai successi di vendite. La canzone fu presentata per la prima volta in Piazza San Giovanni in Laterano a Roma durante il concerto del 1\u00ba maggio 2006.\nVelo, \u00e8 il terzo singolo, una canzone che tratta il tema del velo nell'Islam e nel mondo arabo con riferimento ai rapporti con l'occidente, dettati dalle parole: \"le differenze anche a Firenze ci separano\". Durante le esibizioni live dell'\"In faccia tour\" Pel\u00f9 cambiava la parola Firenze con il nome della citt\u00e0 in cui cantava. (Es.\"Le differenze a Pordenone ci separano\").\nLentezza, \u00e8 il secondo singolo estratto dall'album, \u00e8 un contrasto col \"mondo veloce\" che lo stesso rocker fiorentino aveva rincorso negli anni precedenti. \u00c8 quindi una ballata che cerca di richiamare ad osservare, a fermarsi, senza correre rimanendo indifferenti.\nSorella notte, \u00e8 una storia di una delle tante ragazze anonime che arrivano da lontano lasciando i loro paesi cariche di sogni e di speranze e che finiscono loro malgrado e a loro insaputa a prostituirsi.\nFiorir\u00e0, ballata dagli echi mediterranei che Pel\u00f9 ha dedicato al Sud. Parla della speranza di riscatto da \"secoli di fango, anni di inganno\". Musicalmente richiama \"Amara terra mia\" di Domenico Modugno e certi echi di Ennio Morricone.\nSegni 'n faccia, canzone molto rock che rimanda al Pel\u00f9 delle origini, \u00e8 la canzone pi\u00f9 veloce dell'album. Anche questa ha come tema l'appartenenza ad un qualcosa.\nG.H.L.M., il titolo \u00e8 l'acronimo di \"Grand Hotel La Muerte\" e narra le riflessioni in prima persona di un detenuto che deve scontare la pena di morte.\nDr.Gion, autobiografica, \u00e8 il confronto tra il mondo di un figlio e quello di un padre: mentre il primo torna a casa, un po' alticcio, all'alba il padre si prepara per andare al lavoro. Due mondi all'apparenza lontani ma in realt\u00e0 molto simili.\nIstinto, in questa canzone Piero osserva il mondo delle sue figlie che invita a \"spiccare il volo\", a \"staccare il cordone ombelicale\" seguendo il proprio istinto. Sottolineando per\u00f2 che questo istinto di libert\u00e0 \u00e8 come un animale: come a quest'ultimo deve essere dato da mangiare tutti i giorni cos\u00ec l'istinto deve essere quotidianamente rinnovato.\nOrso cristallo, \u00e8 la canzone a cui Pel\u00f9 si dice pi\u00f9 legato. Dove esprime la speranza che la sua carriera non sia come quella degli orsi negli Zoo che passano tutta la loro vita girando giornate intere in una gabbia senza accorgersi quasi pi\u00f9 di nulla.\nDVD.\nNel DVD della versione Dual Disc ci sono contenuti extra:"}
{"id": "594335", "revid": "254059", "url": "https://it.wikipedia.org/wiki?curid=594335", "title": "Castel Badia", "text": "Castel Badia (in tedesco: Sonnenburg) \u00e8 un castello che si trova a San Lorenzo di Sebato, nei pressi di Brunico, in Provincia di Bolzano.\nStoria.\n\u00c8 una costruzione molto antica, risalente al X secolo d.C., voluta dal conte Otwin von Lurngau (in Carinzia). Sotto di lui, intorno all'anno 1000, il castello era sede del \"Gau\" della Val Pusteria e della Lurngau, che amministrava la giustizia. Da qui deriverebbe il suo nome tedesco \"Sonnenburg\": non dunque da \"Sonne\" (cio\u00e8 \"Sole\"), ma da un termine dell'antico tedesco, \"Siona\", il cui significato \u00e8, in senso traslato, \"giudizio\" (si confronti il termine del tedesco attuale \"S\u00fchne\", che significa sia \"castigo\" che \"riconciliazione\").\nVolkhold von Lurngau trasform\u00f2 nel 1020 il castello in un monastero e lo don\u00f2 alle suore benedettine. A quell'epoca risale la costruzione di una cappella di cui si conservano ancora tracce.\nUna delle figure pi\u00f9 note legate al castello \u00e8 quella di Verena von Stuben, badessa del luogo a met\u00e0 del Quattrocento, che aiutata dal duca tirolese Sigismondo d'Austria, ebbe a scontrarsi duramente con il vescovo di Bressanone, Nicola Cusano. Tanto duramente che, quando questi la depose, le sue consorelle, per difenderla, assoldarono un esercito. Si susseguirono duri scontri (il vescovo ripar\u00f2 addirittura per un breve periodo in Carnia) da cui per\u00f2 il piccolo esercito delle suore usc\u00ec distrutto. Il castello fu alla fine preso e saccheggiato e gran parte degli occupanti morirono.\nNel 1598 la badia fu semidistrutta da un incendio, in seguito al quale fu profondamente trasformata. \u00c8 sostanzialmente ad allora che risale la forma attualmente visibile.\nNel 1785 il monastero fu soppresso, e il castello and\u00f2 lentamente in rovina. Solo alcune parti della costruzione, della chiesa del convento e delle mura si sono salvate.\nQuanto ha resistito \u00e8 stato adibito nel corso degli anni a diversi utilizzi, finch\u00e9 - nel 1974 - \u00e8 stato restaurato per divenire un albergo.\nDal 2011 un tunnel stradale passa sotto il colle Amtmann (\"Amtmannb\u00fchel\") dove poggia il castello. Questa galleria evita una pericolosa curva della vecchia strada statale e migliora l'accesso alla val Badia, ma la sua costruzione (soprattutto le inevitabili esplosioni) ha messo in pericolo alcuni affreschi dell'antica cripta."}
{"id": "594336", "revid": "729019", "url": "https://it.wikipedia.org/wiki?curid=594336", "title": "GAZ-69", "text": "La GAZ-69 \u00e8 un veicolo militare da trasporto, ispirato alla Jeep, costruito dalla GAZ a partire dal 1952 e largamente diffuso in Unione Sovietica. In un secondo tempo la produzione venne trasferita alla UAZ che continu\u00f2 a costruirla per quasi un ventennio.\nStoria.\nDopo la produzione di GAZ-67 nel 1953 la societ\u00e0 Gorky Automobile Plant GAZ, \u00e8 stato lanciato il modello GAZ-69, creato dal Dr. Grigoy Wasserman. La trasmissione \u00e8 stata sviluppata da zero, il motore \u00e8 stato preso in prestito da Gas-20. Alla fine della produzione 1954 continu\u00f2 Ulyanovsk (UAZ) e continu\u00f2 qui fino 1972 (quando fu sostituito da UAZ 469B | UAZ 469) praticamente senza modifiche.\nUfficialmente GAZ-69 \u00e8 diventato UAZ 69, ma il nuovo nome non \u00e8 utilizzato per i documenti ufficiali.\nConsiderando tutte le versioni, vennero prodotti 634.285 esemplari.\nVersioni.\nLa configurazione classica prevedeva una cabina con solo due porte e una capacit\u00e0 di carico fino a 500\u00a0kg, cosa che consentiva di utilizzarlo per vari ruoli. Altre versioni successive, mantenendo peraltro la copertura in tela, vennero dotate anche di quattro porte per consentire un maggior numero di passeggeri, fino a otto. Le varianti comprendono il GAZ 46 MAV, modello anfibio derivato dal mezzo americano Ford GPA, ed un veicolo dotato di dispositivo lanciamissili anticarro e quattro ATGW di tipo Snapper su rotaie di lancio, con cabina protetta da un parafiamma con feritoie. Quest'ultima versione fu impiegata in varie guerre arabo-israeliane. La versione a due porte \u00e8 stata usata anche come: stazione radio, autopompa, spazzatrice stradale, rilevazione radiazioni ed auto della milizia territoriale con gabbia prigione.\n\u00c8 stata costruita su licenza in Romania dalla ARO.\nNei media.\nNel film \"Indiana Jones e il regno del teschio di cristallo\", uno dei molti veicoli del Dr. Spalko \u00e8 una GAZ 69 M. Nella scena dell'inseguimento nella giungla, questo veicolo si scontra con un GAZ 46 MAV cadendo nella collina della formica di fuoco."}
{"id": "594337", "revid": "287204", "url": "https://it.wikipedia.org/wiki?curid=594337", "title": "Gruppi universitari fascisti", "text": "I Gruppi universitari fascisti (GUF) furono l'articolazione universitaria del Partito Nazionale Fascista.\nNascita.\nGi\u00e0 dal 1919 studenti universitari cominciarono ad aderire al neonato movimento dei Fasci italiani di combattimento, formando in numerose citt\u00e0 Squadre d'azione formate da goliardi. Nel 1920 nacquero ufficialmente i Gruppi Universitari Fascisti, che raccoglievano tutti gli universitari che si riconoscevano prima nel programma sansepolcrista e poi nel Partito Nazionale Fascista. Nel 1927, dopo la totalitarizzazione dello Stato, si ebbe una ristrutturazione dei gruppi. Il Partito si dedicher\u00e0 cos\u00ec con attenzione alla loro organizzazione ed all'educazione di questa giovent\u00f9 che, secondo Benito Mussolini, dovr\u00e0 rappresentare \"la futura classe dirigente\" d'Italia.\nOrganizzazione.\nFacevano parte dei GUF, gruppi ad iscrizione su base esclusivamente volontaria, i giovani tra i 18 ed i 21 anni che provenivano dalla Giovent\u00f9 Italiana del Littorio (GIL) iscritti ad una Universit\u00e0, ad un Istituto Superiore, ad un'Accademia Militare o all'Accademia Fascista della GIL.\nI Gruppi Universitari Fascisti erano cooptati in nuclei di almeno 25 fascisti universitari, costituiti in ogni citt\u00e0, sotto il comando di un responsabile nominato dal Segretario Federale, su proposta del Segretario del GUF. I responsabili di ogni nucleo facevano parte dei rispettivi Direttorii dei Fasci di Combattimento locali.\nOgni GUF aveva sezioni di laureati e diplomati, una Sezione Studenti Stranieri (dove ve ne fossero stati) ed una Sezione femminile, di cui facevano parte le studentesse universitarie, le laureate e le diplomate fino ai 28 anni.\nCompiti.\nI GUF erano impegnati in:\nI Littoriali.\nNel 1932 furono istituiti i Littoriali dello sport, una sorta di campionati nazionali studenteschi, che includevano diverse discipline sportive ed erano organizzati ogni anno in una citt\u00e0 diversa. I Littoriali servivano prevalentemente come manifestazione propagandistica ed erano sempre occasione per la celebrazione del culto del Duce. Il Guf vincitore aveva l'onore di potersi qualificare come Guf Littoriale e portare una M d'oro (iniziale di Mussolini) sulla propria casacca.\nDal 1934 vennero organizzati a cadenza annuale anche i Littoriali della cultura e dell'arte (organizzati da Giuseppe Bottai ed Alessandro Pavolini) che in alcune occasioni si rivelarono occasioni di fronda contro il regime.\nInterpretazioni.\nSecondo l'ex Presidente della repubblica Giorgio Napolitano, questi incontri di confronto tra giovani intellettuali portarono alla nascita dei primi contrasti in seno al Partito Nazionale Fascista. Egli ritiene che il GUF \"era in effetti un vero e proprio vivaio di energie intellettuali antifasciste, mascherato e fino a un certo punto tollerato\".\nAnaloga \u00e8 pure la testimonianza diretta del regista Turi Vasile secondo il quale, grazie anche alla \u201cindulgenza che allora si riservava, per retorica o per eccessiva sicurezza, alla giovent\u00f9\u201d, all'interno dei GUF si approfittava di questa situazione \u201cper liberarci di ogni condizionamento ideologico\u201d.\nSecondo i pochi storici che se ne siano occupati ed altri testimoni diretti dei GUF (tra i primi, Mirella Serri e Simone Duranti, tra i secondi, Nino Tripodi, Davide Lajolo), gli aderenti ai GUF erano invece fascisti fanatici - spesso antisemiti - sostenitori dell'ala pi\u00f9 estremista del regime, criticandolo per il suo eccessivo moderatismo e la perdita della spinta rivoluzionaria degli albori.\nIscritti noti.\nIn giovent\u00f9, anche numerose personalit\u00e0 di spiccodel mondo politico e culturale dell'Italia repubblicana (compresi nomi legati alla storia dell'antifascismo e della Resistenza) fecero parte dei GUF."}
{"id": "594339", "revid": "842", "url": "https://it.wikipedia.org/wiki?curid=594339", "title": "Fiat AR-51/59", "text": ""}
{"id": "594340", "revid": "1057320", "url": "https://it.wikipedia.org/wiki?curid=594340", "title": "Fortezza della solitudine", "text": "La Fortezza della solitudine (\"Fortress of Solitude\") \u00e8 un luogo immaginario che fa parte dell'ambientazione dei fumetti di Superman, personaggio concepito da Jerry Siegel e Joe Shuster.\nNella sua versione moderna (ideata durante la Silver Age del fumetto) viene creata dagli scrittori Otto Binder e Jerry Coleman e dal disegnatore Wayne Boring su Action Comics n. 251 del giugno 1958. Nel corso dei decenni cambia la sua posizione geografica e l'origine della sua costruzione ma il fine rimane lo stesso. La Fortezza serve a contenere diversi manufatti kryptoniani e tecnologie aliene avanzate oltre ad essere un rifugio segreto per Kal-El, noto ai terrestri come \"Superman\".\nFumetti.\nLa Fortezza \u00e8 il rifugio segreto dell'Uomo d'acciaio, dove egli si riposa a seguito delle imprese pi\u00f9 impegnative e in cui sono custoditi gli oggetti a lui pi\u00f9 cari, e i suoi pi\u00f9 grandi trofei.\nPer la precisione, sono state presentate tre Fortezze della solitudine:\nLa Fortezza che abitualmente Kal-El frequenta \u00e8 quella al Polo Nord, sorvegliata da robot e droidi potentissimi, le cui difese sono gestite dal potente Eradicatore, un antico manufatto kryptoniano inviato millenni fa per motivi di colonizzazione planetaria.\nAltri media.\nCinema.\nLa \"Fortezza della Solitudine\" appare nei film \"Superman\", \"Superman II\", \"Superman IV\", \"Superman Returns\" e \"L'uomo d'acciaio\". Come nei fumetti, essa contiene le memorie di Jor-El e di sua moglie Lara a beneficio del figlio Kal-El, a cui egli chiede consiglio molto spesso. A differenza dei primi fumetti, nei primi film al cinema (escluso \"Superman III\" dove non appare) questo baluardo appare in forma minerale, con cristalli candidi e trasparenti in cui \u00e8 custodito tutto il sapere culturale e scientifico della civilt\u00e0 kryptoniana.\nIn \"Superman II\", essa viene scoperta e visitata da Lex Luthor, ed \u00e8 il teatro dello scontro finale tra Superman e il terribile generale Zod, evaso dalla zona fantasma. In \"Superman Returns\" Lex Luthor vi ritorna e ruba i cristalli che racchiudono la tecnologia di Krypton.\nIn \"L'uomo d'acciaio\" la Fortezza \u00e8 rappresentata da una nave da ricognizione Kriptoniana precipitata sulla Terra migliaia di anni prima e di cui Kal-El si \u00e8 impossessato. Durante la sua invasione, il generale Zod requisisce la nave nel tentativo di usare la sua camera di genesi per far rivivere la razza kryptoniana, ma Superman costringe la nave a schiantarsi a Metropolis, distruggendo la camera e la maggior parte delle funzioni della nave.\nTelevisione.\nLa Fortezza viene introdotta nell'economia narrativa della serie televisiva \"Smallville\" nel corso della quinta stagione, con un aspetto molto simile a quello cinematografico. La Fortezza \u00e8 stata generata dal cristallo formatosi dall'unione delle tre pietre a cui i protagonisti danno la caccia nella quarta stagione. Da notare come nello stesso telefilm \u2013 nel secondo episodio della prima stagione (\"L'uomo insetto\") \u2013 Clark Kent avesse definito \u00abla mia fortezza della solitudine\u00bb il rifugio che gli ha costruito il padre putativo Jonathan nel sottotetto del fienile della fattoria Kent.\nIn questa versione della Fortezza essa sembra contenere soltanto le memorie di Jor-El, anche se a differenza di quella cinematografica Jor-El sembra possedere una volont\u00e0. Nella puntata finale della settima stagione la Fortezza si autodistrugge per impedire a Lex Luthor di utilizzare il congegno, di cui \u00e8 entrato in possesso nel frattempo, che pu\u00f2 controllare il Viaggiatore, cio\u00e8 Clark Kent stesso. All'inizio dell'ottava stagione Tess Mercer trova, nel luogo in cui era situata la Fortezza, il cristallo della conoscenza ovvero il cristallo che aveva generato la Fortezza stessa.\nTornato in possesso del cristallo Clark ricostruisce la Fortezza per aiutare l'amica Chloe Sullivan, posseduta da Brainiac che le ha cancellato la memoria. Jor-El la cura e si rappacifica con Clark che \u00e8 sempre stato diffidente nei confronti del padre biologico, ma dopo ci\u00f2 Brainiac fuoriuscito dal corpo di Chloe prende il controllo della Fortezza che si oscura. L'obiettivo di Brainiac era quello di far evolvere Doomsday in una crisalide kriptoniana, ma viene sconfitto prima che il terribile mostro si sia completamente evoluto. Dopo aver sconfitto Doomsday, Clark torna alla Fortezza per iniziare l'addestramento che suo padre aveva programmato per lui.\nLa fortezza compare anche nella serie Supergirl. Qui viene sconfitto da Kara un essere della 5\u00aa dimensione, venuto per sposare Supergirl, facendogli comporre il codice di annullamento di un'esplosione in kriptoniano, ossia il suo nome al contrario. La fortezza appare qui un luogo altamente tecnologico, qui spicca una statua di Jor-El."}
{"id": "594344", "revid": "16758", "url": "https://it.wikipedia.org/wiki?curid=594344", "title": "Castel Sonnenburg", "text": ""}
{"id": "594345", "revid": "729019", "url": "https://it.wikipedia.org/wiki?curid=594345", "title": "DAF YA 126", "text": "L'YA-126 \u00e8 un autocarro militare leggero prodotto da DAF per le forze armate dei Paesi Bassi.\nDescrizione generale.\nNegli anni 1950 sorse nelle forze armate dei Paesi Bassi la necessita di una nuova linea di veicoli militari, essendo fino ad allora in uso veicoli usati donati attraverso il programma MDAP dagli alleati. Essendo questi veicoli un misto di produzioni inglesi e nordamericane, la manutenzione era complicata dalla differenza di pezzi di ricambio tra i vari veicoli, cosa che provocava notevoli problemi logistici.\nIl 20 dicembre del 1951 la DAF ottenne una commissione dal governo dei Paesi Bassi dal valore di 175 milioni di fiorini per la fornitura di, in prima istanza, 3600 veicoli militari. In questa occasione vennero sviluppati due veicoli: il YA-318/328 e il YA-126 per una fornitura complessiva di 3496 unit\u00e0. Il YA-126 in particolare era inteso come sostituto del Dodge WC usato per il trasporto di fino a sei soldati equipaggiati.\nTra il 1952 e il 1960 sono stati prodotti questi portaarmi robusti e potenti, con una capacit\u00e0 di carico idonea per artiglierie leggere e altri carichi di un certo peso.\n\u00c8 capace di trasportare 8 soldati completamente equipaggiati, ma pu\u00f2 essere utilizzato per i ruoli pi\u00f9 disparati.\nHa 4 ruote motrici ma anche 2 pneumatici di scorta, che lo fanno sembrare un 6x6. Le varianti principali sono un'officina mobile, un'ambulanza ed un veicolo da comando e per le comunicazioni radio.\nDenominazione.\nIn gergo la YA-126 era nota come 'eentonner' che significa singola tonnellata, oppure Web, che sta per Weaponcarrier.\nLa sigla YA-126 \u00e8 stata composta dai seguenti segni:\nY: sta per vettura militare\nA: 'algemeen', ossia vettura di uso generale\n1: carico massimo in tonnellate\n2: seconda serie\n6: numero di ruote (nel numero di ruote venivano incluse le due ruote rialzate di riserva in quanto erano rotanti e avevano una funzione accessoria).\nIl veicolo era a trazione posteriore per uso stradale mentre era possibile con una speciale leva attivare la trazione a quattro ruote motrici."}
{"id": "594347", "revid": "729019", "url": "https://it.wikipedia.org/wiki?curid=594347", "title": "Mitsubishi Type 73", "text": "Il Mitsubishi Tipo 73 \u00e8 una famiglia di mezzi militari leggeri 4x4, dalla portata di 0,5 tonnellate, che ha avuto ampia diffusione nelle Jieitai, cio\u00e8 le forze armate giapponesi. \u00c8 attualmente equipaggiato con un 4 cilindri Mitsubishi diesel da 124CV.\nStoria.\nIn produzione dal 1973, la prima serie si basa sulla Jeep CJ-3Bs che la Mitsubishi Motors costruiva su licenza Willys. Modello che fu esportato anche fuori dal Giappone, in quanto dichiarato surplus militare, verso Filippone, Vietnam del Sud e, successivamente, per usi civili in Nuova Zelanda.\nNel 1996 nasce la seconda serie della Tipo 73, questa volta basata sul telaio della Mitsubishi Pajero. Attualmente questo modello \u00e8 utilizzato anche come vettore di cannoni M40 da 106mm, missili Tipo 64 o Tipo 79 controcarro.\nCuriosit\u00e0.\nLa Tipo 73 fu usata dal Giappone anche nelle fasi successive della guerra in Iraq. Per l'occasione i soli modelli dispiegati sul terreno furono equipaggiati con placche aggiuntive antiproiettile per proteggere gli occupanti dai continui attacchi della guerriglia. I mezzi giapponesi ne erano infatti sprovvisti in considerazione dell'articolo 9 della Costituzione giapponese, che non prevedeva la partecipazione di militari giapponesi a nessuna operazione militare."}
{"id": "594348", "revid": "117199663", "url": "https://it.wikipedia.org/wiki?curid=594348", "title": "Ondoscopio", "text": "L'ondoscopio \u00e8 uno strumento che permette di produrre delle onde nei liquidi, studiare il loro movimento e i loro fenomeni di propagazione (riflessione, rifrazione, diffrazione e interferenza).\n\u00c8 composto da:\nIl vibratore produce l'onda, l'ombra viene riflessa, grazie alla luce, sullo specchio e riportata sullo schermo.\nTipi di punte battitore:"}
{"id": "594350", "revid": "114458378", "url": "https://it.wikipedia.org/wiki?curid=594350", "title": "Felibrismo", "text": "Il felibrismo \u00e8 un movimento letterario nato in Francia, a Font S\u00e9gune vicino a Vaucluse, nel 1854 che, traendo spunto dal movimento romantico e dall'attenzione da esso mostrata alle identit\u00e0 nazionali e locali, tendeva a valorizzare la difesa della lingua occitana, ponendo la salvaguardia dell'identit\u00e0 culturale provenzale.\nNascita del Felibrismo.\nIl 21 maggio 1854, nel castello di Font-S\u00e9gugne a Ch\u00e2teauneuf-de-Gadagne in Provenza, Fr\u00e9d\u00e9ric Mistral, attorniato da sei amici: Paul Gi\u00e9ra, Joseph Roumanille, Th\u00e9odore Aubanel, Anselme Mathieu, Jean Brunet e Alphonse Tavan decideva \u00ab... di trarre l'idioma provenzale dall'abbandono dove giaceva da quando, tradendo l'onore della Provenza, le classi dirigenti l'avevano ridotto, ohim\u00e8! alla vita domestica\u00bb. In quella riunione, Mistral ed i suoi sei amici segnarono la nascita del F\u00e9librige o Felibrismo: una scuola letteraria per la cultura del provenzale, organizzata in forma di Societ\u00e0. Questa societ\u00e0 volle rendere alla lingua provenzale il suo rango letterario. Questa lingua, parlata un tempo da Francesco d'Assisi e dai trovatori del Medioevo, aveva assai patito gli attacchi dell'Ordinanza di Villers-Cotter\u00eats, che imponeva la lingua francese nella redazione degli atti ufficiali, quanto il piano di guerra contro gli idiomi locali ordinata dall'abate Gr\u00e9goire e Barr\u00e8re, nel periodo della Rivoluzione francese.\nDefinizione dei paesi di lingua provenzale.\nUna ventina d'anni pi\u00f9 tardi, Mistral fece votare un nuovo statuto allo scopo di allargare il Movimento, allora essenzialmente provenzale, a tutti i paesi della lingua d'oc: Alvernia, Catalogna-Rossiglione, Guienna-P\u00e9rigord, Guascogna-B\u00e9arn, Linguadoca, Limosino e Provenza. Il territorio fu allora ripartito in \"maintenances\". Tutti i \"f\u00e9libres\" portarono il titolo di \"mainteneurs\" e participarono all'azione della loro rispettiva \"maintenance\". Al di sopra delle \"maintenances\" si trovavano le \"consistoires\", riunioni di cinquanta \"majoraux\" scelti nel numero dei \"f\u00e9libres\" pi\u00f9 attivi e pi\u00f9 meritevoli. L'ufficio di questa assemblea era diretto da un presidente, chiamato \"capoulier\", il concreto capo del F\u00e9librige.\nGerarchia felibrista.\nQuesta gerarchia era accompagnata da tutto un simbolismo. Mentre il \"capoulier\" indossava la stella d'oro a sette raggi in memoria dei sette \"f\u00e9libres\" fondatori, i \"mainteneurs\" spillavano sul risvolto della loro giacchetta una pervinca d'argento, fiore blu come il cielo, chiamato in lingua madre \"prouven\u00e7alo\". I cinquanta \"majoraux\", invece, portavano come insegna una cicala d'oro, inscritta nella tradizione greca del doppio legame tra la poesia e il territorio il cui nome \u00e8 fissato al loro seggio nel \"consistoire\". Questo nome, scelto dal \"majoral\" stesso, si riferisce generalmente alla sua terra d'origine: Felix Gras, nato a Malemort-du-Comtat, si adatta la \u00abCigale du Ventoux\u00bb; Marius Girard, di Saint-Remy, si attribuisce la \u00abCigale des Alpilles\u00bb, ecc.; talvolta esprime un luogo pi\u00f9 intimo: Th\u00e9odore Aubanel diventa \u00abCigale de Zani\u00bb in ricordo d'una pena d'amore, il pittore Jean Brunet diviene \u00abCigale de l'arc-en-ciel\u00bb.\nIl simbolo della cicala.\nAncora oggi, i nuovi \"majoraux\" adottano il nome di battesimo fissato dal primo dignitario. Solo la \u00abCigale de Maillane\u00bb, abbandonato per sempre alla morte di Fr\u00e9d\u00e9ric Mistral, \u00e8 stato rimpiazzato dalla \u00abCigale du souvenir\u00bb. Pi\u00f9 tardi, una cicala d'argento sar\u00e0 posta a distinguere i \"Maitres d'oeuvres\", titolo onorif\u00ecco decretato per tutti i \"f\u00e9libres\" che abbiano operato efficacemente per il \"Mouvement\". Le eleganti signore provenzali testimoniano il loro affetto all'insetto canterino spillandosi la sua effigie argentata sul loro scialletto di pizzo o attaccandolo sul loro corsetto bianco. I poeti provenzali, ispirati dalla cicala, trasferiscono in lei l'amore che portano verso i loro paesi, consigliati su quell'immagine dagli antichi progenitori greci. Il \"f\u00e9libre\" F\u00e9lix Gras giustifica cos\u00ec questo legame:\nPi\u00f9 tardi, Antonin Rolet esprimer\u00e0 il medesimo sentimento in un articolo della rivista \"En Provence ...\":\nMa sar\u00e0 Fr\u00e9d\u00e9ric Mistral, figura di punta del \"Mouvement\", che provveder\u00e0 a marcare il legame del F\u00e9librige con questo insetto. L'autore di \"Mireille\" riassume il significato nel suo blasone poetico, i \"f\u00e9libres\" che celebrano la cicala, messaggera dell'estate, esaltano prima di tutto il sole e il territorio."}
{"id": "594351", "revid": "91259", "url": "https://it.wikipedia.org/wiki?curid=594351", "title": "Dawn of the black hearts", "text": ""}
{"id": "594354", "revid": "842", "url": "https://it.wikipedia.org/wiki?curid=594354", "title": "Fiat 1107AD", "text": ""}
{"id": "594358", "revid": "6923", "url": "https://it.wikipedia.org/wiki?curid=594358", "title": "Obelisco (tipografia)", "text": "Lobelisco ( ) o obelo \u00e8 un segno tipografico consistente in una croce a due o tre bracci &lt;\u2020&gt; ( ). (Quale nota aggiuntiva, si consideri che il termine \"obelo\" \u00e8 usato pi\u00f9 spesso per indicare il carattere &lt;\u00f7&gt; che non il segno descritto.)\nDi uso limitato (specialistico), si ricorre oggi alla sua forma semplificata, in genere preferita a quella \"graziata\" (cio\u00e8 munita di grazie), un tempo pi\u00f9 diffusa. Pur non essendo un segno di pausa, si ricordi che l'obelisco non viene mai pronunciato nella lettura, al pari di altri simboli d'uso analogo, come l'asterisco.\nUtilizzo.\nL'impiego dell'obelisco in tale funzione permane nei testi in cui v'\u00e8 necessit\u00e0 di organizzare in modo particolarmente strutturato, oppure per designare la data di morte di un personaggio o, ancora, per designare l'estinzione di un fenomeno (ad esempio di una lingua o di una specie biologica), istituzione, uso, oggetto e simili.\nIn filologia, la \"crux desperationis\" (o \"obelo\") \u00e8 posta all'inizio e alla fine della lezione che potrebbe non far parte del testo originale, perch\u00e9 questo \u00e8 stato corrotto e non si pu\u00f2 emendare; sempre in filologia, l'obelo pu\u00f2 rappresentare una porzione di testo mancante a causa di una lacuna nel testo, provocata da un insufficiente numero di fonti che tramandano il testo, tale che non sia possibile una \"restitutio\". La \"crux\" indica quindi il \"locus desperatus\".\nNel libro dei salmi indica una frase che, essendo pi\u00f9 lunga delle altre, deve essere cantata allungando una nota.\nIn biologia, viene aggiunto ad un'unit\u00e0 tassonomica per indicare l'estinzione della categoria.\nNegli scacchi indica lo scacco al re (obelisco) o lo scacco matto (doppio obelisco).\nIn meccanica quantistica, e pi\u00f9 in generale in algebra, indica l'operatore aggiunto.\nNella Teoria dello stato di transizione indica tutti i parametri riferiti alla formazione dello Stato attivato.\nStoria.\nL'obelisco nella sua forma attuale si diffuse con il Cristianesimo, essendo comunemente impiegato nei salter\u00ee ad indicare una pausa nel canto dei salmi, minore di quella segnalata dall'asterisco. Con la diffusione della stampa, tuttavia, cominci\u00f2 ad essere utilizzato nella medesima funzione svolta soprattutto dall'asterisco, come forma di richiamo a note a pi\u00e8 di pagina.\nIl simbolo dell'obelisco ha avuto origine da una variante dell'obelus, originariamente rappresentato da una linea semplice - o una linea con uno o due punti \u00f7. Rappresentava uno spiedo di ferro, un dardo o l'estremit\u00e0 affilata di un giavellotto, simboleggiava l'inclinazione o il taglio di materia dubbia.\nSi ritiene che l'obelus sia stato inventato dallo studioso omerico Zenodotus come parte di un sistema di simboli editoriali. Hanno segnato parole o passaggi discutibili o corrotti nei manoscritti dei poemi epici omerici. Il sistema fu ulteriormente perfezionato dal suo allievo Aristofane di Bisanzio, che per primo introdusse l'asterisco e us\u00f2 un simbolo simile a \u22a4 per un obelus; e infine dallo studente di Aristofane, a sua volta, Aristarco, dal quale si guadagnarono il nome di \"simboli aristarchici\".\nMentre l'asterisco \u00e8 stato utilizzato per aggiunte correttive, l'obelus \u00e8 stato utilizzato per cancellazioni correttive di ricostruzioni non valide. \u00c8 stato usato quando le parole non attestate vengono ricostruite solo per motivi di argomentazione, implicando che l'autore non credeva che una tale parola o forma di parola fosse mai esistita. Alcuni studiosi usarono l'obelus e vari altri simboli critici, insieme a un secondo simbolo noto come \"metobelos\" (\"fine di obelus\"), variamente rappresentato come due punti disposti verticalmente, un simbolo simile a \u03b3, un simbolo o una barra diagonale (con o senza uno o due punti). Indicavano la fine di un passaggio segnato.\nFu usato allo stesso modo dagli studiosi successivi per evidenziare le differenze tra varie traduzioni o versioni della Bibbia e altri manoscritti. Il primo studioso cristiano alessandrino Origene (circa 184\u2013253 d.C.) lo us\u00f2 per indicare le differenze tra le diverse versioni dell'Antico Testamento nel suo \"Hexapla\". Epifanio di Salamina (c. 310\u2013320 - 403) us\u00f2 sia un taglio o un gancio orizzontale (con o senza punti) che un obelisco verticale e leggermente obliquo per rappresentare un obelus. San Girolamo(c. 347\u2013420) usava una semplice barra orizzontale per un obelus, ma solo per i passaggi dell'Antico Testamento. Descrive l'uso dell'asterisco e dell'obelisco come: \"un asterisco fa risplendere una luce, l'obelisco taglia e perfora\".\nIsidoro di Siviglia (c. 560-636) descrisse l'uso del simbolo come segue: \"L'obelus \u00e8 aggiunto a parole o frasi inutilmente ripetute, oppure dove il passaggio implica una falsa lettura, in modo che, come la freccia, giace abbassa il superfluo e fa sparire gli errori... L'obelus accompagnato da punti viene usato quando non sappiamo se un passaggio debba essere soppresso o meno.\"\nGli scribi medievali usavano ampiamente i simboli per i contrassegni critici dei manoscritti. Oltre a questo, l'obelisco era anche usato nelle notazioni nel cristianesimo primitivo, per indicare una piccola pausa intermedia nel canto dei Salmi, equivalente alla notazione del riposo cromatico o al simbolo del tropo nella cantillazione ebraica. Indica anche un segno di respiro durante la recitazione, insieme all'asterisco, ed \u00e8 quindi spesso visto accanto a una virgola.\nNel XVI secolo, lo stampatore e studioso Robert Estienne (noto anche come Stephanus in latino e Stephens in inglese) lo us\u00f2 per evidenziare le differenze nelle parole o nei passaggi tra le diverse versioni stampate del Nuovo Testamento greco (\"Textus Receptus\").\nA causa delle variazioni sui diversi usi delle diverse forme dell'obelus, c'\u00e8 qualche controversia su quali simboli possano effettivamente essere considerati un obelus. Il simbolo \u2a2a e la sua variante, il \u00f7, a volte \u00e8 considerato diverso dagli altri obeli. Il termine \"obelus\" potrebbe essersi riferito strettamente solo alla barra orizzontale e ai simboli dell'obelisco.\nUtilizzo moderno.\nL'obelisco di solito indica una nota a pi\u00e8 di pagina se \u00e8 gi\u00e0 stato utilizzato un asterisco. Una terza nota a pi\u00e8 di pagina utilizza il doppio obelisco. Le note a pi\u00e8 di pagina aggiuntive sono alquanto inconsistenti e rappresentate da una variet\u00e0 di simboli, paralleli (\u2016), segno di sezione \u00a7, e il piede di mosca \u00b6, alcuni dei quali erano inesistenti nella prima tipografia moderna. In parte a causa di questo, numeri in apice sono stati sempre pi\u00f9 utilizzati nella letteratura moderna al posto di questi simboli, soprattutto quando sono necessarie pi\u00f9 note a pi\u00e8 di pagina. Alcuni testi usano asterischi e pugnali accanto agli apici, usando il primo per le note a pi\u00e8 di pagina per pagina e il secondo per le note di chiusura.\nL'obelisco \u00e8 anche usato per indicare la morte, estinzione, o l'obsolescenza. L'asterisco e l'obelisco, quando posti accanto agli anni, indicano rispettivamente l'anno di nascita e l'anno di morte. Questo uso \u00e8 particolarmente comune in tedesco. Quando viene posizionato immediatamente prima o dopo il nome di una persona, l'obelisco indica che la persona \u00e8 deceduta. In questo uso, \u00e8 indicato come l' \"obelisco della morte\". Nella \"Oxford English Dictionary\", il simbolo obelisco indica una parola obsoleta.\nMentre i pugnali sono usati liberamente nei testi in lingua inglese, sono spesso evitati in altre lingue a causa della loro somiglianza con la croce cristiana. In tedesco, ad esempio, i pugnali sono comunemente usati solo per indicare la morte di una persona o l'estinzione di una parola, lingua, specie o simili."}
{"id": "594363", "revid": "287204", "url": "https://it.wikipedia.org/wiki?curid=594363", "title": "Henry van de Velde", "text": "Biografia.\nHenry Clement van de Velde, dopo aver frequentato dal 1881 al 1884 l'accademia di Anversa e dopo un'esperienza simbolista a Parigi (1884-85), inizi\u00f2 la sua attivit\u00e0 a Bruxelles. Influenzato dalla pittura di Monet, di Renoir e di van Gogh, si un\u00ec nel 1889 al gruppo d'avanguardia \"Les XX\" (\"I Venti\") e dipinse secondo i canoni del neoimpressionismo francese.\nNelle sue opere di architettura mostr\u00f2 un distacco totale dagli stili compositivi del passato. Dal 1893 cominci\u00f2 a dedicarsi alle arti applicate. Progett\u00f2 la casa di famiglia, il che gli permise di realizzare il suo desiderio di diventare architetto e progettare mobili.\nNel 1894 e 1896 ebbe una stretta collaborazione con il connazionale Octave Van Rysselberghe, per la realizzazione di due alberghi a Bruxelles: l'Hotel Otlet e l'Hotel De Brouck\u00e8re, per i quali progett\u00f2 in particolare gli arredi e le decorazioni interne, in uno stile Art Nouveau piuttosto sobrio.\nCon la Casa Blomenwerf nel 1895 a Uccle, nei pressi di Bruxelles, decise di sfidare la progettazione come pittore invece che come architetto, ispirandosi alla Red House di William Morris e al suo movimento Arts and Crafts. Al 1899 risale il progetto per la tabaccheria della Havana-Compagnie a Berlino.\nDal 1901 si trasfer\u00ec a Weimar, dove fu consigliere artistico presso la corte del granduca Guglielmo Ernesto.\nDal 1906 al 1914 diresse la neonata \"Kunstgewerbeschule\" di Weimar. Nel 1917 emigr\u00f2 in Svizzera, e nel 1925 istitu\u00ec a Bruxelles l\"Institut Sup\u00e9rieur d'Architecture et des Arts D\u00e9coratifs\".\nInsieme a Victor Horta viene considerato uno dei fondatori dell'Art Nouveau, nonch\u00e9 uno degli esponenti principali del movimento. Trascorse gli ultimi anni di vita a Ober\u00e4geri, borgo montano del Cantone di Zug, in Svizzera, dove di spense nel 1957 all'et\u00e0 di 94 anni.\nEbbe come allievo il pittore Jan Thorn Prikker."}
{"id": "594364", "revid": "767487", "url": "https://it.wikipedia.org/wiki?curid=594364", "title": "Ruperto di Bingen", "text": "Agiografia.\nL'unico documento esistente sulla vita e le opere di san Ruperto \u00e8 la \"Vita Sancti Ruperti\" compilata da Santa Ildegarda di Bingen\nSecondo la \"Vita Sancti Ruperti\" egli visse nella prima met\u00e0 dell'VIII secolo. Dopo un pellegrinaggio a Roma insieme alla madre all'et\u00e0 di dodici anni, decise di consacrarsi a Dio. Essendo di famiglia benestante, Ruperto e la madre decisero di dedicare i beni della famiglia ai poveri. Inoltre finanziarono la costruzione di varie chiese.\nIl resto della sua vita Ruperto lo trascorse nell'eremitaggio nei pressi di Bingen.\nMor\u00ec a vent'anni, e fu tumulato sulla collina che successivamente prese il nome di Rupertsberg. Nello stesso luogo, 500 anni dopo, santa Ildegarda fond\u00f2 il \"Monastero di San Ruperto\", secondo una leggenda devozionale, in seguito ad una visione che le sugger\u00ec il posto dove era morto san Ruperto come luogo ideale per edificare il monastero.\nCulto.\nI suoi resti si trovano nella cappella di San Rocco (\"Rochuskapelle\") a Bingen am Rhein.\nIl Martirologio romano ne riporta la commemorazione al 15 maggio."}
{"id": "594365", "revid": "1610933", "url": "https://it.wikipedia.org/wiki?curid=594365", "title": "Panda rosso", "text": ""}
{"id": "594366", "revid": "86599", "url": "https://it.wikipedia.org/wiki?curid=594366", "title": "Cratere Gagarin", "text": "Gagarin \u00e8 un grande cratere lunare di 261,83 km situato nella parte sud-occidentale della faccia nascosta della Luna, poco oltre il terminatore, fra il cratere Pavlov, a sud-ovest, e il cratere Keeler. Nei pressi del suoi bordi vi sono il cratere Levi-Civita, a sud-ovest, e il cratere Beijerinck, a nord-nord-est. Il cratere Denning \u00e8 situato nei pressi del bordo nord-occidentale di Gagarin in una zona che possiede un fondo con una minore albedo rispetto a quello di Gagarin.\nPesantemente eroso da una lunga serie di impatti meteoritici, presenta un bordo consumato che forma un crinale basso e circolare attorno ad un interno rotondo. La superficie interna \u00e8 coperta da una moltitudine di crateri di varie dimensioni, fra i quali il cratere Isaev a nord-nord-ovest, il cratere Grave a nord-nord-est, il cratere Raspletin a sud-est, il cratere Andronov a sud-ovest.\nIl cratere \u00e8 dedicato al cosmonauta sovietico Jurij Gagarin.\nCrateri correlati.\nAlcuni crateri minori situati in prossimit\u00e0 di Gagarin sono convenzionalmente identificati, sulle mappe lunari, attraverso una lettera associata al nome."}
{"id": "594367", "revid": "1610933", "url": "https://it.wikipedia.org/wiki?curid=594367", "title": "Panda minore", "text": ""}
{"id": "594373", "revid": "39884", "url": "https://it.wikipedia.org/wiki?curid=594373", "title": "Vincenzo D'Angelo", "text": "Biografia.\nGiovanissimo ader\u00ec alla scuola di Leon Giuseppe Buono, di Giovanni Brancaccio e successivamente a quella tosiana di Vincenzo Ciardo. Fu tra i fondatori della \"Libera Associazione Artisti Napoletani\".\nNel 1930 si trasfer\u00ec a Castellammare di Stabia, dove nel 1936 costitu\u00ec, in ricordo di Errico Gaeta, la \"Scuola dei Pittori di Quisisana\" e, successivamente, quella di Via Coppola.\nHa esposto, all'estero, a Praga, Varsavia, Cracovia, Bucarest, Sofia, Bruxelles, Helsinki e, in Italia, al Premio Bergamo, al Premio Michetti dalla fondazione, Premio Suzzara, Premio Posillipo, alla Quadriennale di Roma (1937, 1951) ed alla Biennale di Venezia (1950) solo per citare i maggiori.\nSue opere si trovano in collezioni private (Pirelli-Milano, Martinez-Parigi, Sormani-Milano, Villani-Milano) e pubbliche (Museo civico di Pescara, Banco di Napoli, Palazzo Strozzi di Firenze, Museo Civico di Milano, Comune di Castellammare di Stabia).\n\u00c8 anche autore di poesie e racconti: \"Sciure e Penziere\" (1966), \"Il Principe ed altri racconti\" (1970), \"Santi in terra\" (1982).\n\u00c8 morto a Castellammare di Stabia il 10 gennaio 1984, dove gli \u00e8 stata intitolata la passeggiata del lungomare Garibaldi."}
{"id": "594374", "revid": "104265", "url": "https://it.wikipedia.org/wiki?curid=594374", "title": "Lena Biolcati (album)", "text": "Lena Biolcati \u00e8 il primo album di Lena Biolcati, pubblicato nel 1986.\nL'album, messo in commercio dopo la vittoria dell'artista nella sezione \"Nuove Proposte\" del Festival di Sanremo 1986 con il brano \"Grande grande amore\", comprende anche il pezzo proposto dalla Biolcati nell'edizione precedente della manifestazione, ovvero \"Innamoratevi come me\".\nLa parte musicale dei brani \u00e8 opera di autori come Maurizio Fabrizio (gi\u00e0 autore di molti successi di Riccardo Fogli e Renato Zero e collaboratore della casa discografica) e Roby Facchinetti. La cantante firma il testo di uno dei brani, \"Per riavere te\", mentre per gli altri si alternano Stefano D'Orazio, compagno della Biolcati ai tempi, Marco Tansini, gi\u00e0 autore di un brano del disco di Red Canzian, e Valerio Negrini."}
{"id": "594377", "revid": "287204", "url": "https://it.wikipedia.org/wiki?curid=594377", "title": "Pietro Francavilla", "text": "Biografia.\nLa sua formazione fu varia, dalla Francia si rec\u00f2 a Innsbruck, dove \u00e8 accreditato tra gli autori del \"Monumento funebre all'Imperatore Massimiliano I\".\nArriv\u00f2 in seguito in Italia, a Firenze, dove entr\u00f2 nella bottega del pi\u00f9 importante scultore della citt\u00e0, il Giambologna, straniero italianizzato come lui. La sua arte doveva essere gi\u00e0 sviluppata se lo troviamo a fianco del suo maestro gi\u00e0 nell'importante \"Ratto delle Sabine\" (1579-1583). I suoi primi incarichi individuali gli vennero passati proprio dal Giambologna, sempre sobissato dalle commissioni: nel 1574 realizz\u00f2 una serie di statue per la Villa Bracci di Rovezzano, su incarico dell'Abate Antonio Bracci, due delle quali oggi sono al Victoria and Albert Museum di Londra, mentre le altre sono al Castello di Windsor.\nNel 1589 prese parte con numerosi altri artisti alla costruzione degli apparati decorativi per il matrimonio di Ferdinando I de' Medici con Cristina di Lorena.\nAl 1590 risale la scultura per il Ponte Santa Trinita della \"Primavera\". L'\"Estate\" e l'\"Autunno\" venivano scolpite dal suo amico-rivale Giovanni Caccini, mentre \"l'Inverno\" venne realizzato da Taddeo Landini.\nLa scultura di \"Orfeo e Cerbero\" risale al 1598 e venne portata a Parigi da Girolamo Gondi, uno degli accompagnatori di Caterina de' Medici. L'opera venne molto ammirata, tanto che in seguito venne trasferita alla Reggia di Versailles (oggi \u00e8 al Louvre).\nInvitato dal re Enrico IV di Francia, torn\u00f2 a Parigi nel 1601, lasciando il ruolo di primo assistente del Giambologna a Pietro Tacca.\nSuo \u00e8 anche il piedistallo della \"Statua equestre di Enrico IV di Francia\", opera del Giambologna, terminata dopo la morte del maestro (1608) da Pietro Tacca a Firenze.\nSuo figlio adottivo e principale discepolo fu Francesco Bordoni, che termin\u00f2 alcune sue opere dopo la sua morte.\nLo stile del Francavilla risente di una certa discontinuit\u00e0 dovuta anche alla molteplicit\u00e0 di influenze della sua arte. Il suo merito principale fu comunque la diffusione dello stile manierista di radice fiorentina."}
{"id": "594380", "revid": "110157", "url": "https://it.wikipedia.org/wiki?curid=594380", "title": "Villa Vecchia", "text": "La Villa Vecchia \u00e8 un parco storico nato sui luoghi di un giardino risalente al 1600 annesso all'ex monastero di Santa Maria di Costantinopoli della citt\u00e0 di Cosenza.\nDescrizione.\nSi tratta di un giardino comunale che si estende fino alle pendici di colle Guarassano ed al sottostante rione dello Spirito Santo, in un'area di circa 30.000 metri quadri a piazza XV Marzo, nel centro storico della citt\u00e0. Situata nei pressi del Palazzo del Governo, sede della Provincia, presenta diverse entrate e si dispone su un profilo altimetrico compreso tra 275 e 240 metri s.l.m. L'ingresso monumentale \u00e8 ubicato su via Petrarca affiancato dalla scalinata di accesso ai giardini, mentre l'ingresso principale si apre sullo spazio antistante il Teatro Alfonso Rendano, l'unico teatro di tradizione della regione Calabria, ristrutturato nel 2002-2003.\nLo spazio della villa disposta su pi\u00f9 livelli con terrazzamenti si sviluppa intorno a viale Guicciardi, asse realizzato nel 1870, che \u00e8 sottolineato da un doppio filare di lecci nel tratto iniziale e da una serie di platani nel tratto terminale. Le altre specie arboree presenti sono acacie, pioppi, querce, palme e ippocastani. Nel corso dei secoli l'impianto strutturale ha subito diversi ampliamenti e risistemazioni. Nel 1878 il comune di Cosenza deliber\u00f2 uno dei primi interventi di restyling con la creazione di un'area circolare originariamente destinata ad essere un anfiteatro a cui fecero seguito all'inizio del Novecento l'introduzione del gazebo e l'inaugurazione della vasca della Venere. Nel 1932 venne introdotto l'ingresso monumentale di via Petrarca e una generale rivisitazione della parte alberata nella zona bassa della villa. Tra i monumenti presenti vi \u00e8 posto all'ingresso il Monumento ai martiri o Statua Italia eretto in piazza XV Marzo nel 1878 in onore dei protagonisti dei moti risorgimentali del 1844, per volont\u00e0 dello scultore Giuseppe Pacchioni, uno dei superstiti del gruppo dei Fratelli Bandiera. La statua di marmo bianco stringe con il braccio sinistro la bandiera raccolta e con la mano destra (mutila) ed ha il capo cinto da una corona d'alloro che simboleggia l'Italia libera. La lapide sul piedistallo riporta un'iscrizione di Giosu\u00e8 Carducci con i nomi dei patrioti cosentini che combatterono il 15 marzo 1844 nei moti insurrezionali e dei Fratelli Bandiera fucilati insieme a 7 compagni il 25 luglio 1844. Nella villa si svolgono alcune manifestazioni culturali del comune."}
{"id": "594387", "revid": "228587", "url": "https://it.wikipedia.org/wiki?curid=594387", "title": "Midway", "text": ""}
{"id": "594388", "revid": "44876", "url": "https://it.wikipedia.org/wiki?curid=594388", "title": "Serie C 1946-1947", "text": "La Serie C 1946-1947 fu la nona edizione della terza categoria del campionato italiano di calcio.\nLe distruzioni lasciate dalla guerra portarono la FIGC ad organizzare un campionato mastodontico che quasi nulla aveva a che spartire con l'idea originaria della Serie C introdotta undici anni prima. Rigidamente separato in tre leghe totalmente indipendenti, una del Nord, una del Centro ed una del Sud, il campionato vide ai nastri di partenza ben 266 squadre.\nComprendendo le societ\u00e0 dall'81\u00ba ad oltre il 300\u00ba posto nella graduatoria della piramide calcistica italiana, la Serie C 1946-1947 pu\u00f2 essere assimilata ad un ipotetico torneo che oggi ricomprendesse contemporaneamente la Serie D e quella che fino al 2014 \u00e8 stata la Lega Pro Seconda Divisione (gi\u00e0 Serie C2). Per questo motivo qualcuno la os\u00f2 definire \"Serie C Regionale\", anche se effettivamente era un campionato interregionale gestito dalle tre leghe interregionali.\nLega Interregionale Nord.\nNell'Italia Settentrionale la Lega Interregionale Nord, avente sede a Torino, organizz\u00f2 nove gironi le cui vincitrici avrebbero avuto accesso a tre triangolari finali, che mettevano in palio tre posti per la Serie B. Il Consiglio Federale del 14 gennaio 1947 stabil\u00ec di converso che sarebbero state 28 le societ\u00e0 retrocesse nelle leghe regionali: fu poi la Lega a deliberare la discesa di due squadre per i gironi con meno di 15 societ\u00e0, di quattro squadre per quelli con pi\u00f9 di 16 societ\u00e0, e di tre squadre per i gruppi intermedi.\nFinali di Lega.\nGirone A.\nLa prima serie di finali finendo con un nulla di fatto dato che tutte e tre le partecipanti vinsero una gara, la promozione fu decisa da un secondo triangolare di ripetizione.\nGirone B.\nLa prima serie di finali finendo con un nulla di fatto dato che tutte e tre le partecipanti vinsero una gara, la promozione fu decisa da un secondo triangolare di ripetizione.\nLega Interregionale Centro.\nIn Emilia e nell'Italia centrale la Lega Interregionale Centro, avente sede a Firenze, organizz\u00f2 sei gironi le cui vincitrici avrebbero avuto accesso al raggruppamento finale che metteva in palio due posti per la Serie B. Il Consiglio federale di gennaio stabil\u00ec di converso in 16 il numero delle societ\u00e0 da retrocedere nelle leghe regionali: fu poi la Lega a deliberare la discesa secca delle ultime tre classificate del girone C e delle ultime due del girone D, mentre per gli altri raggruppamenti si sarebbe accompagnata la disputa di un quadrangolare di salvezza alla condanna delle due peggiori piazzate.\nQualificazioni salvezza.\nTabellone\nLega Interregionale Sud.\nNell'Italia meridionale la Lega Interregionale Sud, avente sede a Napoli, organizz\u00f2 solo tre gironi le cui due prime classificate avrebbero avuto accesso al raggruppamento finale che metteva in palio un posto per la Serie B. Il Consiglio Federale stabil\u00ec di converso che otto societ\u00e0 sarebbero state retrocesse nelle leghe regionali; fu poi la Lega a decidere la discesa di tre squadre nei gironi maggiori e di due in quello pi\u00f9 ristretto."}
{"id": "594389", "revid": "2153076", "url": "https://it.wikipedia.org/wiki?curid=594389", "title": "Forgiven, Not Forgotten", "text": "Forgiven, Not Forgotten \u00e8 il primo album in studio del gruppo musicale irlandese The Corrs, pubblicato il 22 settembre 1995.\nTracce.\nTutte le canzoni sono state scritte dai Corrs, eccetto \"Someday\" scritta dai Corrs insieme a David Foster."}
{"id": "594399", "revid": "648716", "url": "https://it.wikipedia.org/wiki?curid=594399", "title": "USS Truxtun (CGN-35)", "text": "La USS \"Truxtun\" (CGN-35) era un incrociatore missilistico a propulsione nucleare statunitense. Venne cos\u00ec battezzata in onore del commodoro Thomas Truxtun (1755-1822).\nLa \"Truxtun\" venne pianificata inizialmente come la 10 unit\u00e0 della classe Belknap, ma sub\u00ec estese modifiche per venire equipaggiata con un propulsore nucleare. Viene quindi considerata come classe a s\u00e9. La \"Truxtun\" (CGN-35) \u00e8 comunque l'unica unit\u00e0 della sua classe.\nInizialmente venne classificata come cacciatorpediniere, con numero di scafo DLGN-35, il 30 giugno 1975, venne riclassificata come incrociatore missilistico, (CGN-35). La stessa riclassificazione era stata fatta per la USS \"Bainbridge\" (CGN-35), sviluppo a propulsione nucleare della classe Leahy."}
{"id": "594400", "revid": "106872", "url": "https://it.wikipedia.org/wiki?curid=594400", "title": "Classe Belknap/Truxun", "text": ""}
{"id": "594401", "revid": "287204", "url": "https://it.wikipedia.org/wiki?curid=594401", "title": "Niente e cos\u00ec sia", "text": "Niente e cos\u00ec sia \u00e8 un saggio sulla guerra del Vietnam, scritto da Oriana Fallaci, a New York nel 1969.\nIl libro \u00e8 la testimonianza di un anno passato a Saigon, in Vietnam, a cavallo tra il 1967 e il 1968, dall'autrice in qualit\u00e0 di corrispondente di guerra per L'Europeo, insieme al fotografo Gianfranco Moroldo.\nLa prefazione al libro riporta la testimonianza di alcuni soldati americani che parteciparono al massacro di My Lai e la testimonianza di alcuni sopravvissuti.\nIl libro nasce come riflessione per rispondere alla domanda della sorellina: \"La vita, cos'\u00e8?\".\nIl libro in forma di diario racconta le vicende dell'autrice, nel Vietnam del Sud, assieme a Fran\u00e7ois Pelou, Felix Bolo, Claude Lorieux, Fran\u00e7ois Mazure, giornalisti della \"Agence France Presse\" e le loro opinioni sulla guerra, generalmente considerata una guerra che ha prodotto morti inutili. La Fallaci scrive le interviste fatte ad alcuni protagonisti della guerra, soldati del Fronte di Liberazione Nazionale, soldati dell'esercito degli Stati Uniti; riporta due diari scritti da due soldati del Vietnam del Nord, uno ignoto e l'altro \u00e8 Le Vanh Minh, entrambi morti.\nIl diario inizia con la visita al campo di battaglia di Dak To. Durante i combattimenti, la Fallaci si fa raccontare dai soldati americani che vanno all'attacco sulla collina 875, la paura di morire, l'indifferenza dinanzi alla desolazione e all'orrore, a che emozioni si provano ad uccidere il nemico. L'indifferenza \u00e8 tale che alla conta dei morti non sanno neanche quanti sono, centocinquanta, duecento? E poi la beffa, dopo aver preso la collina 875 a costo di 358 morti, la collina 875 \u00e8 stata abbandonata.\nE i prigionieri? Non si fanno prigionieri in Vietnam, perch\u00e9 loro sono capaci di farsi saltare in aria, con una bomba, pur di ammazzare due o tre accompagnatori.\nNel capitolo secondo si legge l'intervista a Nguyen Van Sam, colui che fece saltare il ristorante My Canh due anni addietro, venticinque morti in pochi secondi. Nguyen Van Sam dopo aver fatto ad Hanoi, la scuola di sabotaggio, ha attuato ventinove attentati, fatti dal 1\u00ba marzo 1965 al 10 luglio 1967, cinquantotto morti e centonovantasei feriti in poco pi\u00f9 di due anni. Catturato ha paura di morire anonimo sconosciuto e per ottenere il riconoscimento ufficiale che gli d\u00e0 il processo e la fucilazione, racconta tutto al generale Nguy\u1ec5n Ng\u1ecdc Loan. \nNel capitolo terzo la Fallaci prende in considerazioni Th\u00edch Qu\u1ea3ng \u0110\u1ee9c e i buddisti che si sono fatti bruciare vivi, per protesta contro l'amministrazione del presidente del Vietnam del Sud, il cattolico Ng\u00f4 \u0110\u00ecnh Di\u1ec7m, e la sua politica di oppressione della filosofia buddhista. La Fallaci intervista la Venerabile Madre Thich Nhu Hu\u00e9, a proposito del suicidio rituale col fuoco di Huyn Thi Mai, per protesta contro un governo che non \u00e8 voluto dal popolo, che \u00e8 voluto solo dagli americani, i quali sono la causa principale dell'infelicit\u00e0 del popolo sudvietnamita, dice la Venerabile Madre. Intervista anche il monaco buddista Th\u00edch Tr\u00ed Quang, nemico acerrimo degli americani e del governo che essi hanno voluto.\nIl libro si conclude col capitolo undici - per\u00f2, con la cronaca del massacro degli studenti in rivolta avvenuto a Tlatelolco il 3 ottobre 1968 durante la XIX Olimpiade in Messico dove la giornalista viene ferita da una raffica di mitra in piazza a Citt\u00e0 del Messico durante gli scontri tra esercito e studenti.\nIl saggio ha vinto il Premio Bancarella nel 1970."}
{"id": "594408", "revid": "84184", "url": "https://it.wikipedia.org/wiki?curid=594408", "title": "Scaldo", "text": "Lo scaldo (sk\u00e1ld in norreno e islandese) era un poeta presso le corti scandinave durante l'era vichinga.\nLo scaldo componeva versi utilizzando complicati meccanismi metrici in cui dimostrava la propria erudizione e si serviva del numeroso materiale leggendario attinto dalla mitologia norrena. Inoltre, gli scaldi erano spesso consiglieri di corte e guerrieri. La vita politica non era staccata dal loro mestiere, ma anzi da essa prendevano spunto. Il loro compito era, almeno alle origini, di elogiare i signori presso cui vivevano, ma successivamente l'encomio divenne soltanto una parte della poesia scaldica. I poeti non componevano pi\u00f9 solo per soddisfare il proprio signore ma per riversarvi le proprie speranze, i propri sentimenti e descrivere la propria vita. Divenne quindi anche una poesia di riflessione.\nFino al XII secolo, quando con l'avvento della Cristianit\u00e0 monaci e amanuensi gradualmente stabilirono per s\u00e9 un diritto esclusivo sulla forma generalmente orale dell'arte scaldica, gli scaldi viaggiavano di paese in paese, accolti come ospiti onorati dei sovrani, normalmente ricevendo in cambio delle loro canzoni doni preziosi come anelli e gioielli di grosso valore, anche se a volte il pagamento era in contanti. Nel XIII secolo Snorri Sturluson compose l\"'Edda in prosa\" per preservare un'apprezzabile comprensione della loro arte, che era sul punto di estinguersi. Anche la raccolta \"Heimskringla\" di Snorri conserva molti poemi.\nLe esigenze tecniche della forma scaldica sono uguali ai complicati versi composti dai bardi gallesi e dai maestri irlandesi (i cosiddetti \"ollaves\"), e come questi poeti, molti dei versi scaldici consistevano in lunghi panegirici al re e agli aristocratici, o memoriali e testimonianze delle loro battaglie. Re e nobili, a loro volta, non erano soltanto intelligenti ascoltatori e apprezzatori degli scaldi talentuosi; alcuni di loro erano anch'essi poeti.\nLa poesia scaldica era una poesia innanzitutto elitaria e colta. Potrebbe essere paragonata alla poesia cortese dei secoli centrali del Medioevo. Per ogni componimento, lo scaldo riceveva una ricompensa, chiamato \"skaldf\u00e9\" (\"ricompensa dello scaldo\") o \"bragarlaun\" (\"dono per una poesia\").\nEtimologia.\nLa parola \"sk\u00e1ld\" \u00e8 collegata al proto-germanico \"skalliz\" e all'antico alto tedesco \"skal\" \"suono, voce\". Quest'ultimo \u00e8 correlato alla radice \"skelt\"- identica alla forma norrena \"sk\u00e1ld\". Nel mondo anglosassone si usava il termine \"scop\".\nPoesia scaldica.\nLa maggior parte dei versi nordici dell'epoca vichinga assunse una delle due forme: eddica o scaldica. Tipicamente i versi eddici erano semplici, in termini sia di contenuti sia di stile e metrica, perfettamente in accordo con le storie mitologiche o eroiche che narravano. I versi scaldici, al contrario, erano complessi, intricati e composti da difficili formule metriche, note e parafrasi, note come \"kenningar\".\nI poemi scaldici potevano trattare ogni genere di argomento. Molti erano dedicati a re o \"jarlar\", per celebrare le loro gesta e la loro vita. Altri trattavano argomenti mitologici, oppure venivano composti per particolari occasioni (famosi quelli di Egill Skallagr\u00edmsson).\nI generi scaldici erano essenzialmente tre:\nLista di scaldi.\nTra gli scaldi di maggiore fama si annoverano:"}
{"id": "594410", "revid": "287204", "url": "https://it.wikipedia.org/wiki?curid=594410", "title": "Ballerina (Lena Biolcati)", "text": "Ballerina \u00e8 il secondo album di Lena Biolcati, uscito nel 1987 dopo la partecipazione sanremese con il brano \"Vita mia\".\n\u00c8 un disco con moltissime influenze da parte dei Pooh.\nMarco Tansini e Stefano D'Orazio scrivono quasi per intero il disco, che ha moltissime affinit\u00e0 come arrangiamenti col disco Io e Red di Red Canzian, al disco collabora anche Gianni Togni, che scrive un pezzo appositamente per l'album.\nDue brani sono composti da Dodi Battaglia, che suona pure la chitarra elettrica nei brani in questione.\nNel Lp \u00e8 inclusa la cover di \"Pensieri e Parole\", uno dei brani pi\u00f9 famosi di Lucio Battisti, qui presentato nelle vesti plastificate degli arrangiamenti degli anni ottanta."}
{"id": "594412", "revid": "36426", "url": "https://it.wikipedia.org/wiki?curid=594412", "title": "Field Programmable Gate Array", "text": "Un \"Field Programmable Gate Array\" (solitamente abbreviato in FPGA), in elettronica digitale, \u00e8 un dispositivo logico programmabile ovvero genericamente un dispositivo hardware elettronico \nformato da un circuito integrato le cui funzionalit\u00e0 logiche di elaborazione sono appositamente programmabili e modificabili tramite opportuni linguaggi di descrizione hardware.\nStoria.\nI componenti FPGA sono stati introdotti nella seconda met\u00e0 degli anni '80 come terza generazione di PLD (Programmable Logic Device), sviluppati presso i laboratori della Harris Semiconductor. Ulteriori sviluppi vennero realizzati con le Read Only Memory, delle memorie CMOS e delle tecnologie antifuse che vennero tutte implementate in tali dispositivi. \nA partire dalla seconda met\u00e0 degli anni '80, dopo i primi modelli prodotti da Altera e la realizzazione l'XC2064 di Xilinx e l'implementazione della SRAM su larga scala negli anni '90, l\u2019industria del settore ha avuto una forte espansione, grazie anche ai continui progressi tecnologici nel settore dei semiconduttori, raggiungendo nel 2005 una quota di mercato vicina ai 2 miliardi di dollari.\nCaratteristiche.\nTipologia.\nEsistono diversi tipi di FPGA, che comprendono sia dispositivi programmabili una sola volta, sia dispositivi riprogrammabili un grande numero di volte. I primi, detti OTP (\"One Time Programmable\"), sono costituiti da componenti il cui stato di funzionamento cambia in modo permanente, permettendo di mantenere la configurazione allo spegnimento del dispositivo. Alla seconda categoria appartengono i dispositivi basati su tecnologia SRAM (\"Static Random Access Memory\"), i quali devono essere riprogrammati ad ogni accensione, avendo una memoria di configurazione volatile.\nI circuiti FPGA sono elementi che presentano caratteristiche intermedie rispetto ai dispositivi ASIC (\"Application Specific Integrated Circuit\") da un lato e a quelli con architettura PAL (\"Programmable Array Logic\") dall'altro. L'uso di componenti FPGA comporta alcuni vantaggi rispetto agli ASIC: si tratta infatti di dispositivi standard la cui funzionalit\u00e0 da implementare non viene impostata dal produttore, il quale pu\u00f2 quindi produrre su larga scala a basso prezzo. La loro genericit\u00e0 li rende adatti a un gran numero di applicazioni in ambito \"consumer\", comunicazioni, \"automotive\" eccetera. Essi sono programmati direttamente dall'utente finale, consentendo la diminuzione dei tempi di progettazione, di verifica mediante simulazioni e di prova sul campo dell'applicazione. Il grande vantaggio rispetto agli ASIC \u00e8 che permettono di apportare eventuali modifiche o correggere errori semplicemente riprogrammando il dispositivo in qualsiasi momento. Per questo motivo sono utilizzati ampiamente nelle fasi di prototipizzazione, in quanto eventuali errori possono essere risolti semplicemente riconfigurando il dispositivo. L'ambiente di progettazione \u00e8 anche pi\u00f9 \"user-friendly\" e di relativamente facile apprendimento. Di contro, per applicazioni su grandi numeri sono antieconomici, perch\u00e9 il prezzo unitario del dispositivo \u00e8 superiore a quello degli ASIC (i quali hanno spesso, per\u00f2, pi\u00f9 elevati costi di progettazione).\nIl costo di tali dispositivi \u00e8 oggi in rapida diminuzione: ci\u00f2 li rende sempre di pi\u00f9 una valida alternativa alla tecnologia standard cell. Usualmente vengono programmati con linguaggi come il Verilog o il VHDL, ma non bisogna dimenticare la modalit\u00e0 \"schematic-entry\", che consente un approccio veloce e semplificato a tale tecnologia pur essendo di pari potenzialit\u00e0. Molte case costruttrici (ad esempio Xilinx e Altera) forniscono gratuitamente sistemi di sviluppo che supportano quasi tutta la loro gamma di prodotti. \nGrazie alla versatilit\u00e0 di questi processori si stanno allargando i campi di utilizzo in diversi settori per i quali queste schede inizialmente non erano state progettate: ad esempio per l'attivit\u00e0 di mining delle criptovalute, un campo inizialmente combattuto solo dai processori ASIC e dalle GPU.\nStruttura.\nLa struttura di un FPGA \u00e8 in generale costituita da una matrice di blocchi logici configurabili, detti CLB (\"Configurable Logic Blocks\"), connessi fra loro attraverso interconnessioni programmabili. Ai margini di tale matrice vi sono i blocchi di ingresso/uscita, detti IOB (\"Input Output Block\"). I CLB realizzano le funzioni logiche, l'insieme di interconnessioni li mette in comunicazione, mentre gli IOB si occupano dell'interfacciamento del circuito con l'esterno. All'interno di tale matrice sono presenti anche altri tipi di risorsa, come i DCM (\"Digital Clock Manager\"), che generano il segnale di clock, la rete che trasporta il segnale di clock dai flip-flop ai CLB ed altre risorse di calcolo, come ad esempio le ALU (\"Arithmetic Logic Unit\"), e risorse di memoria distribuita. Ciascuno di questi elementi costitutivi ha un modello di funzionamento specifico, che riveste notevole importanza nella comprensione del corretto funzionamento del dispositivo.\nBlocchi logici configurabili.\nI blocchi CLB sono composti solitamente da due o quattro celle logiche (\"logic cell\"), che eseguono le operazioni booleane. Ogni logic cell \u00e8 solitamente composta da una o pi\u00f9 LUT (\"Look-up Table\") programmabili. Le LUT sono utilizzate per implementare funzioni booleane generalizzate, e sono solitamente accompagnate da un registro. L'insieme di questi elementi \u00e8 detto \"logic cell\", e rappresenta uno dei parametri pi\u00f9 importanti nella valutazione della potenzialit\u00e0 di un FPGA.\nI CLB possono essere connessi fra loro, permettendo cos\u00ec di realizzare funzioni booleane complesse. Le LUT sono composte da una memoria SRAM da 16 bit e da un multiplexer a 4 ingressi: una volta configurate possono generare qualsiasi funzione logica a quattro ingressi ciascuna. Vi sono anche le interconnessioni relative alla logica di set/reset e chip enable, ai segnali di clock, e ai segnali provenienti dalle altre slice del dispositivo. La scelta di utilizzare LUT a soli quattro ingressi risiede nel fatto che la complessit\u00e0 di una LUT cresce esponenzialmente all'aumentare del numero di ingressi, e risulta dunque poco gestibile.\nRaggruppare insieme alcune LUT in un CLB e di connetterle con una rete locale di interconnessioni consente infatti una maggiore velocit\u00e0, dovuta al fatto che questi tipo di interconnessione \u00e8 pi\u00f9 veloce di quella generale tra blocchi logici distinti. Il CLB \u00e8 inoltre dimensionato al fine di ottimizzare il numero di connessioni locali e globali in funzione dell'area occupata: CLB troppo grandi implicano che l'area necessaria per le interconnessioni locali superi quella risparmiata grazie al raggruppamento delle LUT contenute in esse. Lungo il perimetro dei blocchi logici vi sono infine i pin di ingresso e uscita, collegati all'interconnessione adiacente tramite transistor programmabili.\nBlocchi di ingresso/uscita.\nI blocchi di ingresso/uscita si occupano della gestione dei segnali da e verso l'esterno del FPGA attraverso il controllo dei pin del chip. Nei dispositivi Xilinx, per esempio, ogni IOB controlla un pin che pu\u00f2 essere configurato come input, output, bi-direzionale o \"tri-state\". Posizionati lungo il perimetro della matrice di CLB, gli IOB della famiglia Virtex sono composti da flip-flop dedicati alla sincronizzazione dei dati, da multiplexer che gestiscono i segnali in modalit\u00e0 DDR (\"Double Data Rate\") e da buffer per la gestione dei diversi standard logici. I buffer permettono inoltre di controllare la rapidit\u00e0 di commutazione del segnale, detta velocit\u00e0 di risposta, per comunicazioni in alta frequenza con i dispositivi esterni, mentre il buffer in ingresso \u00e8 a soglia programmabile per consentire l'interfacciamento del dispositivo FPGA con diversi standard logici quali TTL, CMOS o PCI. Sono inoltre presenti delle resistenze di \"pull-up/pull-down\" che permettono di caratterizzare lo stato del piedino nelle situazioni di alta impedenza.\nLinee di interconnessione.\nLe linee di interconnessione hanno invece il compito di mettere in comunicazione le diverse risorse del dispositivo. Si possono distinguere due tipi di interconnessione: le linee fisse e le matrici di scambio, dette anche \"switch matrix\". Le linee fisse si dividono in linee \"corte\" e linee \"lunghe\": le linee \"corte\" sono interconnessioni che connettono CLB adiacenti, minimizzando il ritardo del segnale; le linee \"lunghe\" consentono invece di mettere in comunicazione risorse fra loro distanti 6 CLB tramite percorsi non configurabili, che non attraversano le matrici di scambio e che sono pertanto caratterizzati dal non introdurre ritardi significativi. Le matrici di scambio, infine, sono reti di pass-transistor programmabili e comunicanti. In un dispositivo SRAM-FPGA le linee di interconnessione sono fisse, e ci\u00f2 che viene programmato sono le connessioni fra linee diverse: la maggior parte delle interconnessioni avvengono fra due lati diversi delle matrici di scambio, e sono abilitate da pass-transistor.\nUtilizzo.\nTali dispositivi consentono la realizzazione di funzioni logiche anche molto complesse, e sono caratterizzati da un'elevata scalabilit\u00e0. Questo tipo di tecnologia ha assunto un ruolo sempre pi\u00f9 importante nell'elettronica industriale cos\u00ec come nella ricerca scientifica. Grazie al continuo progredire delle tecniche di miniaturizzazione, le capacit\u00e0 di tali dispositivi sono aumentate enormemente nel corso di due soli decenni, durante i quali si \u00e8 passati da poche migliaia di porte logiche a qualche milione di porte logiche per singolo dispositivo FPGA.\nDati sulla diffusione.\nCronologia dell'incremento sull'utilizzo.\nAndamento negli anni del numero di porte logiche presenti su circuiti FPGA:\nDimensione del mercato:\nI principali produttori.\nXilinx e Altera al 2014 erano i due maggiori fabbricatori di FPGA. Le due aziende sono rivali \"storiche\", e insieme controllano oltre l'80% del mercato.\nSia Xilinx sia Altera forniscono il relativo software di sviluppo per Windows e Linux, in versioni gratuite o a pagamento, e con licenza proprietaria. Questo software consente l'implementazione della logica nel dispositivo e rende possibile la gestione delle singole risorse. Tra gli altri produttori vi sono Lattice Semiconductor (dispositivi SRAM con memorie flash integrate) Actel (ora Microsemi, produce dispositivi antifuse), SiliconBlue Technologies, Achronix, e QuickLogic. Nel marzo 2010, Tabula annuncia l'introduzione della propria tecnologia basata su logica time-multiplexed."}
{"id": "594413", "revid": "1633227", "url": "https://it.wikipedia.org/wiki?curid=594413", "title": "Wadcutter", "text": "Wadcutter \u00e8 un tipo di pallottola, generalmente disponibile in calibro .38 o .32 (9 o 7,65 mm), essenzialmente utilizzata nel tiro sportivo su bersaglio cartaceo.\nI proiettili Wadcutter, classici ed a base piana, sono indicati con la sigla WCBB (WadCutter Bevel Base), mentre quelli a base cava sono indicati con la sigla WCHB (WadCutter Hollow Base).\nDescrizione.\nAlla vista, il proiettile si presenta interamente posizionato all'interno del suo bossolo in ottone.\nLa sua forma \u00e8 cilindrica e pu\u00f2 avere la base posteriore cava, per migliorare la tenuta ai gas in canna. \nLa forma piatta della sommit\u00e0 di questa pallottola conferisce la possibilit\u00e0, durante il tiro, di colpire il bersaglio provocando un foro di forma quasi perfettamente circolare, vantaggioso per una migliore lettura dei punteggi realizzati in gara.\nDi solito, questo tipo di proiettile ha velocit\u00e0 di volo subsonica (inferiore a 300 m/s), data la bassa aerodinamicit\u00e0 conferitagli dalla punta piatta (infatti, il proiettile ha una forma simile a quella di un cilindro). Nel calibro .38, il proiettile ha una massa variabile all'incirca tra 148 e 158 grani (9,59 e 10,24 grammi) ma esistono anche versioni del peso di 85 e 125 grani (5,48 e 8,06 grammi) ; mentre, nel caso di calibro .32, la pallottola ha una massa intorno ai 98 grani (circa 6,35 grammi) ed velocit\u00e0 all'uscita della canna stimata in circa 208 m/s (con un'energia cinetica associata intorno ai 137 J). Queste caratteristiche consentono al tiratore di avere poco rinculo dell'arma, fattore importante per un tiro di alta precisione, ed una bassa rumorosit\u00e0."}
{"id": "594420", "revid": "115302508", "url": "https://it.wikipedia.org/wiki?curid=594420", "title": "La luna nel cortile", "text": "La luna nel cortile \u00e8 il terzo e ultimo album in studio della cantante italiana Lena Biolcati uscito nel 1989.\nIl disco.\nL'album non contiene singoli di gran successo, ma ottenne comunque importanti riconoscimenti da parte della critica, per il gusto raffinato degli arrangiamenti e l'interpretazione vocale della cantante novarese, che in questa occasione firm\u00f2 per intero due brani, \"Anna eri bella\" e \"Poche stagioni per fare una donna\".\nLa maggior parte dei brani fu scritta da Marco Tansini, con i testi curati dal compagno Stefano D'Orazio, batterista dei Pooh e produttore dell'album.\nRoby Facchinetti scrisse le musiche per \"Raccontami\", mentre Dodi Battaglia quelle di \"Notte bambina\"."}
{"id": "594422", "revid": "287204", "url": "https://it.wikipedia.org/wiki?curid=594422", "title": "Kajukenbo", "text": "Il Kajukenbo o Kajukembo \u00e8 un'arte marziale ibrida, orientata prevalentemente alla difesa personale. Nasce in epoca recente, dalla fusione di cinque stili tra loro differenti. Stile codificato dopo la seconda guerra mondiale in Oahu nelle isole Hawaii, quale metodo di autodifesa contro i criminali ed i soldati della marina americana che avevano preso di mira i locali. Il pi\u00f9 importante dei cinque creatori \u00e8 Adriano Emperado, che dopo alcuni anni \u00e8 stato invitato negli Stati Uniti, dove lo stile si \u00e8 largamente diffuso. Il Kajukenbo \u00e8 per definizione un metodo dove sia le difese sia gli attacchi sono in continuo cambiamento. \u00c8 un sistema in rapida evoluzione, in grado di appropriarsi di qualunque tecnica utile.\nStoria.\nGli stili che compongono il Kajukenbo.\nGli stili che lo compongono danno anche l'origine alla sua definizione :\nI fondatori del Kajukenbo.\nCinque maestri delle arti marziali diverse si riunirono per completare la loro idea:\n1945-1959.\nTra il 1945 ed il 1947 i fondatori della disciplina avevano sintetizzato le loro conoscenze con la pratica. Avevano studiato in dettaglio tutte le possibili tipologie di aggressione che un individuo avrebbe potuto subire nella realt\u00e0. Pi\u00f9 tardi hanno deciso di chiamare questo sistema \"Kajukenbo\". Inoltre decisero anche di creare la Societ\u00e0 delle Cinture Nere e simultaneamente l'istituto dell'Autodifesa di Kajukenbo. Con il tempo, ci\u00f2 che loro avevano insegnato, si era trasferito sulla Costa del Pacifico degli Stati Uniti : infatti, nel 1958, alla base d'aria di Travis in California, il maestro Aleju Reyes apre la prima scuola al di fuori delle isole Hawaii, e diede speciali lezioni ai membri dell'esercito dell'aria degli Stati Uniti d'America. Uno di questi membri era il professore Richard Peralta che nel 1959 inizio a praticare il Kajukenbo.\nNel 1959, il \"Sijo\" Emperado, ha aggiunto le tecniche del Wushu al Kajukenbo, cambiando l'arte marziale in una combinazione fluente di tecniche \"dure\" e tecniche \"molli\".\nDopo 1959.\nCharles Gaylord, Ramos Tony ed Aleju Reyes, che avevano ricevuto le cinture nere da Emperado, hanno trasmesso il kajukenbo al continente americano. Ciascuno di loro apre la sua propria scuola in California. Nel 1969, Tony Ramos ha praticato con Bruce Lee ed ha scambiato con lui le sue tecniche. Aleju Reyes mor\u00ec nel 1977 e Tony Ramos nel 1999 alle Hawaii. Charles Gaylord aveva personalizzato la tecnica inventando il cosiddetto \"Metodo Gaylord\". \u00c8 attualmente presidente dell'Associazione del Kajukenbo dell'America ed ha ereditato l'arte del suo \"sijo\".\nLa sua diffusione nel resto del mondo abbastanza modesta, \u00e8 legata principalmente all'iniziativa di singoli individui che l'hanno trasferita nei luoghi ove si trovavano per motivi di servizio. Maestro di tale arte \u00e8 stato Kenzo Roroi, co protagonista di alcuni film.\nIl Kajukenbo ora.\nAttualmente, il Kajukenbo annovera pi\u00f9 tecniche di prese e pi\u00f9 proiezioni di altre scuole di Kenpo. Le tecniche di difesa di tale arte marziale, sono una fusione di colpi presi dai diversi stili, che, in una sequenza micidiale, conduce all'immobilizzazione, spesso definitiva, dell'avversario. Include : leve alle articolazioni, collegamenti tra due ossa, colpi bassi, e attacchi con l'aiuto di diverse combinazioni. Anche se contiene certi aspetti della competizione, si concentra principalmente sul vero combattimento e sul significato delle analisi pratiche. In generale, le persone che praticano il Kajukenbo pensano che le azioni considerate eticamente \"disgustose e estremamente sgradevoli\", come i colpi negli occhi o nel genitali, possono essere permesse, se aiutano con la difesa contro l'aggressore. La maggioranza di scuole del Kajukenbo evita i trucchi ed movimenti, spettacolari ma poco pratici. I piani di studi includono diversi contrattacchi contro i colpi con di pugno, contro i coltelli, contro i bastoni, contro l'arma da fuoco e contro prese di lotta.\nAnche se i diversi tipi del Kajukenbo hanno origine da una base comune, sono possibile delle variazioni. Tale arte marziale \u00e8 basata su quattro stili diversi. \u00c8 impossibile incorporarli interamente : la specializzazione \u00e8 inevitabile. Un approccio aperto spinge pertanto le scuole di Kajukenbo ad incorporare nella sua pratica colpi e tecniche provenienti da altre arti marziali. Gli esempi sono l'Escrima filippina e l'Aikid\u014d giapponese.\nCerte scuole di Kajukenbo dirigono l'attenzione a 26 forme (\"Kata\") fondamentali. Tali Kata erano stati suddivisi in 13 \"Pinyans\" e 13 \"\"Concentrazioni\". Ognuna possiede il suo nome specifico : per esempio, la prima \u00e8 chiamata \"il colpo della gru/l'artiglio della tigre\". Il nome di ogni \"Concentrazione\"\" descrive il suo movimento caratteristico. Allora, la prima concentrazione include un colpo della gru ed un artiglio della tigre. Queste sequenze sono incorporate in Kajukenbo per migliorare le capacit\u00e0 dello studente. Ogni movimento in queste forme ha il suo significato. Per esempio, il primo movimento nella \"Pinyan 1\" \u00e8 un colpo esterno destro che si porta durante il movimento nella posizione di flessione all'indietro. Questo movimento pu\u00f2 essere applicato per bloccare un colpo con un pugno. Queste sequenze si concentrano anche nel combattimento che vede di fronte pi\u00f9 di un avversario.\nLa Kajukenbo Prayer, di Frank Ordonez, include una consistente pratica mistica, pratica che manca alla maggior parte delle scuole. Agli studenti di questa arte marziale, viene nel corso del tempo insegnato che il Kajkenbo si basa su tre elementi fondamentali : spirto, mente e corpo. Nel corso degli insegnamenti gli studenti e l'istruttore nello stesso modo aprono le loro mani per rappresentare la pace; poi salutano con una riverenza per esprimere il rispetto. Il saluto viene praticato in molte scuole: nello stesso modo, sia gli studenti che gli istruttori, quando entrano in palestra, salutano le persone che hanno raggiunto il livello di cintura nera.\nI gradi ed i titoli.\nI gradi ed i titoli sono diversi in alcune scuole. Le persone che hanno raggiunto il livello di cintura nera, avevano ricevuto titoli di origine cinese: \nLe persone che hanno cinture nere dell'ottavo grado sono titolati \"i professori\", il nono grado di maestria \u00e8 \"il grande maestro\" (\"grandmaster\")."}
{"id": "594429", "revid": "1543377", "url": "https://it.wikipedia.org/wiki?curid=594429", "title": "Fedele Tirrito", "text": "Biografia.\nFiglio di Nicola Palermo e Maria Tirrito, da giovanissimo entr\u00f2 nel seminario arcivescovile di Agrigento, dove oltre agli studi classici, coltiv\u00f2 l'arte della pittura, di cui si mostrava particolarmente predisposto. Indoss\u00f2 l'abito religioso nel 1739 presso il convento di Caltanissetta, fu ordinato sacerdote nel 1745. Allievo di Olivio Sozzi a Palermo, di Sebastiano Conca a Roma ove frequenta la scuola del nudo dell'Accademia di San Luca. Nella Citt\u00e0 Eterna effettuer\u00e0 un nuovo soggiorno nel 1765 di circa un anno, permanenza caratterizzata da una intensa produzione pittorica da donare al papa, ai cardinali e ai padri della Congregazione dei Sacri Riti.\nPittore ufficiale dell'Ordine cappuccino della provincia siciliana, realizz\u00f2 un complesso ciclo raffigurante patriarchi e santi fondatori degli Ordini religiosi per il convento dei cappuccini di Palermo. La produzione pittorica annovera 156 pale dipinte e circa 3000 opere di varia grandezza presenti in parte ad Alcamo, Ciminna, Palermo, Ribera, Sciacca, Civitavecchia, Roma e Viterbo.\nIl suo corpo mummificato \u00e8 inumato nelle catacombe dei Cappuccini annesse alla chiesa di Santa Maria della Pace di Palermo.\nOpere.\nDipinti.\nCasteltermini.\nChiesa di san Francesco d'Assisi del convento dell'Ordine dei frati minori cappuccini:\nDuomo di San Vincenzo Ferreri: \nPalermo.\nChiesa di Santa Maria della Pace, convento e museo: \nCattedrale metropolitana primaziale della Santa Vergine Maria Assunta:"}
{"id": "594430", "revid": "536103", "url": "https://it.wikipedia.org/wiki?curid=594430", "title": "1990 Giorni dopo", "text": "1990 Giorni dopo \u00e8 un album antologico della cantante italiana Lena Biolcati uscito nel 1990.\nIl disco.\nSi tratta di una raccolta post-sanremese, uscita dopo la presentazione del brano \"Amori\" alla rassegna canora (in coppia con Gilbert Montagn\u00e8).\n\"Amori\" \u00e8 l'unico brano inedito presente nel disco, il testo \u00e8 scritto dalla stessa Biolcati, mentre la musica \u00e8 scritta, sotto lo pseudonimo di Robymiro, da Roby Facchinetti, tastierista dei Pooh, vincitori della stessa edizione del Festival con \"Uomini Soli\".\nIl \"1990\" nel titolo indica sia l'anno di pubblicazione del disco, sia il numero dei giorni (poco pi\u00f9 di 5 anni) trascorsi dal debutto della cantante."}
{"id": "594433", "revid": "106990", "url": "https://it.wikipedia.org/wiki?curid=594433", "title": "Leopoldo de' Medici", "text": "Biografia.\nGiovinezza.\nA soli 3 anni perse il padre e con i suoi fratelli rimase sotto la protezione delle granduchesse reggenti, Maria Maddalena d'Austria, sua madre, e la nonna Cristina di Lorena, che si occuparono della sua educazione. Scelsero per lui come precettori prima Jacopo Soldano, poi il padre scolopio Flaviano Michelini, entrambi allievi di Galileo Galilei, ai quali successe poi Evangelista Torricelli.\nDa quando suo fratello maggiore Ferdinando ebbe compiuto l'et\u00e0 per essere nominato granduca, Leopoldo lo pot\u00e9 affiancare nella direzione politica dello stato; in particolare fu un acceso promotore delle manifatture, dell'agricoltura e del commercio.\nAttivit\u00e0 culturale.\nFu un grande appassionato di discipline scientifiche, un po' come tutto il ramo granducale dei Medici. Ricostitu\u00ec nel 1638 l'antica Accademia Platonica e nel 1657 fond\u00f2, assieme al fratello Ferdinando, l'Accademia del Cimento, secondo una sua precisa idea di ricerca scientifica basata sull'osservazione diretta dei fatti, in applicazione del metodo scientifico galileiano.\nNel 1641 inoltre era stato eletto membro dell'Accademia della Crusca, dove svolse l'importante ruolo di reggente delle adunanze generali del 1650 e del 1663; inoltre si occup\u00f2 scrupolosamente della preparazione delle voci riguardanti le \"arti\" per la III edizione del Vocabolario della Crusca (1691).\nFu anche un grande collezionista di libri rari (il suo bibliotecario fu Antonio Magliabechi), di dipinti (sua \u00e8 gran parte della collezione di pittori veneti agli Uffizi), di disegni, miniature, statue, monete e autoritratti (che adornano oggi il Corridoio vasariano). Dei fitti rapporti che seppe intrattenere con artisti, agenti d'arte e altri collezionisti, ci resta un vasto carteggio che ci d\u00e0 un vivido ritratto della sua personalit\u00e0 sempre alla ricerca della conoscenza.\nElezione a cardinale e ultimi anni.\nLeopoldo, nonostante fosse una persona di mentalit\u00e0 scientifica, dovette vestire l'abito, essendo la famiglia de' Medici rimasta senza autorevoli rappresentati nel Collegio cardinalizio dopo la morte del vecchio cardinale Carlo de' Medici, avvenuta il 17 giugno 1666. Il 12 dicembre 1667 Leopoldo fu creato cardinale da papa Clemente IX con il titolo di San Cosma e Damiano. Da quel momento fece frequenti viaggi a Roma, durante i quali perseguiva anche i suoi interessi artistici e contribuiva a raccogliere voci per la stesura del Vocabolario.\nDa cardinale avvi\u00f2 trattative private con i gesuiti del Collegio romano per riabilitare Galileo Galilei, ma le trattative ebbero esito negativo.\nDal 20 dicembre 1669 al 26 aprile 1670 partecip\u00f2 al lungo conclave in cui Emilio Bonaventura Altieri fu eletto papa con il nome di Clemente X.\nMorte e sepoltura.\nIl cardinal Leopoldo mor\u00ec improvvisamente, nel pieno della sua attivit\u00e0 di collezionista e studioso, il 10 novembre 1675.\nDi carattere riflessivo e ponderato, rimase fedele per tutta la vita alla propria indole che lo portava a trattare in modo scrupoloso ogni impegno o negozio cui si dedicasse.\nAlla sua morte fu ricordato come una persona di grande umanit\u00e0 e cultura.\nNel 1857, durante una prima ricognizione delle salme dei Medici, cos\u00ec venne ritrovato il suo corpo: \nDopo la morte.\nLe sue collezioni personali andarono ad arricchire ulteriormente il patrimonio della famiglia Medici ed oggi si possono ammirare, divise per settore, in vari musei fiorentini: i quadri agli Uffizi e nel Corridoio vasariano, le strumentazioni scientifiche (tra cui la lente e i cannocchiali di Galileo, il giovilabio e gli strumenti da esperienza dell'Accademia del Cimento) al Museo Galileo (suo fu il famoso cannocchiale e la \"reliquia\" del dito di Galileo), i libri alla Biblioteca Nazionale Centrale di Firenze, ecc."}
{"id": "594436", "revid": "767487", "url": "https://it.wikipedia.org/wiki?curid=594436", "title": "Rari", "text": "Rari (termine che in lingua mapudungun definisce un tipo di cespuglio o arbusto) \u00e8 un villaggio del comune cileno di Colb\u00fan, nella provincia di Linares, regione del Maule, situato ai piedi delle prime propaggini delle Ande. Rari dista circa 20 chilometri da Linares, la capitale provinciale, e si trova nella vicinanza alle rinomate Terme di Panim\u00e1vida e di Quinam\u00e1vida. Le creazioni artigianali multicolore in \"crin\" (peli di cavallo), fatti a mano per esperte artigiane, sono fra le attivit\u00e0 pi\u00f9 importanti nel settore. Alcuni fra queste artigiane hanno dedicato oltre settanta anni delle loro vite a questo lavoro.\nInsieme, Rari ed i villaggi circostanti (Paso Rari, San Francisco de Rari), hanno una popolazione di circa 1.300 abitanti. Le coordinate geografiche del villaggio sono: latitudine: 35\u00b0 46'0 sud, longitudine: 71\u00b0 25'0 ovest, altezza: 246 mt."}
{"id": "594440", "revid": "1833487", "url": "https://it.wikipedia.org/wiki?curid=594440", "title": "Birra Raffo", "text": "La Raffo \u00e8 una birra lager italiana prodotta dal 1919 al 1987 nella birreria omonima di Taranto. Nel 1991 il marchio \u00e8 stato ceduto al gruppo Peroni (dal 2016 fa parte del gruppo giapponese Asahi).\nOggi la birra Raffo, per antonomasia \"la birra dei tarantini\", viene prodotta negli stabilimenti Peroni con sede a Roma.\nStoria.\nLa sua storia cominci\u00f2 nel 1919, quando Vitantonio Raffo inaugur\u00f2 lo stabilimento di produzione a Taranto. La gestione familiare si protrasse fino al 1961, quando il marchio fu ceduto al gruppo Peroni, che ne conserv\u00f2 anche la ricetta, lo stabilimento e le maestranze.\nNegli anni settanta ne furono prodotti circa 48.000 ettolitri, grazie alla sua diffusione anche in Basilicata, Lazio e Campania oltre che in Puglia, regione che annovera da sempre il maggior numero di estimatori.\nNel 1987 il gruppo Peroni decise di chiudere lo stabilimento di Taranto e di trasferire la produzione a Bari, ponendo fine ad un importante capitolo di storia industriale della citt\u00e0, ma nonostante ci\u00f2 continua ad essere la birra di Taranto e la pi\u00f9 bevuta della citt\u00e0 dei due mari.\nNel 2008, in seguito al risultato del sondaggio \"Sono Tarantino, quindi decido IO\", organizzato dal Gruppo Peroni, venne deciso un rinnovamento grafico dell'etichetta della birra, che ora prevede come novit\u00e0 la presenza del logo di Taras, simbolo della citt\u00e0 di Taranto, al di sotto della scritta \"Raffo\" e l'introduzione dei colori rosso e blu che dividono l'etichetta creando un effetto sole e mare."}
{"id": "594443", "revid": "1904508", "url": "https://it.wikipedia.org/wiki?curid=594443", "title": "Nicol\u00f2 Contarini", "text": "Considerato universalmente uomo retto e giusto, giunse al dogado in tarda et\u00e0 e la sua morte gli imped\u00ec d'incidere sulla gestione dello stato. Sotto il suo dogado dovette affrontare l'ondata di peste che uccise oltre un terzo della popolazione veneziana durante il 1630.\nBiografia.\nGiovinezza ed educazione.\nFiglio di Zan Gabriel (Giangabriele) Contarini e Giovanna Morosini, Nicol\u00f2 Contarini apparteneva ad una delle casate patrizie pi\u00f9 antiche di Venezia (c.d. \"Case vecchie\"), sprovvista per\u00f2 di mezzi. In compenso, era uomo di altissima cultura. Studi\u00f2 filosofia probabilmente insieme a Paolo Sarpi e al cugino Andrea Morosini.\nSi distinse presto per l'abilit\u00e0 in campo filosofico e per la sua capacit\u00e0 di gestire con estrema abilit\u00e0 e correttezza l'amministrazione pubblica.\nDurante la sua vita scrisse piccole opere in latino e si distinse per acutezza d'ingegno e di eloquio.\nCarriera politica.\nPoliticamente fu vicino a Leonardo Donato e presto si schier\u00f2 in funzione anti papalista ma senza mai cadere in eccessi.\nDurante gli scontri accaduti sotto il dogato del predecessore, pur biasimando i Corner, non si mostr\u00f2 mai estremista e questo fatto fu determinante per farsi benvolere anche da parte degli avversari.\nDogato.\nAlla morte del doge Giovanni I Corner nel conclave vi furono numerosi scontri fra i nobili e tutti i candidati vennero scartati perch\u00e9 considerati troppo vicini a uno schieramento politico piuttosto che a un altro.\nSolo il Contarini, infine, emerse come uomo di compromesso e venne eletto il 18 gennaio 1630.\nSi dice che, alla notizia, non si scompose e prosegu\u00ec nelle sue normali attivit\u00e0 quotidiane, accettando solo in seguito l'incarico in maniera ufficiale.\nIl suo dogato, pur breve, fu molto amaro.\nS'inizi\u00f2 subito con una sconfitta militare, a Valeggio, nel maggio 1630 e con una pace senza vere soddisfazioni (Ratisbona, ottobre 1630).\nNel giugno 1630 si diffuse la peste.\nIl governo di Contarini ag\u00ec rapidamente, mettendo in quarantena i malati e bruciandone i cadaveri e le sostanze ma, ben presto, emerse l'inadeguatezza di queste misure e la malattia scoppi\u00f2 con tutta la sua virulenza; i morti furono centinaia di migliaia nella sola Venezia.\nIn ottobre il Doge promise, su richiesta della Signoria, l'erezione d'una chiesa in onore della Madonna se la peste fosse cessata.\nSoltanto in marzo per\u00f2, appena il morbo inizi\u00f2 a diminuire d'intensit\u00e0, si decise di iniziare la costruzione della nota Chiesa della Salute di Venezia.\nUltimi tempi e morte.\nIl doge, per\u00f2, era vecchio e malato da tempo; il fisico sempre pi\u00f9 debilitato e le pesanti incombenze governative lo avevano pian piano indebolito sino a costringerlo a letto.\nIl 2 aprile 1631 mor\u00ec senza poter vedere neppure la posa della prima pietra e, per cause non a lui imputabili, aver potuto riorganizzare la macchina amministrativa.\nLa chiesa di Santa Maria Nova ne ospitava la tomba che and\u00f2 dispersa con la chiusura dell'edificio."}
{"id": "594445", "revid": "36426", "url": "https://it.wikipedia.org/wiki?curid=594445", "title": "Cardinale Leopoldo de' Medici", "text": ""}
{"id": "594447", "revid": "91259", "url": "https://it.wikipedia.org/wiki?curid=594447", "title": "Atto D'Unione", "text": ""}
{"id": "594448", "revid": "287204", "url": "https://it.wikipedia.org/wiki?curid=594448", "title": "Cantone di Auneau", "text": "Il Cantone di Auneau \u00e8 una divisione amministrativa dell'Arrondissement di Chartres.\nA seguito della riforma approvata con decreto del 24 febbraio 2014, che ha avuto attuazione dopo le elezioni dipartimentali del 2015, \u00e8 passato da 28 a 34 comuni.\nComposizione.\nI 28 comuni facenti parte prima della riforma del 2014 erano:\nDal 2015 i comuni appartenenti al cantone sono i seguenti 34:"}
{"id": "594449", "revid": "24823", "url": "https://it.wikipedia.org/wiki?curid=594449", "title": "Atto Di Unione", "text": ""}
{"id": "594450", "revid": "91259", "url": "https://it.wikipedia.org/wiki?curid=594450", "title": "Royal Assent", "text": ""}
{"id": "594451", "revid": "984922", "url": "https://it.wikipedia.org/wiki?curid=594451", "title": "Cantone di Chartres-Nord-Est", "text": "Il Cantone di Chartres-Nord-Est era una divisione amministrativa dell'Arrondissement di Chartres.\nA seguito della riforma approvata con decreto del 24 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nComprendeva parte della citt\u00e0 di Chartres e i comuni di:"}
{"id": "594452", "revid": "1894423", "url": "https://it.wikipedia.org/wiki?curid=594452", "title": "HMS Warspite (03)", "text": "La HMS Warspite fu una nave da battaglia classe \"Queen Elizabeth\" della Royal Navy britannica. Venne varata il 26 novembre 1913 nei cantieri di Devonport. Port\u00f2 uno dei nomi pi\u00f9 famosi e fascinosi della Royal Navy. Durante la seconda guerra mondiale venne soprannominata \"The Old Lady\" (\"La Vecchia Signora\") in seguito ad un commento dell'ammiraglio Andrew Cunningham nel 1943.\nLa \"Warspite\" e le sue compagne di classe furono concepite da due uomini, l'ammiraglio Sir John \"Jackie\" Fisher, che era Primo Lord del Mare all'epoca dell'entrata in servizio della prima corazzata monocalibro, la HMS \"Dreadnought\" e Winston Churchill, Primo Lord dell'Ammiragliato, che fu fondamentale nel concretizzare in una nave reale il progetto. Venne inoltre influenzata da diverse decisioni circa la classe \"Queen Elizabeth\" prese da Lord Fisher, che era stato convinto ad uscire dal ritiro da Churchill.\nStoria.\nIl suo primo ufficiale comandante fu il capitano Edward Montgomery Phillpotts. La \"Warspite\" si un\u00ec al 2nd Battle Squadron della \"Grand Fleet\" ed intraprese diverse prove a mare, inclusi i test di artiglieria, tra cui quello dei cannoni da 381mm a cui presenzi\u00f2 Churchill che rimase impressionato dalla loro precisione e potenza. Alla fine del 1915 la \"Warspite\", mentre era condotta da suoi cacciatorpediniere di scorta lungo il fiume Firth of Forth si aren\u00f2 subendo alcuni danni allo scafo. Dopo le riparazioni si riun\u00ec alla \"Grand Fleet\", questa volta come parte del 5th Battle Squadron di nuova formazione, che era stato creato per le navi della sua classe. Il 3 dicembre rimase coinvolta in un nuovo incidente quando ebbe una collisione con la sua nave sorella \"Barham\", subendo danni considerevoli.\nIn seguito alle pressioni di Beatty la 5th Battle Squadron si un\u00ec alla flotta degli incrociatori da battaglia di stanza a Rosyth.\nJutland.\nNel 1916 la \"Warspite\", ed il resto del 5th Battle Squadron, furono temporaneamente trasferiti al gruppo di incrociatori da battaglia al comando di David Beatty. Il 31 maggio prese parte alla prima battaglia della sua carriera: la battaglia dello Jutland. La \"Warspite\" incass\u00f2 quindici colpi dai cannoni delle Dreadnought tedesche sparando 219 colpi con il suo armamento principale. Il timone si blocc\u00f2 dopo un tentativo di evitare una collisione con la sorella HMS \"Valiant\" e la nave fu obbligata a girare in cerchio fino a che riusc\u00ec a ripararlo. Questa manovra salv\u00f2 la HMS \"Warrior\", perch\u00e9 i tedeschi spostarono le loro attenzioni dall'incrociatore corazzato gravemente danneggiato al bersaglio pi\u00f9 appetitoso di una corazzata in difficolt\u00e0. Ci\u00f2 le valse l'eterna gratitudine dell'equipaggio del \"Warrior\" che credeva che le azioni della \"Warspite\" fossero state intenzionali. L'equipaggio riprese infine il controllo del \"Warspite\" dopo 1 giro ed 1/4 ma si prefer\u00ec continuare a girare poich\u00e9 si reput\u00f2 che era pi\u00f9 rischioso invertire il senso di marcia e, conseguentemente, aumentare il tempo di permanenza sotto il fuoco nemico. I due giri completi la portarono a circa 10.000 metri dalla Hochseeflotte. Dopo la battaglia dello Jutland fu afflitta da problemi di manovra fino alla sua parziale ricostruzione negli anni 30.\nDurante la battaglia la \"Warspite\" perse quattordici membri dell'equipaggio e 32 feriti. Interruppe la sua azione a Jutland solo dietro l'ordine diretto impartito da Hugh Evan-Thomas, comandante del 5th Battle Squadron, a Philpotts. Il 1\u00ba giugno durante il viaggio di ritorno venne attaccata, senza successo da un U-Boot tedesco che le lanci\u00f2 contro due siluri. Al primo attacco ne segu\u00ec un secondo ma venne mancata nuovamente dal siluro. Poco dopo la \"Warspite\" affront\u00f2 direttamente un U-Boot di fronte ad essa, tentando di speronarlo, ma fall\u00ec. Riusc\u00ec a raggiungere Rosyth illesa, dove i suoi danni vennero riparati.\nArmistizio.\nUna volta completate le riparazioni la \"Warspite\" si riun\u00ec al 5\u00b0 Battle Squadron. La sfortuna la colp\u00ec ancora quando entr\u00f2 nuovamente in collisione con una nave sorella, questa volta la \"Valiant\", forzandola a nuove riparazioni. Nel giugno 1917 la \"Warspite\" urt\u00f2 la \"Destroyer\". Il mese seguente la \"Warspite\" venne scossa dai suoi ormeggi a Scapa Flow, quando la HMS \"Vanguard\", una classe St. Vincent, salt\u00f2 in aria a causa dell'esplosione di uno dei suoi depositi di munizioni.\nNel 1918 scoppi\u00f2 un incendio in una delle sale caldaie, forzandola a nuove riparazioni. Il 21 novembre salp\u00f2 insieme al resto della \"Grand Fleet\" per ricevere la \"Flotta d'Alto Mare\" tedesca, dal suo internamento nel Firth of Forth. La maggior parte di questa flotta sar\u00e0 affondata dai Tedeschi nel 1919 mentre era ancorata a Scapa Flow.\nPeriodo interguerra.\nNel 1919, la \"Warspite\" si un\u00ec al 2nd Battle Squadron della \"Atlantic Fleet\" di nuova formazione. Trascorse la maggior parte di questo periodo nel mar Mediterraneo come parte di questa flotta. Nel 1924 prese parte ad una Rivista della Flotta alla presenza di re Giorgio V. Pi\u00f9 tardi nel corso dell'anno ricevette un parziale aggiornamento, che includeva l'installazione di nuovi pezzi di piccolo calibro, cos\u00ec come un parziale incremento della corazzatura, l'installazione di protezioni antisiluro e la modifica di parti della sovrastruttura. I lavori furono completati nel 1926. Dal 1919 al 1924 fece parte della \"Atlantic Fleet\". Dal 1926 entr\u00f2 a far parte della \"Mediterranean Fleet\" fino al 1930. Dal 1930 al 1932 torna alla \"Atlantic Fleet\" nel 1931 \u00e8 una delle navi di guardia all'ammutinamento di Invergordon. Dal 1932 al 1934 rimase assegnata alla \"Home Fleet\". Il 21 marzo 1933, navigando in condizioni di nebbia fitta sul fiume Tago, in Portogallo, venne speronata dalla motonave rumena \"Peles\".\nNel 1934 venne completamente rimodernata: la sua sovrastruttura venne radicalmente alterata, permettendo l'installazione di un hangar per aerei e vennero fatte modifiche al suo armamento ed all'apparato di propulsione. La modernizzazione venne completata nel 1937 e ricommissionata dal capitano Crutchley il 29 giugno 1937. Nel gennaio del 1938 arriva a Malta e prende servizio come nave ammiraglia della \"Mediterranean Fleet\" ruolo che manterr\u00e0 fino al 6 novembre del 1939 quando viene distaccata presso la \"Channel Fleet\". In questo periodo rimase coinvolta in due altri sfortunati incidenti: per poco non colp\u00ec una nave passeggeri con uno dei suoi proiettili e successivamente fece fuoco accidentalmente contro la citt\u00e0 maltese di La Valletta con i suoi cannoni antiaerei.\nSeconda guerra mondiale.\nNel giugno 1939 il vice ammiraglio Sir Andrew Cunningham divenne il Comandante in Capo della Flotta Mediterranea. Il 3 settembre 1939 venne dichiarata la guerra tra Regno Unito e Germania, ma non contro l'Italia. Pi\u00f9 tardi nel corso dell'anno la \"Warspite\" lasci\u00f2 il Mediterraneo per unirsi alla \"Channel Fleet\" dove venne impegnata in missioni di caccia delle navi corsare tedesche che attaccavano i convogli mercantili. Il 23 novembre seguente, alla notizia che l'incrociatore ausiliario \"Rawalpindi\" era stato affondato dagli incrociatori da battaglia tedeschi, la \"Warspite\" ricevette l'ordine di abbandonare il convoglio da Halifax che stava scortando per dirigersi nello Stretto di Danimarca. Dopo una caccia resa difficile dal maltempo le navi tedesche riuscirono per\u00f2 a sfuggire. Il 4 dicembre, dopo il danneggiamento della \"Nelson\", l'ammiraglio Charles Forbes si trasfer\u00ec sulla \"Warspite\".\nNell'aprile 1940 serv\u00ec nella campagna di Norvegia fornendo un essenziale supporto durante la seconda battaglia di Narvik quando la \"Warspite\" e diversi cacciatorpediniere britannici attaccarono otto cacciatorpediniere tedeschi intrappolati in Ofotfjord, vicino al porto di Narvik. Il vice-ammiraglio William \"Jock\" Whitworth, leader dell'operazione trasfer\u00ec la sua bandiera sulla \"Warspite\"; il giorno in cui inizi\u00f2 la battaglia il biplano Fairey Swordfish imbarcato sulla \"Warspite\" affond\u00f2 l'U-Boot tedesco \"U-64\" (il primo aereo ad affondare un U-Boot nella seconda guerra mondiale). I cacciatorpediniere tedeschi vennero rapidamente ingaggiati dai cacciatorpediniere britannici. Una nave tedesca pesantemente danneggiata, la \"Erich Koellner\", venne distrutta dalle bordate della \"Warspite\". La \"Warspite\" fece fuoco anche contro la \"Diether von Roeder\" e la \"Erich Giese\": la prima fu autoaffondata dal suo equipaggio, mentre la seconda fu distrutta dalla \"Warspite\" e dai suoi cacciatorpediniere. Operazione che contribu\u00ec grandemente alla fine del naviglio sottile germanico.\nNell'estate del 1940 la \"Warspite\" venne trasferita nel teatro del Mediterraneo e durante la battaglia di Punta Stilo le venne accreditato il centro di artiglieria pi\u00f9 distante della storia da una nave in movimento ad un bersaglio in movimento. L'obbiettivo, la nave da battaglia italiana \"Giulio Cesare\", fu colpito dalla distanza di circa 24\u00a0km con un colpo da 381\u00a0mm sul fumaiolo di poppa (Vedi anche l'incrociatore da battaglia tedesco Scharnhorst, a cui \u00e8 accreditato un colpo da molto distante contro la HMS \"Glorious\" nel giugno 1940).\nIl 18 agosto 1940 la \"Warspite\" partecip\u00f2 al primo bombardamento di Bardia, il 18 dicembre al bombardamento di Valona e il 3 gennaio 1941 al secondo bombardamento di Bardia.\nPrese parte alla battaglia notturna di Matapan (28 marzo 1941), ove vennero affondati tre incrociatori pesanti e due cacciatorpediniere italiani. La \"Warspite\" e la sorella \"Valiant\" effettuarono un bombardamento notturno senza essere intercettate dalle forze italiane. La \"Warspite\" prese anche parte dal mare alla battaglia di Creta. Durante le azioni su Creta incass\u00f2 due bombe sganciate da alcuni Me109.\nCon le sue forze riusc\u00ec a raggiungere Alessandria d'Egitto ove vennero eseguiti i lavori di riparazione pi\u00f9 urgenti per poi essere trasferita negli USA per le riparazioni e per il suo ammodernamento.\nOceano Indiano.\nNel 1941, part\u00ec da Alessandria d'Egitto diretta verso gli USA, dove avrebbe dovuto essere riparata al Puget Sound Naval Shipyard, Bremerton. I lavori di riparazione e modifica iniziarono in agosto e terminarono in dicembre ed includettero la sostituzione dei suoi consunti cannoni da 15\". Si trovava ancora in cantiere quando Pearl Harbor venne attaccata dai giapponesi. Dopo un viaggio di prova lungo la costa occidentale del nordamericana part\u00ec per unirsi alla Flotta orientale nell'Oceano Indiano.\nNel gennaio 1942 si un\u00ec alla Flotta orientale divenendo la nave ammiraglia della Eastern Fleet, agli ordini dell'ammiraglio James Somerville, che nel 1927 l'aveva comandata. Come parte della Flotta Orientale aveva base a Ceylon e fece parte del gruppo rapido della flotta, denominato Forza A, che includeva anche le due portaerei \"Formidable\" e \"Indomitable\", mentre le quattro lente navi da battaglia classe Revenge e la vecchia portaerei \"Hermes\" formarono il gruppo lento.\nSomerville decise ben presto di spostare la flotta per la sua protezione. Scelse l'atollo Addu, nelle Maldive come sua nuova base. Nonostante la minaccia di un attacco giapponese, Somerville invi\u00f2 due incrociatori pesanti, il \"Cornwall\" e il \"Dorsetshire\" con la portaerei \"Hermes\" a Ceylon. All'inizio di aprile due forze navali giapponesi iniziarono una incursione nell'Oceano Indiano. Una forza era composta dalla portaerei leggera \"Ryujo\" e includeva sei incrociatori, mentre il secondo gruppo includeva cinque portaerei che avevano lanciato l'attacco di sorpresa contro Pearl Harbor e quattro navi da battaglia. Queste frugarono l'oceano Indiano alla ricerca della Eastern Fleet di Somerville, all'epoca l'unica presenza navale significativa dell'area. Dopo il primo avvistamento dei giapponesi il 4 aprile 1942 venne ordinato agli incrociatori distaccati di ritornare alla Flotta. Il gruppo veloce, che includeva la \"Warspite\" fece rotta per la loro base con l'obbiettivo di lanciare nei giorni successivi un attacco contro la forza giapponese. Tutte e tre le navi distaccate dalla flotta, la \"Cornwall\", la \"Dorsetshire\" e la \"Hermes\", furono affondate dalle forze giapponesi. L'attacco contro le forze giapponesi da parte della flotta di Somerville non si concretizz\u00f2 e i giapponesi lasciarono poco dopo la zona, senza riuscire a trovare la Eastern Fleet. Il resto delle operazioni della \"Warspite\" in questo teatro furono largamente prive di eventi degni di nota, con solo limitate operazioni navali. La \"Warspite\" lasci\u00f2 l'area nel 1943 dirigendosi ancora una volta verso il Mediterraneo. Il 17 luglio partecipa al bombardamento di Catania e l'8 settembre dello stesso anno scorta la flotta italiana a Malta.\nRitorno al Mediterraneo.\nNel giugno 1943, la \"Warspite\" si un\u00ec alla Forza H con base a Gibilterra e prese parte allo sbarco in Sicilia, l'invasione della Sicilia di luglio, insieme alle navi da battaglia \"Nelson\", \"Rodney\" e \"Valiant\", e alle portaerei \"Formidable\" e \"Illustrious\". Le navi alleate iniziarono il bombardamento della Sicilia il 17 luglio attaccando posizioni tedesche a Catania.\nTra l'8 e il 9 settembre, la forza H venne impiegata nella copertura dello sbarco alleato a Salerno.\nIl 10 settembre la corazzata \"Warspite\" che aveva combattuto la flotta italiana nel 1940-41, ebbe il rendez-vous con gli italiani arresisi dopo l'armistizio, e condusse le navi della Regia Marina all'internamento a Malta.\nDurante lo sbarco di Salerno, fra il 11 settembre ed il 16 settembre a Salerno, le navi inglesi dettero manforte alle formazioni americane appena sbarcate. Il settore statunitense era in una situazione precaria dopo un contrattacco tedesco e la \"Warspite\" con la \"Valiant\" iniziarono un bombardamento delle posizioni tedesche a Salerno, salvando in effetti gli alleati sul campo.\nIl 16 settembre le navi alleate vennero attaccate da uno squadrone di aerei tedeschi armati con uno dei primi modelli di bomba planante guidata, l'FX-1400. Uno di questi colp\u00ec la \"Warspite\" vicino al fumaiolo, perforando i ponti, causando gravi danni e aprendo un grande foro sul fondo dello scafo. Numerosi membri dell'equipaggio furono feriti e uccisi. La nave dovette essere trainata da rimorchiatori della marina statunitense a Malta, che raggiunse il 19 settembre e venne sottoposta a riparazioni di emergenza prima di essere trainata nuovamente verso Gibilterra e il Regno Unito per essere sottoposta a ulteriori riparazioni a Rosyth, nel marzo 1944.\nUltimi incarichi.\nIl 6 giugno 1944 prese parte alla Sbarco in Normandia come parte della Eastern Task Force, sparando contro posizioni tedesche per coprire gli sbarchi a Sword Beach. Successivamente support\u00f2 gli sbarchi statunitensi. Pochi giorni dopo support\u00f2 anche gli sbarchi a Gold Beach. Le canne dei suoi cannoni erano ormai usurate e venne inviata prima a Portsmouth e successivamente a Rosyth per la loro sostituzione. Il 13 giugno durante il viaggio di ritorno innesc\u00f2 una mina magnetica subendo gravi danni, ma riusc\u00ec a raggiungere Rosyth il giorno successivo. Ricevette solo riparazioni minori, sufficienti a rimetterla in funzione per compiti di bombardamento costiero.\nDopo le riparazioni torn\u00f2 in servizio il 25 agosto, bombardando Brest, Le Havre e Walcheren, l'ultima delle quali operazioni fu per fornire copertura durante gli sbarchi sull'isola del 1\u00ba novembre. Successivamente rimase in gran parte inattiva. Venne piazzata nella Category C Reserve il 1\u00ba febbraio 1945. Successivamente alla fine della guerra ci furono richieste di conservarla come nave museo, come la HMS \"Victory\" di Horatio Nelson, ma queste vennero ignorate e la nave venduta per essere demolita il 12 luglio 1946.\nIl 23 aprile 1947, mentre veniva trainata verso il cantiere dove avrebbe dovuto essere smantellata, ruppe gli ancoraggi durante una tempesta arenandosi a Prussia Cove, in Cornovaglia dove dovette essere smantellata. Le operazioni si conclusero nel 1950."}
{"id": "594453", "revid": "1013865", "url": "https://it.wikipedia.org/wiki?curid=594453", "title": "Provincia di Artvin", "text": "La provincia di Artvin (in turco Artvin ili) \u00e8 una provincia della Turchia.\nSuddivisione amministrativa.\nLa provincia \u00e8 divisa in 8 distretti:\nFanno parte della provincia 12 comuni e 313 villaggi."}
{"id": "594454", "revid": "1597390", "url": "https://it.wikipedia.org/wiki?curid=594454", "title": "Sepp Blatter", "text": "\u00c8 stato il presidente della FIFA, la massima organizzazione calcistica mondiale, dall'8 giugno 1998 al 21 dicembre 2015.\nBiografia.\nSi \u00e8 laureato in Svizzera, a Losanna, prima di ottenere una laurea all'HEC Lausanne, la scuola di business affiliata all'Universit\u00e0 di Losanna.\nDal matrimonio con Liliane Biner ha avuto Corinne. In seguito spos\u00f2 Barbara Kaiser, figlia dell'ex segretario FIFA Helmut Kaiser. A 59 anni si leg\u00f2 alla tennista polacca Ilona Boguska. La sua terza moglie \u00e8 stata l'istruttrice di delfini Graziella Bianca. Dal 2014 ha una relazione con l'armena Linda Barras. Secondo El Mundo Deportivo, anni fa Blatter avrebbe avuto una relazione segreta con la modella Irina Shayk, in seguito compagna di Cristiano Ronaldo e, dal marzo 2015, dell'attore Bradley Cooper.\nHa fatto parte del Comitato Organizzatore delle Olimpiadi estive 1972 e delle Olimpiadi estive 1976.\nNel 2006 gli \u00e8 stata consegnata la tessera di \"socio onorario\" del Real Madrid.\nCarriera.\nSegretariato della FIFA.\nEntrato nella FIFA nel 1977, \u00e8 stato il direttore tecnico fino al 1981 e successivamente venne eletto segretario, carica che ha ricoperto fino al 1998, anno della sua elezione alla presidenza come successore del brasiliano Jo\u00e3o Havelange.\nSotto la sua spinta quale segretario della FIFA, e con il contributo fra gli altri anche dell'arbitro italiano Paolo Casarin, furono modificati alcuni aspetti delle regole del gioco del calcio e delle manifestazioni internazionali. Fra le pi\u00f9 importanti:\nEntrambe le decisioni avevano lo scopo di rendere pi\u00f9 offensivo l'atteggiamento delle squadre, visto che queste ultime con le regole precedenti tendevano a chiudersi in difesa e accontentarsi del pareggio (queste proposte vennero formulate dopo il Mondiale 1990, in cui si not\u00f2 che l' applicava sistematicamente il retropassaggio al portiere e puntava tutto sul pareggio).\nTra le decisioni prese durante la sua presidenza:\nLo si ricorda anche per l'ostilit\u00e0 nei confronti della tecnologia in campo a sussidio degli arbitri (moviola in campo) durante le partite, impedendone qualunque tipo di diffusione.\nPresidente della FIFA.\nViene eletto presidente della Fifa l'8 giugno 1998.\nL'elezione del 1998 di Sepp Blatter alla presidenza della FIFA sul presidente della UEFA Lennart Johansson \u00e8 avvenuta tra molte polemiche. Nel 2002 la candidatura di Blatter alla presidenza della Fifa \u00e8 stata caratterizzata da voci di irregolarit\u00e0 finanziarie e brogli e si \u00e8 conclusa con esplicite accuse di corruzione da parte del vicepresidente della Confederazione Africana del Calcio e presidente della Federcalcio somala, Farra Ado, che sosteneva di aver ricevuto un'offerta di 100.000 dollari per votare per Blatter nel 1998.. Accuse anche da parte di Jack Warner, ex vicepresidente della Fifa ed ex segretario della Concacaf che dichiara di aver appoggiato l'elezione di Blatter in cambio dei diritti televisivi dei mondiali di Francia nel 1998 al prezzo di 1 dollaro.\nTra gli altri episodi che lo hanno visto al centro di polemiche, c'\u00e8 stata l'assenza alle premiazioni del Campionato mondiale di calcio 2006, sia al termine della Finale 3\u00ba e 4\u00ba posto, disputata a Stoccarda l'8 luglio 2006, che al termine della Finale 1\u00ba e 2\u00ba posto tenutasi a Berlino il 9 luglio 2006. Per giustificare queste decisioni spieg\u00f2, in un primo momento, che aveva deciso di fare premiare le squadre semifinaliste ai dirigenti UEFA in quanto entrambe erano Nazionali europee; successivamente disse che aveva deciso cos\u00ec perch\u00e9 il giorno dell'inaugurazione del torneo (9 giugno a Monaco) tutto lo stadio l'aveva fischiato e insultato.\nSuccessivamente c'\u00e8 stata una dichiarazione fatta il 30 ottobre 2006 sui mondiali di calcio 2006, nella quale affermava che l'Italia non meritava la vittoria ai mondiali, visto che, a suo giudizio, si era qualificata solo grazie ad un rigore regalatole contro l'Australia.\nIl 18 novembre 2011, con un'altra delle sue irriverenti dichiarazioni, si \u00e8 pronunciato circa il tema del razzismo sui campi da gioco, definendolo come una sciocchezza.\nA seguito dell'indignazione del mondo del calcio, che ne chiedeva a gran voce le dimissioni, Blatter ha chiesto scusa per i suoi commenti, proferendo di essere stato frainteso e confermando la sua volont\u00e0 a non dimettersi.\nIl 18 giugno 2013, commentando le proteste in corso in Brasile contro i costi della Confederations Cup in corso e dei mondiali in preparazione, Blatter ha minimizzato le manifestazioni in atto affermando che \"il calcio \u00e8 pi\u00f9 importante dell'insoddisfazione delle persone\", aggiungendo poi che \"i manifestanti stanno usando la piattaforma del calcio e la presenza della stampa internazionale per ampliare la protesta\".\nIl 12 giugno 2014, a seguito della realizzazione del rigore che port\u00f2 il Brasile in vantaggio per 2-1 sulla Croazia, Blatter fu sorpreso, in diretta televisiva, ad esultare. Lo stesso rigore fu causa di altre controversie, in quanto, nonostante l'opinione pubblica mondiale lo ritenesse un'invenzione dell'arbitro Y\u016bichi Nishimura, Blatter difese quest'ultimo, alimentando ulteriori polemiche e malcontenti.\nIl 29 maggio 2015 viene rieletto presidente. Dopo soltanto quattro giorni dalla sua rielezione, il 2 giugno annuncia le dimissioni dalla carica di presidente, che deteneva da quasi 17 anni, in seguito allo scandalo corruzione che ha colpito la FIFA pochi giorni prima con 7 dirigenti arrestati.\nL'8 ottobre viene sospeso per 90 giorni dal Comitato Etico FIFA per sospetta corruzione, in seguito alla scoperta di un pagamento di 2 milioni di euro versato a favore di Michel Platini nel 2011 per lavori svolti tra il 1999 e il 2002. Il 21 dicembre successivo il Comitato Etico FIFA lo giudica, insieme a Platini, colpevole di corruzione e condanna entrambi ad una squalifica di otto anni (in seguito ridotta a sei).\nNel novembre 2017 \u00e8 stato accusato di molestie sessuali dalla calciatrice statunitense Hope Solo, alla quale avrebbe toccato il sedere durante la cerimonia di consegna del Pallone d\u2019oro nel gennaio del 2013. Blatter ha negato le accuse.\nMembro del CIO.\nDal 1999 al 2015 \u00e8 stato membro del CIO."}
{"id": "594458", "revid": "1431409", "url": "https://it.wikipedia.org/wiki?curid=594458", "title": "Luigi Piangerelli", "text": "Carriera.\n\u00c8 il figlio di Antonio Piangerelli (1928-2014) e il fratello minore di Giacomo, entrambi ex-calciatori.\nGiocatore.\nInizia a giocare nelle giovanili del Porto Recanati, per poi passare al , dove trascorre i primi sei anni di carriera (tutti in Serie B) dal 1991 (senza per\u00f2 mai entrare in campo) al 1997, collezionando in totale 144 presenze e 12 gol.\nNella stagione 1997-1998 passa al Lecce, con cui esordisce in Serie A a Torino il 31 agosto 1997 nella partita persa dalla squadra salentina contro la Juventus per 2-0. In quell'annata il club giallorosso retrocede in Serie B. L'anno successivo riuscir\u00e0 a centrare nuovamente la promozione, rimanendo in massima divisione per tre stagioni consecutive. Dopo cinque stagioni e mezza con i giallorossi, di cui veste la fascia di capitano, con un bilancio di 118 presenze e 5 reti, si trasferisce alla Fiorentina, in Serie B, durante il calciomercato invernale del 2004.\nLa Fiorentina riesce a centrare la promozione e Piangerelli ritorna in Serie A.\nNel 2005 viene acquistato dal Brescia, con la quale ha partecipato al campionato di Serie B collezionando 39 presenze e andando a segno 3 volte.\nNel 2007 passa alla , dove ritrova l'ex tecnico del Brescia Rolando Maran. Il 29 gennaio 2009, dopo undici anni, ritorna al .\nDirigente.\nRitiratosi dall'attivit\u00e0 agonistica, il 4 luglio 2011 viene nominato direttore sportivo del settore giovanile del .\nStatistiche.\nPresenze e reti nei club.\n\"Statistiche aggiornate al 30 aprile 2012.\""}
{"id": "594461", "revid": "984922", "url": "https://it.wikipedia.org/wiki?curid=594461", "title": "Cantone di Chartres-Sud-Est", "text": "Il Cantone di Chartres-Sud-Est era una divisione amministrativa dell'Arrondissement di Chartres.\nA seguito della riforma approvata con decreto del 24 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nComprendeva parte della citt\u00e0 di Chartres e i comuni di:"}
{"id": "594463", "revid": "80339", "url": "https://it.wikipedia.org/wiki?curid=594463", "title": "Democrazia cosmopolita", "text": "Democrazia cosmopolita, in politologia, descrive un modello teorico di democrazia nelle relazioni internazionali. Pi\u00f9 specificamente, si tratta di un progetto di teoria politica normativa, teso ad applicare alcuni dei principi, valori e procedure della democrazia (come venuta a consolidarsi negli ultimi secoli in numerosi Stati territoriali Occidentali e non) alla politica globale. \nOrganizzazione.\nEssa fa riferimento a un modello di organizzazione politica in cui gli individui, a prescindere dalla loro provenienza geografica, possono godere di alcuni strumenti per prendere parte alla gestione degli affari pubblici globali, in aggiunta alla e (per alcuni versi) indipendentemente dalla politica locale. Nonostante il termine abbia origine nella cultura greca (cosmos = universo, polis = citt\u00e0, demos = popolo, cratos = violenza o potere), gli ideali cosmopolitici furono re-introdotti nella cultura politica da Immanuel Kant e Hans Kelsen. \nNegli scorsi decenni, David Held e Daniele Archibugi, nel testo Cosmopolitan Democracy. An Agenda for a New World Order (1995), hanno rilanciato questa nozione e dato vita al dibattito contemporaneo circa il cosmopolitismo. Attualmente, un gran numero di studiosi si definiscono difensori della democrazia cosmopolitica e molti tra gli attivisti della societ\u00e0 civile e i movimenti per la pace promuovono e cercano di diffondere questi ideali.\nI progetti di democrazia cosmopolitica non intendono sostituire la politica statale con una politica mondiale, bens\u00ec concentrare la forza di coazione in una singola fonte e rilegare questa a precise regole costituzionali globali.\nEssa presenta alcune assonanze con le moderne teorie della pace. In particolare, la democrazia cosmopolitica potrebbe essere intesa come un tentativo di raffinare e applicare all'attuale panorama politico alcune delle intuizioni del pacifismo istituzionale. La pace pu\u00f2 ottenersi mediante il rafforzamento delle norme internazionali, accordi e forme di organizzazione. Molti progetti di pace, compresi quelli di \u00c9meric Cruc\u00e9, William Penn, l'Abb\u00e9 di Saint-Pierre, Jeremy Bentham, Immanuel Kant, e Henri de Saint-Simon, prefiguravano organizzazioni internazionali con la funzione di risolvere i conflitti con strumenti pacifici piuttosto che attraverso la guerra. Questa eredit\u00e0 teorica ebbe un ruolo cruciale nella creazione delle organizzazioni internazionali, comprese la Lega delle Nazioni, l'Organizzazione delle Nazioni Unite e l'Unione europea.\nCiononostante, la democrazia cosmopolitica \u00e8 assai differente dal pacifismo istituzionale, giacch\u00e9 le attuali condizioni storiche pretendono un ruolo pi\u00f9 incisivo delle organizzazioni internazionali. La democrazia (a prescindere ora dalla differente strutturazione dei sistemi democratici e dal loro valutabile grado di democraticit\u00e0) \u00e8 divenuta il sistema di organizzazione politica pi\u00f9 diffuso. A seguito della caduta del muro di Berlino, i regimi democratici si sono diffusi nell'Est e nel Sud del mondo, per la prima volta nella storia mondiale, governi eletti amministrano la maggioranza della popolazione mondiale. Sebbene, come si diceva, non tutti i regimi democratici rispettino allo stesso modo i diritti fondamentali degli esseri umani, si intensifica la pressione popolare per ottenere governi rappresentativi e che rispettino alcune regole di base.\nA dispetto di ci\u00f2, la raison d'\u00e9tat continua a dominare la politica globale. Gli aspetti concernenti la guerra e la sicurezza sono ancora nelle mani dei governi nazionali, che, come nel passato, possono prendere decisioni in sostanziale autonomia. Cos\u00ec, la globalizzazione esercita effetti sull'industria, sulla finanza, sui media, sulla moda, ma non ancora sulle istituzioni del sistema politico internazionale. Dinanzi a simile paradosso, la democrazia cosmopolitica si profila come tentativo di integrare la \u201cglobalizzazione della democrazia\u201d con la \u201cdemocratizzazione della globalizzazione\u201d. Quest'ultima si propone non solo di porre limiti agli effetti indesiderati della globalizzazione, utilizzando gli strumenti tradizionali della politica territorial-statale (come, ad esempio, il controllo dei flussi di capitale o la politica del lavoro), ma al contempo di creare forme di controllo democratico a nuovi livelli decisionali (come le negoziazioni e gli accordi sui flussi transnazionali di capitale e di lavoro), con il coinvolgimento attivo sia dei governi sia delle associazioni non-governative.\nFondamenti teorici.\nLa democrazia cosmopolitica si fonda su due assunti. \nIl primo \u00e8 la constatazione empirica che, mentre gli Stati sono sovrani in virt\u00f9 di principi giuridici, essi non possono pretendere di essere davvero autonomi. Infatti, le minacce naturali, le malattie da contagio, il commercio, il terrorismo e l'immigrazione rendono assai precaria qualsiasi autonomia. Ogni comunit\u00e0 politica deve badare a fenomeni che prendono corpo al di fuori della propria giurisdizione e sui quali non \u00e8 possibile avere un controllo diretto. In queste circostanze, si fa sempre pi\u00f9 complesso il tentativo di preservare i momenti decisionali interni alla politica statale. Per preservare il principio democratico fondamentale dell'eguale coinvolgimento di tutti quanti sono interessati dalle conseguenze di una decisione, i confini della comunit\u00e0 politica debbono esser ripensati. Questo, a sua volta, implica una riconsiderazione di alcuni principi di base della pratica e dell'organizzazione delle democrazie. Dopo tutto, la democrazia sinora s'\u00e8 sempre sviluppata entro confini territoriali delimitati. In questa situazione, l'individuo appartiene alla comunit\u00e0 A o alla comunit\u00e0 B, ma non a entrambe, e pertanto pu\u00f2 prender parte al processo decisionale di A o di B, ma non di entrambe. La democrazia cosmopolitica quindi si profila quale tentativo di ripensare i confini delle comunit\u00e0 politiche cos\u00ec da rendere queste inclusive verso l'\u201caltro\u201d. Chi sono questi \u201caltri\u201d? Possono essere stranieri, immigrati, rifugiati che vivono o cercano di vivere in una comunit\u00e0 politica stabile, oppure cittadini che vivono nella comunit\u00e0 B ma sono direttamente coinvolti da fatti che avvengono o decisioni che si prendono nella comunit\u00e0 A.\nIl secondo assunto che soggiace all'idea di una democrazia cosmopolitica \u00e8 che la politica estera degli stati democratici non si rivela pi\u00f9 virtuosa di quella degli stati non-democratici. Anche gli stati pi\u00f9 democratici possono talora essere aggressivi, egoisti e pronti a difendere i loro interessi vitali con qualsiasi mezzo. La storia fornisce una vasta serie di esempi di aggressioni militari messe in atto da governi sia dispotici che democratici.\nLa tesi in base alla quale \u201cle democrazie non si fanno guerra \"tra loro\"\u201d (la cosiddetta \u201cpace democratica\u201d) \u00e8 largamente dibattuta nell'ambito delle relazioni internazionali. Secondo detta teoria, sebbene anche le democrazie siano spesso pronte a far guerra, in tutta la storia non v'\u00e8 mai stata una guerra tra Stati effettivamente democratici: nei casi pi\u00f9 controversi tra gli studiosi di storia, le sedicenti \"democrazie\" non rispettavano il metodo democratico al proprio interno, o entravano in guerra subito dopo un colpo di Stato. Le ragioni per cui tra democrazie non c'\u00e8 mai guerra sono numerose, tra le pi\u00f9 importanti: la completa libert\u00e0 individuale di comunicare con chiunque, l'evidente interesse nazionale a evitare ogni guerra, e la conseguente marginalizzazione di ogni gruppo favorevole a una guerra tra la propria e un'altrui democrazia. Non tutti sottoscrivono questa analisi, e il rischio \u00e8 che essa possa servire da copertura per tentativi neo-colonialisti di imporre la democrazia, perci\u00f2 alcuni sostenitori della teoria della via democratica alla pace intendono estendere universalmente la democratizzazione delle dittature (che dominano in oltre mezzo mondo) per mezzo di un'ampia variet\u00e0 di mezzi rigorosamente pacifici e non-militari (lo sviluppo necessita della continua espansione dei mercati importatori pi\u00f9 ricchi ed avanzati, la quale necessita dell'espansione delle aree di rispetto dei diritti umani e di democrazia, il che significa che la democratizzazione in ogni Paese \u00e8 un interesse quasi generale ed \u00e8 comunque inevitabile). La corruzione delle classi dirigenti dei Paesi democratici da parte delle pi\u00f9 potenti dittature emergenti pu\u00f2 invertire importanti processi di democratizzazione sia nazionali, sia globali. I sostenitori della democrazia cosmopolitica credono invece che l'aumento del numero dei paesi democratici e l'incremento della qualit\u00e0 delle procedure democratiche non pu\u00f2 passar attraverso meri strumenti di democrazia territoriale, nell'ambito dei singoli Stati. In aggiunta al fatto che l'esportazione della democrazia \u00e8 in contraddizione con la natura stessa dei processi democratici, basati su meccanismi endogeni \u201cdal basso\u201d. In ragione di ci\u00f2, la democrazia cosmopolitica avanza l'ipotesi secondo cui un sistema internazionale basato sulla cooperazione sul dialogo, da una parte, rappresenta una condizione fondamentale per la promozione di processi democratici all'interno dei singoli Stati, dall'altra, consente a quanti vivono in condizione di dispotismo di mutare con strumenti interni il proprio status politico."}
{"id": "594465", "revid": "404338", "url": "https://it.wikipedia.org/wiki?curid=594465", "title": "Collana di perle (sessualit\u00e0)", "text": "Una collana di perle (dall'inglese \"pearl necklace\") \u00e8 il termine con cui si indica la pratica sessuale in cui un uomo eiacula sopra o vicino al collo di un'altra persona. Spesso avviene a seguito di un'altra pratica sessuale denominata \"spagnola\".\nL'effetto assomiglia vagamente a una collana di perle per via delle gocce e dei filamenti di sperma di colore perlaceo depositati sulla pelle."}
{"id": "594467", "revid": "1318658", "url": "https://it.wikipedia.org/wiki?curid=594467", "title": "Provincia di Denizli", "text": "La provincia di Denizli (in turco Denizli ili) \u00e8 una provincia della Turchia.\nDal 2012 il suo territorio coincide con quello del comune metropolitano di Denizli (\"Denizli B\u00fcy\u00fck\u015fehir Belediyesi\").\nGeografia fisica.\nLa provincia di Denizli confina con le province di Manisa, U\u015fak, Afyonkarahisar, Burdur, Mu\u011fla e Ayd\u0131n. Nel suo territorio si trovano i siti patrimonio dell'umanit\u00e0 dell'UNESCO di Hierapolis e Pamukkale.\nSuddivisione amministrativa.\nLa provincia \u00e8 divisa in 19 distretti: \nNel 2012 \u00e8 stato abolito il distretto centrale e su parte di esso \u00e8 stato creato il distretto di Merkezfendi. Allo stesso tempo \u00e8 stato ingrandito il distretto di Akk\u00f6y, rinominato distretto di Pamukkale. Fanno parte della provincia 100 comuni e 370 villaggi."}
{"id": "594469", "revid": "729019", "url": "https://it.wikipedia.org/wiki?curid=594469", "title": "WXIII Patlabor The Movie 3 OST", "text": "WXIII Patlabor The Movie 3 OST \u00e8 la colonna sonora del terzo film della saga di \"Patlabor\", \"WXIII - Patlabor The Movie 3\", composta da Kenji Kawai."}
{"id": "594470", "revid": "228587", "url": "https://it.wikipedia.org/wiki?curid=594470", "title": "HMS Warspite", "text": "Nove navi della Royal Navy sono state battezzate HMS \"Warspite\":"}
{"id": "594477", "revid": "121252299", "url": "https://it.wikipedia.org/wiki?curid=594477", "title": "Biker Mice da Marte", "text": "Biker Mice da Marte \u00e8 una serie animata creata da Rick Ungar. Narra delle avventure di tre topi motociclisti antropomorfi provenienti da Marte e giunti sulla Terra.\nComposta da 3 stagioni, la serie originale \u00e8 stata trasmessa negli Stati Uniti tra il 1993 e il 1996; in Italia da Rai 1, all'interno dell'edizione 1994 del contenitore \"Solletico.\"\nTrama.\nTre topi motociclisti antropomorfi, Sterzo (Throttle), Turbo (Vinnie) e Pistone (Modo), fuggono da una guerra scoppiata sul loro pianeta natio, Marte. Terminano il loro viaggio precipitando sulla Terra a Chicago, dove fanno la conoscenza di un'affascinante e attiva ragazza che svolge il lavoro di meccanico, Charlene \"Charley\" Davidson e scoprono che i plutarchiani sono sbarcati sulla Terra per impadronirsi delle sue risorse naturali.\nGli abitanti di Plutarco sono alieni umanoidi puzzolenti e simili ai pesci che, avendo esaurito le proprie risorse naturali, stanno rubando quelle di altri pianeti: essi hanno occupato anche Marte, devastandone la flora e la fauna e sterminando i topi umanoidi che lo abitavano, e sono i medesimi che hanno abbattuto la nave spaziale dei Biker Mice conducendoli sulla Terra.\nCharley e i Biker Mice scoprono che il maggior imprenditore industriale di Chicago, Lawrence Limburger, \u00e8 nient'altri che plutarchiano, il quale, camuffato da umano, riscuote gi\u00e0 successo fra i cittadini, e che mirava a comprare anche il garage di Charley (si scoprir\u00e0 che gli interessa perch\u00e9 costruito in una certa zona, scavando nel terreno della quale il Plutarchiano raserebbe facilmente la citt\u00e0 al suolo). Limburger gode dell'aiuto di malvagi come il sadico scienziato pazzo Dr. Carbonchio e il suo aiutante Morchia, che cercano di rubare alla Terra le proprie risorse naturali per mandarle su Plutarco. Fortunatamente, i loro piani vengono puntualmente sventati dai Biker Mice, che si sono stabiliti sulla Terra e con l'aiuto di Charley cominciano a contrastare il plutarchiano, i mercenari che questo chiama per fermare i tre marziani, ed anche i teppisti locali.\nSequel.\nNel 2006 sono stati realizzati 28 episodi di una nuova serie del cartone, le cui avventure non sono un remake ma una continuazione della storia.\nVideogiochi.\nNel 1994 il cartone \u00e8 stato trasposto in un videogioco per Super Nintendo chiamato \"Biker Mice from Mars\" e prodotto dalla Konami, che consisteva in una serie di corse motociclistiche. Nella versione europea vi sono numerosi riferimenti alle barrette Snickers, lo sponsor del gioco."}
{"id": "594478", "revid": "57342", "url": "https://it.wikipedia.org/wiki?curid=594478", "title": "Pirati dei Caraibi - Ai confini del mondo", "text": "Pirati dei Caraibi - Ai confini del mondo (\"Pirates of the Caribbean: At World's End\") \u00e8 un film del 2007 diretto da Gore Verbinski, prodotto da Walt Disney Pictures, in co-produzione con Jerry Bruckheimer Films, e distribuito da Buena Vista International.\nScritto da Ted Elliott e Terry Rossio, ispirato all'attrazione Pirates of the Caribbean dei Parchi Disney, il film \u00e8 il terzo ed ultimo capitolo della trilogia originale. Il cast \u00e8 composto da Johnny Depp, Orlando Bloom, Keira Knightley e Geoffrey Rush ed \u00e8 stato girato insieme al secondo capitolo della serie, \"Pirati dei Caraibi - La maledizione del forziere fantasma\".\nIl film \u00e8 uscito il 23 maggio 2007 in Italia e il 25 maggio 2007 negli Stati Uniti. Accolto tiepidamente dalla critica e campione di incassi, il film ha ottenuto diversi riconoscimenti e due candidature agli Oscar 2008 (miglior trucco e migliori effetti speciali).\nTrama.\nA Port Royal, Lord Cutler Beckett fa condannare all'impiccagione molte persone accusate di pirateria. Durante una di queste esecuzioni viene cantata una canzone da molti condannati, canzone che invoca l'intervento del Consiglio della Fratellanza Piratesca. Pertanto egli incarica Davy Jones, ora ai suoi comandi, di distruggere tutte le navi pirata o fuorilegge.\nWill Turner, Elizabeth Swann, Hector Barbossa, Joshamee Gibbs e Tia Dalma si recano a Singapore da Sao Feng per ottenere le carte nautiche necessarie per arrivare allo scrigno del malvagio Davy Jones, dentro cui sono intrappolati Jack Sparrow e la \"Perla Nera\". Jack, Barbossa e Feng fanno infatti parte dei \"Nove Pirati Nobili\", che dovranno riunirsi per fronteggiare la minaccia della Compagnia delle Indie Orientali.\nMentre i soldati di Beckett attaccano i pirati a Singapore, Will ottiene le carte da Feng, promettendo di cedergli Jack e chiedendo in cambio la \"Perla Nera\", cos\u00ec da poter salvare suo padre Sputafuoco dall\"'Olandese Volante\".\nNavigando oltre i confini del Mondo la ciurma raggiunge la dimensione nella quale sono stati intrappolati Jack e \"Perla Nera\" attraverso lo scrigno. Sulla via del ritorno, la \"Perla\" incontra diverse anime defunte tra cui il padre di Elizabeth nonch\u00e9 Governatore Swann, fatto uccidere da Beckett. Swann rivela loro che chi pugnaler\u00e0 il cuore di Davy Jones dovr\u00e0 prendere il suo posto come capitano dell\"'Olandese Volante\" e scortare le anime dei morti in mare all'altro mondo.\nRiemersi dal limbo attraverso un espediente intuito da Jack, la ciurma viene imprigionata da Sao Feng che si rivela essere sempre stato in accordo con Beckett. Mentre Jack prende tempo per organizzare la sua fuga imbrogliando Beckett, Barbossa convince Feng a ritornare dalla parte dei pirati, sostenendo di poter vincere contro Davy Jones e Beckett liberando la dea Calypso; in cambio, Feng chiede che gli sia consegnata Elizabeth, in quanto crede che sia proprio lei la reincarnazione della dea.\nLa nave di Feng viene attaccata dall\"'Olandese Volante\" e Sao Feng viene colpito da una cannonata; prima di morire, nomina Elizabeth capitano e suo successore tra i nove Pirati Nobili. Ad ogni modo, il nuovo capitano \u00e8 preso prigioniero da Jones con la sua ciurma. Successivamente James Norrington permette per\u00f2 la loro fuga sulla Perla nera a costo della sua stessa vita (spezzatagli da uno Sputafuoco Bill fuori di s\u00e9).\nIntanto a bordo della \"Perla\", Jack ha gettato Will in mare con la sua bussola magica, contando che questi si faccia recuperare da Beckett e gliela consegni. Il piano di Jack prevede che la Marina raggiunga la Baia dei Relitti in modo che lui e la Fratellanza dei Pirati possano tendergli un'imboscata. Jack vuole diventare immortale trafiggendo al posto di Will il cuore di Jones. Will potrebbe cos\u00ec ricongiungersi ad un tempo con suo padre e con Elizabeth.\nGiunti alla Baia dei Relitti, i Pirati Nobili danno inizio al consiglio. Barbossa propone di liberare Calypso per sconfiggere Beckett, ma Jack sostiene che sia meglio affrontarlo senza la collaborazione della Dea. Secondo il Codice dei Pirati, per\u00f2, un atto di guerra pu\u00f2 essere annunciato solo dal Pirata Re, eletto tramite votazione. Grazie al voto di Jack, Elizabeth diventa il Re dei Pirati.\nAll'arrivo delle navi nemiche, Elizabeth, Barbossa e Jack incontrano Will, Beckett e Jones su un lembo di terra. Elizabeth ha in mente un piano: Will andr\u00e0 con loro in modo che possa fornire informazioni sulla flotta nemica, mentre Jack, salendo a bordo dell\"'Olandese Volante\", potr\u00e0 sabotarli e uccidere Davy Jones pugnalando il suo cuore. Beckett accetta lo scambio. Nonostante il piano, Barbossa libera ugualmente Calypso contando sulla sua benevolenza, nonostante la dea abbia in realt\u00e0 intenzione di scatenare la sua furia contro i pirati per averla imprigionata. Tuttavia, quando Will le rivela che era stato Davy Jones a dire al primo consiglio dei pirati come imprigionarla, Calypso, frustrata e sconvolta, decide di risparmiare i pirati e si dissolve in migliaia di granchi.\nLa \"Perla Nera\" e l\"'Olandese Volante\" si scontrano in un maelstrom evocato da Calypso. Durante la battaglia, Will ed Elizabeth si fanno sposare da Barbossa.\nSull\"Olandese Volante\", nel bel mezzo degli scontri, Jack (che si \u00e8 liberato dalle segrete della nave in cui era stato rinchiuso) duella con Jones per ottenere il forziere e le chiavi che lo aprono. Jack riesce a prendere il cuore ma Jones trafigge Will con una spada, allora Jack fa in modo che sia Will - morente - a pugnalare il cuore. Davy Jones muore e precipita nel maelstrom, Will diventa capitano dell'Olandese Volante, in quanto ha ucciso il precedente capitano, ed il suo cuore viene posto nel forziere. Elizabeth e Jack si mettono in salvo lasciando Will e la ciurma dell\"Olandese\" al loro destino. Poco dopo, dalle acque del mare, riemerge l\"Olandese\", ora capitanato da Will. Quest'ultimo e la \"Perla Nera\" affiancano e distruggono l\"'Endeavour\", nave ammiraglia della compagnia delle indie, sconfiggendo finalmente Lord Beckett, colto di sorpresa dall'attacco combinato delle due ciurme di pirati. A quel punto, le navi della Compagnia si ritirano.\nOra che Will \u00e8 legato al compito di trasportare le anime dei defunti all'altro mondo per dieci anni prima di poter scendere a terra per un giorno, lui ed Elizabeth consumano il loro matrimonio prima del calare del sole.\nDurante una sosta a Tortuga, Barbossa fugge con la \"Perla Nera\", lasciando Jack e Joshamee Gibbs a terra. Jack per\u00f2 - prevedendo il tradimento - \u00e8 riuscito a sottrarre le carte nautiche e parte alla ricerca della Fonte dell'eterna Giovinezza.\nIn una scena dopo i titoli di coda, ambientata dieci anni dopo, si vede Elizabeth sulla costa con il figlio; i due guardano insieme l'orizzonte, quando compare l\"'Olandese Volante\" con a bordo Will.\nProduzione.\nGli effetti speciali del film sono stati curati e realizzati dalla Industrial Light &amp; Magic. La produzione del film \u00e8 durata pi\u00f9 di due anni: \u00e8 iniziata il 5 gennaio 2005 ed \u00e8 terminata il 12 aprile 2007.\nNel film \u00e8 presente anche Keith Richards, chitarrista dei Rolling Stones, che interpreta il ruolo di Capitan Edward Teague, padre di Jack e custode del Codice dei Pirati.\nPer la realizzazione del duello finale nel maelstrom tra la \"Perla Nera\" e l\"'Olandese Volante\" ci sono voluti circa 600 addetti per la costruzione del set e ben tre mesi di riprese che sono state effettuate con la tecnologia \"blue screen\" all'interno di una grossa vecchia fabbrica di Boeing situata nei pressi della periferia di Los Angeles, mentre per gli sfondi che vi sono nella battaglia tra cui la tempesta, il mare e lo stesso maelstrom sono stati creati virtualmente al computer e inseriti in fase di montaggio.\nLe riprese del film in generale si sono svolte in gran parte in concomitanza con quelle de \"La maledizione del forziere fantasma\" e sono iniziate anche loro il 28 febbraio 2005 come quelle del secondo film che per\u00f2 sono terminate il 23 dicembre 2005; le riprese di \"Ai confini del mondo\" si sono svolte per la maggior parte nelle Bahamas e nei dintorni, come nei precedenti due film e si sono concluse il 17 marzo 2006, quasi tre mesi dopo quelle del secondo film. A differenza del resto del film che \u00e8 stato girato interamente ai Caraibi, la scena che appare dopo i titoli di coda \u00e8 stata ripresa sulle coste dell'Irlanda del Nord. Il budget per la realizzazione del terzo film \u00e8 il pi\u00f9 elevato della saga, ammontando a .\nDistribuzione.\nDate di uscita.\nIl film, come i precedenti due, \u00e8 stato presentato in anteprima assoluta a Disneyland in Florida, il 19 maggio 2007. Il 23 maggio 2007 regia e cast si sono recati al Disneyland di Tokio per l'anteprima internazionale.\n\u00c8 uscito il 23 maggio 2007 in Italia (in anteprima nazionale il 22 maggio in molti cinema multisala). All'uscita del film nelle sale italiane sono state distribuite pi\u00f9 di 1500 copie. Il film venne distribuito nel corso del 2007 con le seguenti date:\nDoppiaggio italiano.\nLa direzione del doppiaggio e i dialoghi italiani sono a cura di Carlo Cosolo, per conto della Cast Doppiaggio srl.\nEdizioni home video.\nLa Disney ha distribuito il film in DVD negli Stati Uniti d'America il 4 dicembre 2007, mentre nel mercato italiano \u00e8 stato messo in commercio il 21 novembre 2007. Il film \u00e8 uscito in entrambe le nazioni disponibile in edizione disco singolo e disco doppio, il secondo dei quali contiene pi\u00f9 di 5 ore di extra. \u00c8 stata messa inoltre in vendita lo stesso giorno sia l'edizione del film in alta definizione Blu-ray Disc, che la i primi tre film della saga con quattro dischi.\nAccoglienza.\nBotteghino.\nNel primo giorno di programmazione negli Stati Uniti, il 24 maggio, il film ha incassato $ 13.240.044 segnando un record, battuto nel 2018 da \"\" (14,1 milioni).\n\"Pirati dei Caraibi - Ai confini del mondo\" ha guadagnato $ 309.420,425 in Nord America e $ 654.000.000 in altri paesi, per un totale mondiale di $ 963.420,425. \u00c8 il film con il maggior incasso del 2007 e il terzo della serie \"Pirati dei Caraibi\" per livello di profitto. Rispetto al suo predecessore, ha incassato molto meno al botteghino nordamericano, ma di pi\u00f9 all'estero. Durante il suo weekend di apertura mondiale, ha incassato $ 344,0 milioni, diventando cos\u00ec la settima pi\u00f9 grande apertura.\nCritica.\nSu \"Rotten Tomatoes\" il film ha un punteggio di approvazione del 44% basato su 228 recensioni, con una valutazione media di 5,4/10; il consenso critico del sito web recita: \"\"Pirati dei Caraibi - Ai confini del mondo\" fornisce le scene d'azione elettrizzanti, ma mescola troppi personaggi con troppi thread della trama incomprensibili.\" Su \"Metacritic\", il film ha ricevuto un punteggio medio di 50 su 100, basato su 36 critici, che indica \"recensioni contrastanti o medie\".\nDrew McWeeny ha elogiato la complessit\u00e0 del film poich\u00e9 gli conferisce un valore di visione ripetuta e la sua conclusione come \"forse la mossa pi\u00f9 astuta che fa\". Todd Gilchrist ha trovato la storia troppo simile ad altre trilogie cinematografiche come \"Star Wars\", ma ha elogiato i valori di produzione.\nIn Cina il film ha avuto molte critiche e censure per circa 10 minuti di sequenza, soprattutto nella parte iniziale: tra le scene tagliate, quella in cui Sao Feng dice \"Benvenuti a Singapore\". La critica cinematografica cinese ha criticato l'interpretazione di Chow Yun-Fat, ritenendola di danno all'immagine e alla cultura cinese; inoltre ha contestato la raffigurazione di una Singapore infestata dalla pirateria, affermando che nella realt\u00e0 a quei tempi la situazione era completamente diversa.\nAltri media.\nVideogiochi.\nLo stesso giorno in cui il film ha debuttato nelle sale europee, \u00e8 uscito il videogioco ispirato alla storia del film (anche se i livelli iniziali del gioco sono riferiti al secondo film) il gioco \u00e8 disponibile per PC, PS3, PS2, PSP, Xbox 360, Nintendo Wii e Nintendo DS.\nSequel.\nPoco prima dell'uscita del film, \u00e8 stato annunciato un quarto film intitolato \"Pirati dei Caraibi - Oltre i confini del mare\", con Johnny Depp e Geoffrey Rush che riprendono i ruoli di Jack e Barbossa, ai quali si aggiungono Pen\u00e9lope Cruz, Ian McShane, Stephen Graham, Sam Claflin, Astrid Berges-Frisbey, Richard Griffiths e \u00d3scar Jaenada. La pellicola avrebbe visto il ritorno di Elliot e Rossio come sceneggiatori, mentre la regia sarebbe andata a Rob Marshall. Il film \u00e8 uscito il 18 maggio 2011 in Italia e il 20 maggio 2011 negli Stati Uniti."}
{"id": "594482", "revid": "287204", "url": "https://it.wikipedia.org/wiki?curid=594482", "title": "Blinky Palermo", "text": "Biografia.\nPeter Schwarze, col fratello gemello Michael, viene adottato da bambino e cambia il cognome in Heisterkamp. Nel 1962 si iscrive all'Accademia di D\u00fcsseldorf, dove studia con Joseph Beuys. Nel 1964 adotta il nome d'arte Blinky Palermo, da un noto mafioso italo-americano, promotore di incontri di pugilato. Nel 1968 espone alla galleria Heiner Friedrich di Monaco. Nel 1970 visita New York con Gerhard Richter e vi trasferisce il proprio studio nel 1973. Partecipa ad una settantina di mostre e rappresenta la Germania alla Biennale di San Paolo del Brasile nel 1975.\nMor\u00ec a 33 anni, nel 1977, durante un viaggio alle Maldive, sull'isola turistica di Vihamanaafushi/Kurumba per cause definite misteriose ma che potrebbero celare i problemi dell'artista con le droghe.\nStile.\nBlinky Palermo rinuncia ad ogni riferimento alla realt\u00e0 e concentra la sua attenzione e quella degli spettatori sui valori espressivi dei colori e sulla loro carica emotiva e spirituale. Fonti di ispirazione a cui l'artista guarda con interesse sono le opere degli esponenti del movimento Color Field, e cio\u00e8 Barnett Newman, Mark Rothko, Clifford Still e Ad Reinhardt."}
{"id": "594483", "revid": "149726", "url": "https://it.wikipedia.org/wiki?curid=594483", "title": "Foreste pluviali", "text": ""}
{"id": "594489", "revid": "1776051", "url": "https://it.wikipedia.org/wiki?curid=594489", "title": "Animals Should Not Try to Act Like People", "text": "Animals Should Not Try to Act Like People \u00e8 un EP/DVD del gruppo statunitense Primus, pubblicato nel 2003 dalla Interscope Records e dalla la Prawn Song Records, etichetta discografica di propriet\u00e0 del bassista e cantante del gruppo, Les Claypool.\nL'album vede il ritorno del batterista Tim Alexander. Il DVD troviamo oltre a vari videoclip, compresi quelli pubblicati nel precedente Home Video, \"Cheesy Home Video\", ed esibizioni live.\nTracce.\nCD\nDVD"}
{"id": "594490", "revid": "30610", "url": "https://it.wikipedia.org/wiki?curid=594490", "title": "Jean de Meung", "text": "Biografia.\nStudi\u00f2, a quanto ci dice la tradizione, all'Universit\u00e0 di Parigi. Jean de Meung stesso racconta che nella sua giovent\u00f9 compose delle canzoni che furono cantate in tutta la Francia nelle piazze pubbliche e nelle scuole; come il suo contemporaneo Rutebeuf, fu poi un difensore di Guillaume de Saint-Amour e un veemente critico degli ordini mendicanti. Sembra che abbia trascorso la maggior parte della sua vita a Parigi, dove possedeva, in rue Saint-Jacques, una casa con una torre, un cortile e un giardino descrittaci nel 1305 come la dimora del defunto Jean de Meung e consegnata allora da un certo Adam d'Andely ai Domenicani.\nLa tradizione inoltre, come fa anche con i domenicani Alberto Magno e Tommaso d'Aquino, vede in Jean de Meung un rinomato alchimista.\nLe opere.\nIl \"Roman de la Rose\".\nLa sua opera sicuramente pi\u00f9 famosa, tanto che ebbe enorme successo per tutto il Medioevo, \u00e8 il poema allegorico \"Roman de la Rose\" (\"Romanzo della Rosa\"), iniziato quarant'anni prima e lasciato incompiuto da Guillaume de Lorris, e che Jean de Meung termin\u00f2 scrivendo pi\u00f9 di 18.000 versi. La data di composizione dell'opera \u00e8 generalmente situata tra il 1268 e il 1285, grazie a un riferimento nel poema alla morte di Manfredi e Corradino, giustiziati nel 1268 dietro ordine di Carlo d'Angi\u00f2 (deceduto nel 1285), re di Sicilia; ma M.F. Guillon (\"Jean Clopinel\", 1903), considerando il poema soprattutto come satira politica, lo sposta negli ultimi cinque anni del XIII secolo.\nJean de Meung ha, secondo ogni probabilit\u00e0, prima edit\u00f2 l'opera del suo predecessore Guillaume de Lorris, per poi usarla come punto di partenza per il proprio capolavoro. Il poema, prima romanzo cortese sull'amore, diventa in lui compendio poetico di tutta la conoscenza scientifica e letteraria del XIII secolo, ma anche violenta satira contro gli ordini monastici, la nobilt\u00e0, le donne e il matrimonio. Ma la sua poesia esprime al pi\u00f9 alto grado un acuto senso di osservazione, lucidit\u00e0 nel ragionamento e nell'esposizione, e gli d\u00e0 diritto, nella purezza e precisione della sua lingua, ad essere considerato tra i maggiori poeti francesi del Medioevo. Il romanzo, come abbiamo detto, si diffuse rapidamente e durevolmente, ma fu anche attaccato da Guglielmo da Deguileville nel suo \"Pellegrinaggio della vita umana\" (1330 ca.), opera che fu a lungo in voga in Inghilterra e in Francia, da Jean Gerson e da Christine de Pisan nella sua \"Lettera al dio d'amore\": ma trov\u00f2 anche energici difensori.\nAltre opere.\nLa sua traduzione del \"De consolatione philosophiae\" di Severino Boezio \u00e8 preceduta da una lettera indirizzata a Filippo il Bello ove elenca i suoi precedenti lavori, di cui due sono perduti: \"De spirituelle amiti\u00e9\", tratto dal \"De spirituali amicitia\" di Aelred de Rievaulx, e il \"Livre des merveilles d'Hirlande\" (\"Libro delle meraviglie d'Irlanda\"), tratto dalla \"Topographia Hibernica\" o dal \"De Mirabilius Hiberniae\" di Giraldus Cambrensis.\nJean de Meung tradusse anche in francese, nel 1284, il trattato di Vegezio \"De Re Militari\", con il titolo di \"Livre de V\u00e9g\u00e8ce de l'art de la chevalerie\" (\"Libro di Vegezio sull'arte della cavalleria\"). Fu poi autore di una versione spirituale, la prima in francese, delle lettere di Abelardo ed Eloisa.\nSue sono sicuramente le poesie il \"Testament\" (\"Testamento\"), scritto in quartine rimate che contengono consigli indirizzati alle diverse classi della societ\u00e0, e il \"Codicille\" (\"Codicillo\"). Soprattutto nel \"Testamento\" appare evidente l'influsso della filosofia scolastica, in particolare di Tommaso d'Aquino."}
{"id": "594491", "revid": "115947033", "url": "https://it.wikipedia.org/wiki?curid=594491", "title": "Dinaro della Krajina", "text": "Il dinaro della Krajina \u00e8 stata la valuta scelta dall'autoproclamata Repubblica Serba di Krajina tra il 1992 e il 1995.\nStoria.\nSi susseguirono tre diversi versioni di questo dinaro.\nNel corso del 1995 la Croazia riprese il controllo della regione ed abol\u00ec il dinaro introducendo quella che nel frattempo era diventata la propria nuova valuta, la kuna croata.\nNon avendo l'autoproclamata Repubblica Serba di Krajina mai raggiunto il riconoscimento della comunit\u00e0 internazionale, neppure la sua valuta lo ebbe e non \u00e8 quindi dotata di un proprio codice ISO 4217.\nMonete.\nNon sono state coniate.\nBanconote.\nNel 1991, il governo della Repubblica Serba di Krajina emise dei biglietti provvisori, stampati su un'unica faccia da 10\u00a0000, 20\u00a0000 e 50\u00a0000 dinari. Questi biglietti furono seguiti, nel 1992, da quelli standard da 10, 50, 100, 500, 1000 e 5000 dinari. In seguito, sempre nel 1992, furono emesse delle banconote da parte della \"Narodna Banka Republike Srpske Krajine\" (Banca nazionale della repubblica serba di Krajina) con valori da 10\u00a0000 e 50\u00a0000 dinari. Queste furono seguite dalla banconote da 100\u00a0000, 1 milione, 5 milioni, 10 milioni, 20 milioni, 50 milioni, 100 milioni, 500 milioni, 1 miliardo, 5 miliardi e 10 miliardi di dinari. Quando fu introdotto il secondo dinaro alla fine del 1993, furono emesse banconote con i valori di 5000, 50\u00a0000, 100\u00a0000, 500\u00a0000, 5 milioni, 100 milioni, 500 milioni, 5 miliardi, 10 miliardi e 50 miliardi. Nel 1994, fu emesso il terzo dinaro con valori da 1000, 10\u00a0000, 500\u00a0000, 1 milione e 10 milioni di dinari.\nLe banconote avevano il testo scritto su una faccia con l'alfabeto cirillico e sull'altra con quello latino."}
{"id": "594492", "revid": "5695", "url": "https://it.wikipedia.org/wiki?curid=594492", "title": "Color Field", "text": ""}
{"id": "594496", "revid": "117514726", "url": "https://it.wikipedia.org/wiki?curid=594496", "title": "Il colonnello Chabert", "text": "Il Colonnello Chabert (\"Le Colonel Chabert\") \u00e8 un romanzo breve scritto nel 1832 da Honor\u00e9 de Balzac. \u00c8 la ventiduesima opera delle \"Scene della vita privata\" (\"Sc\u00e8nes de la vie priv\u00e9e\"), il primo degli svariati cicli narrativi dell'ambiziosa serie de \"La Com\u00e9die humaine\".\nTrama.\nNel 1817, dieci anni dopo la battaglia di Eylau, che vedeva contrapposte la fazione francese e quella Russa, il colonnello Hyacinthe Chabert, soldato della Grande Armata creduto morto ma in realt\u00e0 rimasto sepolto vivo sotto i cadaveri, deve affrontare i disagi di un ritorno a casa nella Parigi della Restaurazione.\nL\u00ec trova la moglie sposata con un altro uomo, il conte Ferraud, e i suoi beni usurpati. Racconta la sua storia all'avvocato Derville, il quale prende a cuore la sua causa e si adopera per aiutarlo a riprendere il proprio posto nella societ\u00e0. La nuova contessa Ferraud non \u00e8 disposta per\u00f2 a cedere i soldi al marito e decide quindi di portarlo nella sua villa di campagna. L\u00ec tenta di sedurlo e di fargli firmare un documento in cui dichiari di non essere Chabert ma un impostore. L'intento naufraga ma la contessa otterr\u00e0 comunque dal colonnello quello che vuole. Il colonnello finir\u00e0 i suoi giorni nell'ospizio dei vecchi. Derville invece disgustato dalla malvagit\u00e0 che vede ogni giorno, si ritira in campagna.\nIncipit.\n- T\u00f3, ancora quel palamidone!\nQuest'esclamazione era sfuggita alle labbra di un giovane impiegato, di quelli che negli studi vengono detti \"galoppini\". Egli cav\u00f2 un po' di mollica dal pezzo di pane che stava gagliardamente addentando, ne fece una pallina, e la lanci\u00f2 schernevolmente dallo sportellino della finestra a cui stava appoggiato. Ben diretta, la pallina rimbalz\u00f2 quasi all'altezza del telaio, dopo aver colpito il cappello di uno sconosciuto che attraversava il cortile di una casa di via Vivienne, dove abitava l'avvocato Derville.\nFinale.\nNon posso dirvi tutto quello che ho visto, perch\u00e9 ho veduto delitti contro i quali la giustizia non pu\u00f2 nulla. Insomma, tutti gli orrori che i romanzieri credono di inventare sono sempre ben poco, appetto alla verit\u00e0. Conoscerete queste belle cose, voi; io vado a vivere in campagna con mia moglie. Parigi mi fa orrore.\n- Ne ho gi\u00e0 viste abbastanza da Desroches, - rispose Godeschal."}
{"id": "594499", "revid": "466539", "url": "https://it.wikipedia.org/wiki?curid=594499", "title": "Padiglione di Barcellona", "text": "Il padiglione tedesco, meglio noto come padiglione di Barcellona \u00e8 una delle opere principali dell'architetto tedesco Ludwig Mies van der Rohe pensato e costruito in occasione dell'Esposizione Universale tenutasi nella citt\u00e0 spagnola di Barcellona nel 1929. Nel padiglione, Mies van der Rohe introdusse per la prima volta alcune significative innovazioni, sfruttando i principi di \"pianta libera\" e degli \"spazi fluenti\".\nSull'onda della fine della prima guerra mondiale e della ripresa economica che segu\u00ec il piano Dawes del 1924, in un periodo segnato da luci ed ombre l'edificio doveva rappresentare la nuova Germania, democratica, culturalmente all'avanguardia, prospera e pacifista.\nStoria.\nIn seguito al successo dell'esposizione del \"Werkbund\" a Stoccarda nel 1927, il governo tedesco incaric\u00f2 Mies van der Rohe della direzione artistica e della costruzione degli edifici per la sezione tedesca dell'Esposizione internazionale di Barcellona che si sarebbe svolta due anni pi\u00f9 tardi. Il compito assegnatogli era fortemente condizionato dalla situazione economica incerta e da forti limitazioni temporali, in quanto l'incarico gli fu affidato con relativo ritardo. Il commissario tedesco, Georg von Schnitzler disse che il padiglione avrebbe dovuto \"dare voce allo spirito di una nuova era\".\nProgettato come padiglione espositivo temporaneo, l'edificio era quindi destinato ad essere smantellato alla fine della manifestazione. I tempi ridotti per la realizzazione, i tagli al budget e i metodi costruttivi inadeguati ad una struttura tanto moderna portarono ad alcuni difetti strutturali, soprattutto legati alla scarsa tenuta del tetto. Completato nel maggio 1929 l'edificio fu distrutto all'inizio del 1930.\nA seguito di un accurato studio delle fotografie, il padiglione fu ricostruito da un gruppo di architetti spagnoli tra il 1983 e il 1986, ed oggi \u00e8 possibile visitarlo.\nL'edificio.\nLa struttura poggia interamente sopra un podio di travertino alla cui estremit\u00e0 sud si eleva un segmento di muro dello stesso materiale che comporta una svolta di 180\u00b0 e conduce ad un piccolo edificio annesso. Una grande vasca rettangolare si estende verso sud-est, circondata dalle lastre del pavimento che proseguono oltre il bordo creando una continuit\u00e0 visiva dando l'impressione che l'acqua continui a scorrere sotto il basamento. \nUna seconda vasca pi\u00f9 piccola \u00e8 situata sul lato nord, dove il podio \u00e8 circondato da un segmento di muro di marmo verde a forma di \"U\" che separa questa parte della struttura dall'esterno.\nIl tetto, completamente piano, \u00e8 sostenuto da otto pilastri cruciformi cromati molto sottili che danno una forte impressione di leggerezza che rivelano il carattere non portante delle pareti: lastre di pietra pregiata come marmo di Tino, marmo antico di Vert, onice dorato oppure di vetro colorato grigio, verde, bianco e traslucido, fungono unicamente da preziosi elementi divisori che sembrano intrecciarsi e fluire l'uno dentro l'altro al di sotto e oltre il tetto in modo tale da creare una continuit\u00e0 tra esterno ed interno.\nIl padiglione \u00e8 caratterizzato da una pianta \"libera\", il che permette al visitatore di spaziare attraverso i variegati ambienti dal confine incerto, che permettono di apprezzare il dinamismo e il ritmo delle scansioni e delle pareti. L'accesso all'interno, definito dalla lastra del tetto, richiede una svolta di 180\u00b0 che conduce ad uno stretto corridoio d'accesso chiuso a destra da una parete di vetro e a sinistra da una parete di marmo che conduce all'ambiente principale. Questo ambiente \u00e8 un grande spazio rettangolare dominato da una lunga lastra di onice dorato di fronte al quale sono posizionate delle sedute e un tavolo posizionate sopra un tappeto nero e protetti dalla luce dell'ingresso da una tenda di seta rossa. Sulla sinistra della parete di onice, vi \u00e8 una parete opalina di vetro smerigliato illuminata dall'interno. Altri elementi a parete sono presenti a rompere la continuit\u00e0 spaziale, e il muro esterno sulla destra introduce i visitatori in una piccola corte scoperta che ospita la vasca d'acqua pi\u00f9 piccola.\nIn fondo al piccolo specchio d'acqua \u00e8 posizionata una statua in bronzo \"Der Morgen\" (il mattino) di Georg Kolbe; una figura femminile che esce dall'acqua e alza le braccia verso il cielo. La statua si staglia contro uno sfondo verde scuro dettato dalla parete prima citata a forma di \"U\", e girando a sinistra il visitatore si trova all'interno di un ambiente delimitato in parte da una lastra in onice e sul fondo da un pannello vetrato. \nI critici contemporanei definirono la struttura come un'oasi che invitava i visitatori dell'affollata esposizione ad una breve sosta.\nBibliografia.\nin inglese"}
{"id": "594502", "revid": "81195", "url": "https://it.wikipedia.org/wiki?curid=594502", "title": "Chimica organometallica", "text": ""}
{"id": "594506", "revid": "547034", "url": "https://it.wikipedia.org/wiki?curid=594506", "title": "Media\u0219", "text": "Media\u0219 (in ungherese \"Medgyes\", in tedesco \"Mediasch\") \u00e8 un municipio della Romania di 54.564 abitanti, ubicato nel distretto di Sibiu nella regione storica della Transilvania.\nFa parte dell'area amministrativa anche la localit\u00e0 di Ighi\u0219u Nou.\nLa citt\u00e0 si trova lungo il corso del fiume Tarnava Grande (in rumeno \"T\u00e2rnava Mare\"), a circa 55\u00a0km da Sibiu.\nStoria.\nLe prime tracce di insediamenti umani rinvenute nella zona di Media\u0219 risalgono al Neolitico medio.\nLa citt\u00e0 venne fondata secondo la tradizione nel 1146, mentre il primo documento che la cita \u00e8 del 3 giugno 1267; rimasta a lungo un piccolo villaggio, Media\u015f ebbe la prima spinta allo sviluppo dall'insediamento di una colonia di Sassoni di Transilvania, avvenuto nel XIII secolo.\nNel XV secolo la citt\u00e0 era gi\u00e0 abbastanza sviluppata dal punto di vista economico, con il formarsi delle prime corporazioni di artigiani e mercanti, la prima delle quali fu quella dei sarti, nata nel 1457; nel 1562, nel momento del loro massimo sviluppo, a Media\u015f esistevano 34 corporazioni registrate.\nLo sviluppo della citt\u00e0 venne soltanto in parte frenato dalle diverse epidemie di lebbra che ne decimarono la popolazione, la prima nel 1557 e l'ultima nel 1717-18.\nTra le tappe pi\u00f9 significative dello sviluppo della citt\u00e0, di particolare rilievo sono:\nEconomia.\nL'industrializzazione della citt\u00e0 ebbe inizio alla fine del XIX secolo e fu di fatto l'evoluzione delle antiche corporazioni. Oggi Media\u015f ospita diverse industrie, in particolare nel settore della lavorazione del vetro e della produzione di componenti per autoveicoli.\nLa principale risorsa economica della citt\u00e0 \u00e8 comunque il gas naturale, grazie al grande giacimento che si trova nell'area circostante; Media\u015f \u00e8 tuttora il principale centro di estrazione del gas naturale, tanto che la Romgaz, la principale azienda del settore, vi ha il proprio quartier generale.\nMonumenti e luoghi d'interesse.\nMedia\u015f possiede un centro storico di origine medievale ben conservato, con una cinta muraria del 1450 di forma quasi ovale con numerose torri che facevano riferimento alle diverse corporazioni, la pi\u00f9 alta delle quali \u00e8 la \"torre dei trombettieri\", alta 70 metri, costruita nel XIII secolo e pi\u00f9 volte rialzata nei secoli successivi. La torre divenne famosa perch\u00e9 nel 1467 il re Mattia Corvino vi fece rinchiudere Vlad III di Valacchia, detto \"l'Impalatore\" e meglio noto come Dracula.\nCostretta alla coabitazione durante tanti secoli dei popoli rumeni, ungheresi e tedeschi, presenta una caratteristica unica al mondo, in una provincia piccola dove si trovano delle concentrazioni di chiese fortificate e di chiese fortezze, stile Gotico, bavarese, testimonianza delle tecniche di difesa.\nLa chiesa di Santa Margherita.\nLa costruzione che risale alla prima met\u00e0 del XIV secolo sulle fondamenta di una chiesa romanica del XIII secolo, sorge al centro del cortile della Cittadella. Negli anni dal 1414 e al 1488 fu costruita la sacrestia e allargato il coro, riducendo la navata, fu edificata la torre nell'angolo a nord-ovest e realizzate le volte della navata settentrionale, rovinando, in parte, gli affreschi del 1420. Al suo interno, interamente affrescato in varie epoche, conserva varie opere scultoree, una vasca battesimale bronzea del quattrocento e soprattutto il prezioso dossale d'altare del XV secolo intarsiato e dipinto, famoso per gli otto pannelli raffiguranti la \"Passione di Cristo\" (visibili in posizione chiusa) attribuiti ad un maestro anonimo attivo in citt\u00e0 dopo il 1480 ed appartenente al circolo pittorico della Chiesa degli Scozzesi di Vienna. \nLa chiesa ed il monastero francescani.\nChiesa e monastero furono costruiti fra il 1444, anno in cui i monaci risultano presenti in citt\u00e0, e la fine del XV secolo. I francescani furono scacciati nel 1566 in seguito allo scisma protestante e il monastero fu trasformato in un ospedale. Vi fecero ritorno solo nel 1721, dopo la pace di Carlowitz del 1699 per l'interessamento del generale Hugo von Virmont, comandate supremo delle truppe asburgiche. Negli anni successivi i monaci restaurarono la chiesa in stile barocco ed ora si presenta con la navate centrale con volta a botte e ricche decorazioni e stucchi. Il monastero attualmente ospita il \"Museo civico di Media\u015f\", le cui prime collezioni di archeologia, storia e scienze naturali risalgono all'inizio del XIX secolo. \nPalazzi e musei.\nLa casa Schuller, residenza dell'omonima famiglia, costruita verso la fine del XVI secolo\nLa casa-museo di Stephan Ludwig Roth (1796-1849), pastore luterano, letterato e rivoluzionario, rettore del \"Liceul Theoretic\", fondato nel 1604.\nLa casa-museo di Hermann Oberth (1894-1989), pioniere della missilistica e dell'astronautica.\nSinagoga.\nCostruita nel 1896 fu a poco a poco abbandonata a causa dell'esodo degli abitanti di fede ebraica della citt\u00e0. Dal 2014 \u00e8 stato avviato il progetto di recupero dell'archivio, un primo passo verso la restituzione della sinagoga alla sua citt\u00e0 come museo, centro comunitario e spazio culturale.\nSport.\nCalcio.\nLa squadra principale della citt\u00e0 \u00e8 il Club Sportiv Gaz Metan Media\u0219."}
{"id": "594508", "revid": "11959", "url": "https://it.wikipedia.org/wiki?curid=594508", "title": "Salah al-Din Yusuf ibn Ayyub", "text": ""}
{"id": "594510", "revid": "81195", "url": "https://it.wikipedia.org/wiki?curid=594510", "title": "Organometallo", "text": ""}
{"id": "594511", "revid": "81195", "url": "https://it.wikipedia.org/wiki?curid=594511", "title": "Composto metallorganico", "text": ""}
{"id": "594513", "revid": "287204", "url": "https://it.wikipedia.org/wiki?curid=594513", "title": "Antonio Skarmeta", "text": ""}
{"id": "594514", "revid": "43530", "url": "https://it.wikipedia.org/wiki?curid=594514", "title": "Forgotten Realms Campaign Set", "text": ""}
{"id": "594517", "revid": "1591878", "url": "https://it.wikipedia.org/wiki?curid=594517", "title": "Elsa De Giorgi", "text": "Biografia.\nNacque in una famiglia di antica aristocrazia umbro-marchigiana, i Giorgi Alberti, nobili di Bevagna e Camerino, patrizi di Spoleto. Fu scoperta a seguito di un concorso fotografico al quale partecip\u00f2 quale soggetto, non ancora diciottenne, da Mario Camerini, che le offr\u00ec il ruolo della protagonista in \"T'amer\u00f2 sempre\" (1933). Tra gli anni Trenta e Quaranta recit\u00f2 in numerosi film, diretta dai maggiori registi italiani del periodo, divenendo una delle maggiori dive del cinema italiano dell'epoca fascista.\nSposata col conte Sandrino Contini Bonacossi, nella seconda met\u00e0 degli anni Cinquanta ebbe un'appassionata relazione con lo scrittore Italo Calvino, descritta nel libro \"Ho visto partire il tuo treno\" (Milano, Leonardo, 1992). Diede alle stampe, nel 1955, \"I coetanei\" (Einaudi), diario pubblico con molti riferimenti alla lotta partigiana (con un omaggio al coraggio del marito Sandrino) e al cinema romano del periodo bellico. Per quest'opera vinse il Premio Viareggio opera prima . Nei primi anni Sessanta, collabor\u00f2, in qualit\u00e0 di critico teatrale, col periodico romano \"Pensiero Nazionale\". Torn\u00f2 al cinema nel 1975, interpretando la signora Maggi, una delle narratrici, in \"Sal\u00f2 o le 120 giornate di Sodoma\" di Pier Paolo Pasolini, e al teatro nel 1983 con un suo adattamento di \"Torquato Tasso\" di Carlo Goldoni . Il suo archivio \u00e8 conservato presso il Centro per gli studi sulla tradizione manoscritta di autori moderni e contemporanei dell\u2019Universit\u00e0 di Pavia."}
{"id": "594521", "revid": "93556", "url": "https://it.wikipedia.org/wiki?curid=594521", "title": "2001 Mars Odyssey", "text": "Il 2001 Mars Odyssey \u00e8 una sonda spaziale orbitante intorno al pianeta Marte, sviluppata dalla NASA e costruita da Lockheed Martin sotto la supervisione del Jet Propulsion Laboratory; La missione prevede l'uso di spettrometri e fotocamere termiche per individuare la presenza di acqua liquida o ghiaccio, studiare la geologia del pianeta e analizzare le radiazioni che lo circondano. I dati raccolti aiuteranno a constatare l'effettiva esistenza passata di vita su Marte e a comprendere le radiazioni che i futuri astronauti sperimenteranno sul pianeta rosso. Al 2017 la sonda opera soprattutto come ripetitore per le comunicazioni con i Mars Exploration Rovers, il Mars Science Laboratory ed il precedente lander Phoenix. La missione \u00e8 stata chiamata in onore di Arthur C. Clarke, evocando il nome di .\n\"Odyssey\" venne lanciata il 7 aprile 2001 su un razzo Delta II 7925 dal complesso di lancio 17A della Cape Canaveral Air Force Station e raggiunse l'orbita marziana il 24 ottobre 2001, alle 2:30 UTC.\nIl 15 dicembre 2010 super\u00f2 il record della sonda pi\u00f9 anziana operativa su Marte, con 3340 giorni di operativit\u00e0, superando il titolo fino ad allora detenuto dal Mars Global Surveyor, oltrepassando anche il record per la sonda pi\u00f9 longeva operativa su un pianeta diverso dalla Terra, il Pioneer Venus Orbiter, durato 15 anni, 3 mesi e 4 giorni.. Il 7 aprile 2021 la sonda ha raggiunto i vent'anni di operativit\u00e0 dal momento del lancio, e si prevede che abbia combustile sufficiente per operare fino al 2025.\nObiettivi scientifici.\nPer determinare l'abitabilit\u00e0 di Marte, obiettivo primario della missione, il \"2001 Mars Odyssey\" ha i seguenti obiettivi scientifici:\nSviluppo.\nIl \"2001\" \"Mars Odyssey\" era originariamente un componente del programma Mars Surveyor 2001 sotto il nome di \"Mars Surveyor 2001 Orbiter\". Originariamente doveva essere lanciato con un lander chiamato Mars Surveyor 2001 Lander, cancellato nel maggio 2000 a seguito del fallimento del Mars Climate Orbiter e del Mars Polar Lander a fine 1999. La successiva denominazione della sonda come \"2001 Mars Odyssey\" \u00e8 un tributo alla visione dell'esplorazione spaziale nei lavori di Arthur C. Clarke, specie .\nIl nome.\nAd agosto 2000 la NASA valut\u00f2 con una commissione composta da Mark Dahl, Michael Meyer, Steve Saunders e Don Savage il nome da adottare per la sonda. Tra pi\u00f9 di 200 proposte, la commissione opt\u00f2 per \"Astrobiological Reconnaissance and Elemental Surveyor\", abbreviato in \"ARES\" (un tributo ad Ares, dio Greco della guerra). Ritenuto eccessivamente aggressivo, la commissione opt\u00f2 per \"2001 Mars Odyssey\", precedentemente scartato per problemi di copyright e trademark, dopo aver mandato una email ad Arthur C. Clarke nello Sri Lanka; l'autore del celeberrimo libro si ritenne onorato dal dare il nome a una sonda spaziale, accettando senza esitazioni. Il 20 settembre 2000 l'amministratore associato della NASA Ed Weiler scrisse all'amministratore associato degli affari pubblici richiedendo un cambio di nome da ARES a \"2001 Mars Odyssey\", e Peggy Wilhide approv\u00f2 il cambiamento.\nLa sonda.\nLa forma del \"2001 Mars Odyssey\", nonostante non sia ben definibile, pu\u00f2 essere messa in un box immaginario dalle dimensioni (2,2 m \u00d7 1,7 \u00d7 2,6) m; al lancio pesava 725\u00a0kg, di cui 331,8\u00a0kg componevano la sonda a secco con tutti i suoi sistemi, 348,7\u00a0kg il propellente e 44,5\u00a0kg gli strumenti scientifici.\nLa struttura della sonda \u00e8 costruita prevalentemente in alluminio e titanio. L'uso di quest'ultimo materiale, pi\u00f9 leggero ma costoso, permette di conservare massa mantenendo resistenza. La struttura metallica dell'Odyssey \u00e8 simile a quella usata nella costruzione di velivoli militari ad alte prestazioni.\nLa maggior parte dei sistemi a bordo \u00e8 ridondante; ci\u00f2 significa che in caso di rottura di un dispositivo, c'\u00e8 un sistema di backup pronto a compensarlo. L'unica eccezione \u00e8 la memoria che conserva i dati fotografici provenienti dal sistema fotografico a emissione termale.\nGestione di dati e comandi.\nTutte le funzioni della sonda vengono gestite dal sottosistema di gestione comandi e dati, il cui cuore \u00e8 una CPU RAD6000, una versione potenziata contro le radiazioni di un chip PowerPC, all'epoca usato sulla maggior parte dei Macintosh. Con 128 MB di RAM e 3 MB di Flash ROM, che permette al sistema di mantenere dati anche senza corrente, il sottosistema esegue il software di volo di \"Odyssey\" e controlla la sonda attraverso le elettroniche di interfaccia, le quali fanno uso di schede per comunicare con le periferiche esterne. Queste schede scivolano negli slot della scheda madre del computer permettendo al sistema di eseguire operazioni specifiche che altrimenti non sarebbero eseguibili. Per ridondanza, ci sono 2 copie identiche delle elettroniche di interfaccia e dei computer, cos\u00ec in caso di rottura dell'unit\u00e0 primaria sarebbe possibile passare a quella di backup.\nLa comunicazione con i sensori dell\"Odyssey,\" che misurano l'orientamento della sonda, o attitudine, e i suoi strumenti scientifici, \u00e8 eseguita attraverso un'altra scheda d'interfaccia. Una scheda I/O principale raccoglie i segnali da tutta la sonda e ne manda altri verso il sottosistema di alimentazione elettrico. L'interfaccia dei sottosistemi per telecomunicazioni dell\"Odyssey\" \u00e8 gestita attraverso un'altra scheda uplink/downlink.\nCi sono altre 2 schede nel sottosistema di gestione dei comandi e dati, entrambe interamente ridondanti. La scheda di interfaccia del modulo prende il controllo della sonda durante l'eventuale passaggio all'hardware di backup e gestisce l'orario della sonda. Una scheda di conversione trasforma la corrente elettrica del sottosistema di alimentazione nella tensione giusta reindirizzandola verso gli altri componenti del sottosistema di gestione dei comandi e dei dati.\nL'ultima scheda di interfaccia \u00e8 una scheda di memoria di massa singola e non ridondante da 1 GB utilizzata per immagazzinare le immagini.\nL'intero sottosistema di gestione dei comandi e dei dati pesa 11,1\u00a0kg.\nTelecomunicazioni.\nIl sottosistema di Odyssey per le telecomunicazioni \u00e8 composto da un sistema radio operante in banda X e un altro operante in UHF, che permettono alla sonda di comunicare con il controllo a terra durante tutte le fasi della missione. In particolare, il sistema a banda X \u00e8 usato per le comunicazioni tra la Terra e l'orbiter, mentre quello UHF per le comunicazioni tra \"Odyssey\" e un lander o rover presente sulla superficie di Marte.\nIl sottosistema per le telecomunicazioni pesa 23,9\u00a0kg.\nSistema di alimentazione elettrico.\nTutta la corrente elettrica della sonda viene generata, immagazzinata e distribuita dal sottosistema di alimentazione elettrico, che ottiene la sua potenza da celle fotovoltaiche in arsenuro di gallio. Un'unit\u00e0 di distribuzione e guida elettrica contiene interruttori che inviano adeguatamente la corrente, immagazzinata in una batteria al nichel idrogeno da 16 Ah, nei sistemi della sonda.\nIl sottosistema di alimentazione elettrico opera i giunti cardanici sull'antenna ad alto guadagno e i 3 moduli solari e contiene un'unit\u00e0 d'inizializzazione pirotecnica, che attiva valvole e cavi di combustione e apre le valvole dei propulsori.\nIl sottosistema di alimentazione elettrico pesa 86\u00a0kg.\nGuida, navigazione e controllo.\nUsando 3 paia ridondanti di sensori, il sottosistema di guida, navigazione e controllo determina l'orientamento della sonda, o attitudine. Un tracciatore solare viene usato per rilevare la posizione del Sole come backup alla fotocamera stellare, usata per osservare i campi stellari. Tra ciascun aggiornamento di quest'ultima, un'unit\u00e0 di misura inerziale raccoglie informazioni sull'orientamento della sonda.\nQuesto sistema include anche rotelle a reazione, dispositivi simili a giroscopi usati assieme ai propulsori per controllare l'orientamento della sonda. Come la maggior parte delle sonde, la sua attitudine \u00e8 mantenuta in relazione allo spazio su 3 assi anzich\u00e9 attraverso la rotazione. Ci sono un totale di 4 rotelle a reazione, con 3 usate per il controllo primario e una di backup.\nIl sottosistema di guida, navigazione e controllo pesa 23,4\u00a0kg.\nPropulsione.\nIl sottosistema propulsivo \u00e8 caratterizzato da un set di piccoli propulsori e un motore primario. I propulsori sono necessari per eseguire il controllo dell'attitudine della sonda e le manovre di correzione della traiettoria, mentre il motore principale \u00e8 usato per posizionare la sonda in orbita attorno a Marte.\nIl motore principale, che adotta idrazina come propellente e tetraossido di diazoto come ossidante, produce una spinta minima di 640 N. Ciascuno dei 4 propulsori usati per il controllo dell'attitudine produce una spinta di 0,98 N. Infine, 4 propulsori da 22,6 N vengono usati per il direzionamento della sonda.\nIn aggiunta a tubature miste, valvole pirotecniche e filtri, il sottosistema propulsivo include anche un serbatoio dell'elio, gas usato per pressurizzare i serbatoi del propellente e dell'ossidante.\nIl sottosistema propulsivo pesa 49,7\u00a0kg.\nStrutture.\nLa struttura della sonda \u00e8 suddivisa in 2 moduli, uno propulsivo, contenente serbatoi, propulsori e tubature, e uno dell'equipaggiamento, che \u00e8 composto da un ponte dell'equipaggiamento, che supporta i componenti ingegneristici e il MARIE, e un ponte scientifico collegato da sostegni. Nella parte alta del ponte scientifico sono presenti il THEMIS e il GRS con i relativi strumenti secondari e le fotocamere stellari, mentre il ponte inferiore ospita il box delle elettroniche del GRS.\nIl sottosistema delle strutture pesa 81,7\u00a0kg.\nControllo termico.\nIl sottosistema di controllo termico mantiene le temperature di ciascun componente della sonda entro i limiti, usando un insieme di riscaldatori, radiatori, aperture, coperte e vernici termiche.\nIl sottosistema di controllo termico pesa 20,3\u00a0kg.\nMeccanismi.\nDiversi meccanismi usati a bordo dell\"Odyssey\" sono attribuibili alla sua antenna ad alto guadagno, mantenuta da 3 dispositivi di puntamento durante lancio, viaggio e aerobraking. Una volta raggiunta l'orbita scientifica, l'antenna venne dispiegata con una cerniera motorizzata e direzionata attraverso giunti cardanici a 2 assi.\nAnche i 3 pannelli solari erano tenuti al lancio da 4 dispositivi di blocco che li rilasciarono poco dopo, e il cui puntamento dipende da giunti cardanici biassiali.\nL'ultimo meccanismo \u00e8 il sistema di dispiegamento del braccio del GRS.\nTutti i meccanismi combinati pesano 24,2\u00a0kg.\nSoftware di volo.\n\"Odyssey\" riceve i suoi comandi e sequenze dalla Terra e le trasferisce in azioni della sonda attraverso il software di volo, che \u00e8 capace di eseguire diverse operazioni e comandi immediati contemporaneamente.\nIl software responsabile dell'acquisizione dei dati \u00e8 estremamente flessibile. Ottiene i dati dai dispositivi scientifici e ingegneristici e li inserisce in apposite categorie che i comandi a terra possono facilmente modificare.\nIl software di volo \u00e8 anche responsabile di determinate funzioni autonome, come la protezione dell'attitudine e dei guasti, eseguendo controlli interni molto frequenti per determinare la presenza di un errore. Se il software rileva un problema, eseguir\u00e0 automaticamente un numero di operazioni prestabilite per risolverlo e inserir\u00e0 la sonda in modalit\u00e0 di sicurezza in attesa di comandi a terra.\nStrumentazione scientifica.\nI tre strumenti principali del \"2001 Mars\" \"Odyssey\" sono:\nGamma Ray Spectometer.\nIl \"Gamma Ray Spectometer\" consiste in 4 componenti principali: la testa del sensore ai raggi gamma, lo spettrometro ai neutroni (NS), il rilevatore di neutroni ad alta energia (HEND, \"High-Energy Neutron Detector\") e l'insieme delle elettroniche principali. Il primo componente \u00e8 separato dal resto della struttura da un braccio lungo 6,2 m, esteso dopo l'inserzione orbitale della sonda, utile a ridurre l'interferenza tra i raggi gamma oggetti di studio e quelli prodotti dalla sonda stessa. I rilevatori e spettrometri di neutroni, invece, sono montati direttamente sul bus e operano attivamente nella missione di mappatura.\nLa \"testa del sensore ai raggi gamma\" \u00e8 costituita da un cristallo di germanio purissimo da 1,2\u00a0kg, mantenuto a una tensione di circa 3 kV, che si attiva solo in caso di urto con una particella carica o un fotone ad alta energia ionizzante, la cui energia viene amplificata, misurata e digitalmente convertita in uno dei 16384 possibili canali, producendo dopo qualche secondo un istogramma della distribuzione degli eventi in funzione dell'energia, sotto forma di spettro gamma. La testa del GRS contiene, oltre al rilevatore, un dissipatore termico, un preamplificatore a basse temperature, uno scudo termico con chiusura e un sostegno al termine del braccio.L\"HEND\" integra in uno strumento un set di 5 sensori di particelle, tra cui 3 contatori proporzionali e 2 scintillatori, specifici per ogni livello di energia, e un set di schede elettroniche, che controllano digitalmente le operazioni dei sensori e la loro tensione. Quando tutti i suoi sensori sono accesi, l'HEND permette di misurare l'energia dei neutroni in superficie tra 0,4 eV e 10 MeV.\nIl \"Neutron Spectrometer (NS)\" \u00e8 disegnato per rilevare neutroni in 3 classi energetiche, termica, epitermica e veloce, cui a ciascuna corrisponde il grado al quale i neutroni liberi, prodotti da collisioni con raggi cosmici galattici, vengono moderati o messi a contatto con gli altri. L'idrogeno \u00e8 un ottimo moderatore di neutroni e il rilevatore \u00e8 ben sensibile alla sua presenza superficiale (fino a una profondit\u00e0 di circa 1 metro), per cui larghe concentrazioni di idrogeno potrebbero indicare la presenza di acqua allo stato solido o liquido.Se esposti ai raggi cosmici i nuclei dei composti al suolo emettono energia sotto forma di raggi gamma, che vengono osservati dal GRS per quantificarne l'abbondanza. L'HEND e gli spettrometri ai neutroni rilevano i neutroni espulsi, mentre la testa del sensore ai raggi gamma rileva i raggi gamma, fornendo una mappa completa della composizione superficiale.\nLo spettrometro ha fornito importanti notizie sull'origine e l'evoluzione di Marte e i processi che l'hanno modellato nel passato e lo modellano nel presente. Inoltre i dati forniti vengono utilizzati per determinare l'abbondanza di elementi nelle pi\u00f9 grandi regioni geologiche marziane, attraverso una mappa globale dei depositi di acqua, la loro variazione di battente nei pressi della superficie, e le variazioni stagionali a cui sono sottoposte le calotte polari.\nLo strumento \u00e8 il prodotto di una partnership tra il Lunar and Planetary Lab dell'Universit\u00e0 dell'Arizona (GRS), il Los Alamos National Laboratory (NS) e il Russia's Space Research Institute (HEND).\nThermal Emission Imaging System.\nIl \"Thermal Emission Imaging System\" (THEMIS) a bordo del \"2001 Mars Odyssey\" \u00e8 concepito per studiare la mineralogia della superficie e le propriet\u00e0 fisiche di Marte scattando immagini termiche multispettrali in 9 lunghezze d'onda dell'infrarosso comprese tra 6,8 e 14,9 \u00b5m e in 5 bande del visibile e vicino infrarosso comprese tra 0,42 e 0,86 \u00b5m.\nDurante la missione scientifica primaria THEMIS ha mappato durante il d\u00ec e la notte l'intero pianeta producendo immagini multispettrali nell'infrarosso, con risoluzione di 100 m per pixel, il 60% del pianeta in immagini monospettrali nel visibile, a una risoluzione di 18 m per pixel, e diverse immagini nel visibile in 5 lunghezze d'onda.\nLa maggior parte dei materiali geologici, tra cui carbonati, silicati, solfati, fosfati e idrossidi, possiedono bande di assorbimento vibrazionali ben definite nell'infrarosso da cui \u00e8 possibile estrarre diverse informazioni diagnostiche sulla loro composizione. L'abilit\u00e0 nell'identificare in tal modo un'ampia gamma di minerali permette di rilevare quelli chiave per l'acqua, come carbonati e silicati idrotermali, e di classificarli nel proprio contesto geologico.\nGli obiettivi specifici dello strumento sono:\nIl THEMIS segue al \"Thermal Emission Spectrometer\" (TES) e alla \"Mars Orbiter Camera\" (MOC) a bordo del \"Mars Global Surveyor\", offrendo una risoluzione spaziale nell'infrarosso sensibilmente migliore; il suo scopo \u00e8 infatti quello di migliorare la mappatura globale iperspettrale (a 143 bande) compiuta dal TES, dalla MOC e dalle sonde Viking.\nLo strumento \u00e8 costituito da un microbolometro non raffreddato montato sul piano focale infrarosso assieme ai 3 specchi interni del telescopio riflettore anastigmatico con apertura di 12\u00a0cm e f/1.6. Pur avendo interfacce dati indipendenti, le fotocamere nel visibile e nell'infrarosso condividono sia le ottiche che l'alloggio. Il piano focale IR ha 320 pixel crosstrack e 240 pixel downtrack ricoperti da filtri a nastro da 10 a 1 \u03bcm in 9 lunghezze d'onda. Nel visibile la fotocamera dispone di un array di 1024 \u00d7 1024 pixel con 5 filtri.\nMars Radiation Environment Experiment.\nIl \"Mars Radiation Environment Experiment\" \u00e8 uno spettrometro capace di misurare lo spettro energetico elementare delle particelle cariche. \u00c8 montato sul ponte scientifico del \"2001 Mars Odyssey\" e ha un campo visivo che varia dai 90\u00b0 ai 180\u00b0 a seconda della posizione della sonda. 9 rilevatori separati all'interno del MARIE sono inseriti in un insieme che funge da telescopio. Questo stack consiste in 2 rilevatori A, 2 rivelatori sensibili alla posizione (PSD), 4 rilevatori B e un rilevatore C (Cherenkov). I rilevatori A e B, in silicio, sono i principali identificatori di particelle. Ciascun rilevatore registra un segnale proporzionale all'energia depositata, funzione dell'energia della particella e del campo della sua carica (Z). Le particelle con energia sufficiente passano attraverso tutti i rilevatori; tuttavia, alcune particelle si fermano nello stack del rilevatore e la carica e l'energia di alcune di queste possono essere dedotte in base ai segnali di energia depositata e la profondit\u00e0 della penetrazione. Se una particella entra nel telescopio in un cono di sensibilit\u00e0 di 60\u00b0, e ha abbastanza energia per entrare in entrambi i rilevatori A1 e A2, \u00e8 considerato un \"evento coincidente\". In tal caso, tutte le schede dei rivelatori vengono sondate dalla CPU e i dati dell'evento vengono registrati. I PSD registrano anche la posizione dell'urto all'interno del rilevatore.\nL'energia minima richiesta per formare una coincidenza A1A2 corrisponde a un protone con un campo pi\u00f9 vasto rispetto alla somma dello spessore dei rilevatori A1/PSD1/PSD2 messi insieme e una minuscola parte dello spessore dell'A2. Ciascun impatto aggiunge fino a 0,374 g/cm2 di Si grazie a un'energia di 19,8 MeV.\nLe funzioni di risposta angolare vengono calcolate per quelle particelle che formano una coincidenza A1A2 e passano anche attraverso i rilevatori PSD, dato che sono le uniche particelle i cui angoli di incidenza possono essere misurati. Da notare che non tutte le particelle che danno origine a coincidenze A1A2 passano attraverso i PSD1 e PSD2 dato che i rilevatori sensibili alla posizione sono leggermente pi\u00f9 piccoli.\nSe una particella colpisce uno dei rilevatori A, l'evento viene scartato perch\u00e9 l'angolo di impatto e l'energia persa nelle altre schede di rilevazione non sono noti. Inoltre, qualsiasi particella in entrata dalla parte bassa del telescopio non registrer\u00e0 un evento sul rilevatore C a causa delle sue propriet\u00e0 direzionali.\nPanoramica della missione.\nLancio.\nIl \"2001 Mars Odyssey\" venne lanciato con successo il 7 aprile 2001 alle 11.02 EDT. Circa 53 minuti dopo il lancio, alle 11.55 EDT, il controllo volo al Jet Propulsion Laboratory ricevette il primo segnale dalla sonda attraverso le antenne del Deep Space Network a Canberra, in Australia.\nSuccessivamente vennero resi disponibili 2 filmati del lancio:\nLa finestra di lancio dell\u2019orbiter si estendeva per 21 giorni tra il 7 e il 27 aprile. I primi 12 giorni costituivano la finestra di lancio primaria durante i quali sarebbe stata possibile la missione scientifica nominale. La finestra di lancio secondaria correva dal 19 al 27 aprile, ma avendo una velocit\u00e0 di fuga pi\u00f9 elevata con conseguente aerobraking pi\u00f9 lento, il lancio durante questo periodo avrebbe potuto intaccare la missione scientifica. Le date di arrivo su Marte erano calcolate tra il 24 e il 28 ottobre 2001.\nFinestre quotidiane.\nOgni giorno nella finestra di lancio era possibile eseguire fino a 2 tentativi, separati da 30-60 minuti a seconda del giorno; il 7 aprile la prima era alle 11:02 EDT, seguita da quella delle 11:32 EDT, mentre nei giorni le finestre sarebbero state disponibili pi\u00f9 presto.\nLiftoff.\n\"Odyssey\" decoll\u00f2 dallo Space Launch Complex 17 della Cape Canaveral Air Force Station, in Florida a bordo di un Delta II 7925. 66 secondi dopo il lancio vennero espulsi i primi tre motori a razzo solidi, seguiti dal secondo set un secondo dopo e dai 3 boosters finali 2 minuti e 11 secondi dopo il lancio. Circa 4 minuti e 24 secondi dopo il liftoff, il primo stadio si spense e venne espulso 8 secondi dopo. Circa 5 secondi dopo avvenne l\u2019ignizione del secondo stadio, con la rimozione della carenatura 4 minuti e 41 secondi dopo il lancio. La prima accensione del secondo stadio si concluse 10 minuti e 3 secondi dopo il lancio.\nA questo punto, il veicolo era in un\u2019orbita di parcheggio ad un\u2019altitudine di 189\u00a0km. Una volta raggiunto il punto orbitale corretto, 24 minuti e 32 secondi dopo il lancio, il secondo stadio venne riacceso. Per mettere in rotazione il terzo stadio ancora attaccato al secondo vennero avviati dei piccoli razzi. Il terzo stadio successivamente si separ\u00f2 dal secondo per spedire la sonda fuori dall\u2019orbita terrestre verso Marte. Un sistema di controllo della rotazione (consistente in un propulsore posto su un braccio montato a un lato del terzo stadio) mantenne la traiettoria durante la manovra. Circa 33 minuti dopo il lancio lo stadio superiore arrest\u00f2 la rotazione per separarsi dal \"2001 Mars Odyssey\" e fargli acquisire il miglior orientamento. Qualsiasi rotazione sarebbe successivamente stata rimossa attraverso i propulsori di bordo.\nCirca 36 minuti dopo il lancio vennero estesi i pannelli solari, operazione conclusasi circa 8 minuti dopo. Dopodich\u00e9, l\"Odyssey\" inizi\u00f2 a trasmettere la propria altitudine iniziale per cui l'antenna da 34 m del complesso DSN a Canberra, in Australia, acquis\u00ec il primo segnale un'ora dopo il decollo.\nViaggio interplanetario.\nLa fase di viaggio interplanetario tra la Terra e Marte dur\u00f2 circa 200 giorni. Inizi\u00f2 con il primo contatto con il DSN appena dopo il lancio e si estese fino a 7 giorni prima dell'arrivo su Marte. Le attivit\u00e0 primarie durante questa fase includevano un checkup della sonda nella sua configurazione di viaggio, monitorandola assieme ai suoi strumenti scientifici, e l'esecuzione delle attivit\u00e0 necessarie a determinarne il corretto orientamento. Le attivit\u00e0 scientifiche pianificate per la fase di viaggio interplanetario includevano invece controlli sulla salute e sullo stato del carico, la calibrazione degli strumenti e l'ottenimento di alcuni dati da determinati strumenti scientifici.\nIl programma di volo venne chiamato di \"Tipo 1\" dato che avveniva a meno di 180\u00b0 di inclinazione rispetto al Sole. Durante i primi 2 mesi solo la stazione DSN di Canberra fu capace di monitorare la sonda, seguita a maggio dalla stazione di Goldstone, in California, e a inizio giugno da quelle di Madrid e Santiago.\nDurante la prima fase di missione l'orbiter trasmise dati a Terra impiegando soprattutto l'antenna a medio guadagno e ricevendo i comandi con quella a basso. Solo 30 giorni dopo il lancio l'orbiter inizi\u00f2 a trasmettere e ricevere attraverso l'antenna ad alto guadagno, secondo sequenze generate e inviate circa una volta ogni 4 settimane durante uno dei passaggi regolarmente pianificati del DSN.\nLa sonda determin\u00f2 perfettamente il suo orientamento nello spazio attraverso una fotocamera stellare e un'unit\u00e0 di misura inerziale, volando con entrambe le antenne a medio e alto guadagno puntate verso la Terra e i pannelli solari rivolti verso il Sole. Il suo orientamento venne controllato attraverso rotelle a reazione (dispositivi con rotelle simili a giroscopi) occasionalmente desaturate per scaricarne il momento attraverso l'accensione dei propulsori del veicolo.\nDurante il viaggio interplanetario \"Odyssey\" accese i suoi propulsori 5 volte in modo da eseguire le opportune correzioni orbitali. La prima di queste avvenne 8 giorni dopo il lancio a causa degli errori di iniezione iniziale verso Marte, seguita da una seconda manovra 82 giorni dopo. Le rimanenti 3 manovre di correzione orbitale vennero usate per direzionare la sonda verso la migliore localizzazione su Marte. Queste vennero pianificate per il 14 settembre, il 17 ottobre e il 24 ottobre, prima dell'arrivo della sonda. Il veicolo comunic\u00f2 continuativamente per 24 ore con le antenne del Deep Space Network durante tutte le manovre correttive, che vennero eseguite in modalit\u00e0 \"volgi e accendi\", in cui la sonda si puntava verso l'attitudine desiderata prima di accendere i propulsori. Era chiaro che durante le accensioni la sonda avrebbe potuto non essere puntata verso la Terra, per cui non era pianificata alcuna comunicazione durante questo breve momento critico.Il controllo della navigazione interplanetaria prevedeva diverse misurazioni interferometriche tra 2 sorgenti radio (ovvero il segnale di telemetria proveniente dall\"Odyssey\" e un quasar o il segnale telemetrico proveniente dal \"Mars Global Surveyor\") registrate simultaneamente dalle 2 antenne radio. Le misurazioni ottenute sarebbero state quindi archiviate e processate per il test dei sistemi durante il primo e medio viaggio e settimanalmente durante la fase di approccio di Marte. Per i primi 14 giorni dopo il lancio il DSN tracci\u00f2 continuativamente la sonda prima della fase silenziosa, in cui avvennero solo 3 controlli di 8 ore, prima di riprendere con il tracciamento costante 50 giorni prima dell'arrivo su Marte.\nDurante questa fase vennero accesi, testati e calibrati tutti gli strumenti scientifici. In particolare, il THEMIS ottenne diverse immagini della Luna e della Terra circa 12 giorni dopo il lancio, indicando il corretto funzionamento dello strumento. Per quanto concerne il GRS, esso venne testato in 2 periodi differenti, nei quali ciascuno dei 3 sensori dello spettroscopio ai neutroni venne acceso e testato. Infine, il MARIE ottenne costantemente dati sulle radiazioni interplanetarie con lo scopo di determinare le radiazioni tra la Terra e Marte.\nInfine, tra 60 e 80 giorni dopo il lancio vennero effettuati vari test sull'antenna UHF dell'orbiter attraverso quella da 45 metri della Stanford University.\nMars Orbit Insertion (MOI).\nLa tabella che segue contiene tutte le operazioni eseguite per la manovra di inserzione orbitale marziana il 24 ottobre 2001. Tutti gli orari, pomeridiani, sono riferiti al PDT.\nAerofrenaggio.\n\"Odyssey\" trascorse 3 mesi circa in aerofrenaggio, sfruttando la frizione degli strati superiori dell'atmosfera marziana per rallentare e stabilizzare la propria orbita circolare. Utilizzando l'atmosfera di Marte per rallentare la sonda, anzich\u00e9 i motori, vennero risparmiati pi\u00f9 di 200 kg di propellente (che permisero alla missione di essere lanciata con un vettore pi\u00f9 economico rispetto agli altri). L'aerobreaking fin\u00ec a gennaio, e \"Odyssey\" avvi\u00f2 la missione di mappatura il 19 febbraio 2002, terminandola ad agosto 2004.\nMappatura e missione scientifica primaria.\nLa missione scientifica primaria inizi\u00f2 circa 90 giorni dopo la cattura della sonda in orbita marziana e dur\u00f2 917 giorni terrestri. L\u2019inclinazione di \"Odyssey\" \u00e8 di 93,1\u00b0, risultando in un\u2019orbita quasi eliosincrona, con periodo orbitale appena inferiore alle 2 ore. Le tracce di suolo mappate sono longitudinalmente separate da circa 29,5\u00b0 e vengono sorvolate ogni 2 sol, o giorni marziani.\nDurante la fase scientifica e la missione estesa, il sistema di fotografia ad emissioni termali cattur\u00f2 immagini multispettrali nell\u2019infrarosso per creare mappe globali dei minerali sulla superficie marziana e immagini nel visibile con una risoluzione di circa 18 metri per pixel. Lo spettrometro ai raggi gamma cattur\u00f2 misurazioni globali durante tutte le stagioni marziane. Infine, il \"Mars Radiation Environment Experiment\" ottenne dati sulle radiazioni dell\u2019ambiente planetario fino alla fine della missione primaria.\nRipetitore per le telecomunicazioni.\nAttualmente \"Odyssey\" opera come ripetitore per le telecomunicazioni tra la Terra e i 2 rover della NASA operativi sulla superficie del pianeta. Circa l'85% delle immagini e dei dati ottenuti dai Mars Exploration Rovers, \"Spirit\" e \"Opportunity\", sono stati ricevuti grazie a \"Odyssey\". L'orbiter support\u00f2 anche il Mars Reconnaissance Orbiter durante i suoi primi mesi di \"aerobreaking\" nel 2006, monitorando le condizioni atmosferiche, e aiut\u00f2 nella selezione di potenziali siti di atterraggio per lander e rover, tra cui il \"Phoenix Mars Lander\", che atterr\u00f2 con successo nel 2008. Nel 2016, lo strumento THEMIS ha aiutato nella selezione del sito di atterraggio del lander \"InSight\", previsto il lancio nel 2018, designando Elysium Planitia come il pi\u00f9 idoneo per la sua missione di lunga durata.\nMissione estesa.\nIl 30 settembre 2008 (sol 2465) la sonda alter\u00f2 la propria orbita migliorando la sensibilit\u00e0 del THEMIS dandogli la possibilit\u00e0 di mappare meglio la mineralogia marziana, pur dovendo disattivare il GRS onde evitare surriscaldamenti.\nIl 28 ottobre 2003 il carico del MARIE smise di funzionare dopo un grande evento solare che bombard\u00f2 \"Odyssey\". Gli ingegneri della missione credono che la causa principale sia attribuibile al danneggiamento di un chip da parte di una particella solare, causando la distruzione del computer dello strumento.\nUno dei tre giroscopi fall\u00ec nel giugno 2012, ma il disegno di \"Odyssey\" ne includeva un quarto di scorta, per cui dopo tre settimane in modalit\u00e0 provvisoria la sonda torn\u00f2 perfettamente operativa.\nL'11 febbraio 2014 il controllo missione acceler\u00f2 lo spostamento graduale di \"Odyssey\" verso un'orbita non eliosincrona entro novembre 2015, per permettere l'osservazione delle variazioni di temperatura superficiale immediatamente dopo l'alba e il tramonto in migliaia di regioni marziane. Questo spostamento permetterebbe di approfondire le conoscenze sulla composizione del terreno, sui processi di variazione della temperatura e sui geysers alimentati dallo sgelo del ghiaccio secco presente nei pressi dei poli marziani.\nIl 19 ottobre 2014, a seguito del flyby della cometa Siding Spring, la NASA riport\u00f2 che il \"2001 Mars Odyssey\", assieme al Mars Reconnaissance Orbiter e il MAVEN, non aveva riportato danneggiamenti.\nAcqua su Marte.\nIl 28 maggio 2002 (sol 210) la NASA riport\u00f2 che il GRS aveva riscontrato grandi quantit\u00e0 di idrogeno, segno della presenza di uno strato di ghiaccio a un metro di profondit\u00e0 della superficie marziana, la cui distribuzione globale venne successivamente mappata.\nIl 31 luglio 2008 la NASA annunci\u00f2 che il lander \"Phoenix\" aveva confermato la presenza di acqua su Marte, come predetto dall'orbiter nel 2002, per cui c'era speranza di trovare luoghi in cui potevano esserci composti organici e, probabilmente, vita microscopica.\nOdyssey e Curiosity.\nNel 2012 il THEMIS venne utilizzato allo scopo di selezionare un sito di atterraggio per il Mars Science Laboratory (MSL). Inoltre, diversi giorni prima dell'atterraggio di \"Curiosity\" l'orbita di \"Odyssey\" venne alterata onde assicurare il ricevimento dei segnali del rover durante i suoi primi minuti sul suolo marziano, continuando a operare come ripetitore dei segnali UHF del rover per il resto della missione, facilitata dall'orbita della sonda che passa esattamente 2 volte al giorno sul MSL, per cui \u00e8 possibile pianificarne con regolarit\u00e0 i contatti con la Terra.\nRisultati scientifici.\nLe ricerche scientifiche del \"2001 Mars Odyssey\" hanno supportato la strategia di inseguimento dell'acqua dei MER nell'ambito del \"Mars Exploration Program\", raggiungendo i seguenti obiettivi:\nCosti ed estensioni della missione.\nNell'aprile e ottobre 2001 la NASA pubblic\u00f2 2 documenti contenenti informazioni riguardanti il lancio e l'arrivo della sonda in orbita marziana; tra le varie informazioni veniva riportato che il costo complessivo della missione, escluse le estensioni successive al luglio 2004, era di 297 milioni di dollari, di cui 165 milioni per lo sviluppo della sonda e degli strumenti scientifici, 53 milioni per il veicolo di lancio Delta II 7925 e 79 milioni per le operazioni e le elaborazioni scientifiche.\nLa prima estensione della missione venne eseguita nell'agosto 2004, con un budget di 35 milioni di dollari fino a settembre 2006. Il 1 ottobre 2006 la missione venne estesa ulteriormente a tempo indeterminato per analizzare i cicli stagionali di Marte con l'ausilio di un nuovo software di volo capace di selezionare immagini ad alta priorit\u00e0 e una nuova orbita dalla quale osservare direttamente le regioni polari, continuando a fungere da ripetitore per le comunicazioni dei MER in superficie. Il 13 ottobre 2008 la missione venne ulteriormente estesa di 2 anni, seguita da una quarta estensione fino al settembre 2012, prevedendo che il propellente rimasto sarebbe stato sufficiente ad alimentare la sonda almeno fino al 2015, ma nel febbraio dello stesso anno erano rimasti 21,6\u00a0kg di propellente con un consumo medio annuale di 1,4\u00a0kg, allungando la durata della missione per altri 6 anni.\nAl 2015 i costi complessivi della missione, inclusi sviluppo, assemblaggio, test, lancio e operazioni, ammontavano a circa 508 milioni di dollari.\nSi prevede che la sonda, viste le ottime condizioni, rimarr\u00e0 operativa almeno fino al 2026."}
{"id": "594527", "revid": "767487", "url": "https://it.wikipedia.org/wiki?curid=594527", "title": "Equilibrio termodinamico", "text": "In termodinamica si dice che un sistema \u00e8 in equilibrio termodinamico se le sue variabili di stato (o parametri o coordinate) termodinamiche (ad esempio pressione, volume e temperatura nel caso di un fluido omogeneo) non variano nel tempo e se una variazione di tali parametri (che porta ad uno scostamento del sistema dalla condizione di equilibrio) sia possibile solo se intervengono delle modifiche al contorno del sistema, cio\u00e8 se l'ambiente che circonda il sistema subisce modifiche che si ripercuotono sul sistema preso in esame, modificandone lo stato.\nEquilibrio e stato termodinamico.\nIl concetto di equilibrio termodinamico \u00e8 legato al concetto di stato termodinamico. Un particolare stato termodinamico pu\u00f2 essere di equilibrio o di non equilibrio.\nCondizioni necessarie per l'equilibrio termodinamico.\nAffinch\u00e9 un sistema sia in equilibrio termodinamico devono essere verificate contemporaneamente queste quattro condizioni:"}
{"id": "594528", "revid": "339392", "url": "https://it.wikipedia.org/wiki?curid=594528", "title": "G.B.H.", "text": ""}
{"id": "594531", "revid": "122116539", "url": "https://it.wikipedia.org/wiki?curid=594531", "title": "Teorema di Gauss-Bonnet", "text": "Il teorema di Gauss-Bonnet \u00e8 un importante enunciato della geometria differenziale, che esprime la relazione tra la curvatura di una superficie e la sua topologia espressa dalla caratteristica di Eulero. Prende il nome dai due matematici poich\u00e9 il primo lo aveva dedotto senza pubblicarlo, il secondo invece ne pubblic\u00f2 un caso particolare nel 1848.\nEnunciato del teorema.\nSia formula_1 una variet\u00e0 riemanniana bidimensionale compatta di bordo formula_2. Vale la seguente relazione:\ndove: \nSuperficie con bordo liscio a tratti.\nLa formula si pu\u00f2 estendere al caso in cui formula_2 \u00e8 continuo e derivabile a tratti: in questo caso si calcolano gli integrali per ciascuna porzione liscia, si sommano i risultati ottenuti e si aggiungono gli angoli di rotazione di ogni porzione liscia rispetto alla precedente.\nSuperfici senza bordo.\nPer superfici compatte senza bordo, il secondo addendo a sinistra \u00e8 nullo e il teorema diventa:\novvero la curvatura gaussiana totale \u00e8 uguale a formula_15 volte la caratteristica di Eulero.\nPoich\u00e9 la caratteristica di Eulero \u00e8 invariante per omeomorfismi, una deformazione continua della superficie comporta una variazione locale della curvatura gaussiana, ma tali variazioni nel loro complesso si annullano, mantenendo invariata la curvatura totale.\nAd esempio, il toro ha caratteristica di Eulero nulla, per cui tale \u00e8 anche la sua curvatura totale: segue che il toro non pu\u00f2 avere curvatura ovunque positiva o ovunque negativa.\nSomma degli angoli di un triangolo.\nSu una variet\u00e0 riemanniana, un triangolo formula_16 \u00e8 rappresentato dalla parte di superficie racchiusa da tre geodetiche e possiede pertanto un bordo liscio a tratti. La caratteristica di Eulero del triangolo vale 1, mentre la curvatura delle geodetiche \u00e8 nulla per definizione. Il teorema diventa allora:\ndove formula_18 rappresentano gli angoli di rotazione delle tre geodetiche e formula_19 i corrispondenti angoli interni del triangolo. \nSi ha allora:\novvero la somma degli angoli interni di un triangolo \u00e8 uguale a formula_21 pi\u00f9 la curvatura totale racchiusa dal triangolo. Nel caso del piano, la curvatura gaussiana vale zero e la somma \u00e8 pari all'angolo piatto.\nPer una sfera di raggio formula_22 la curvatura gaussiana vale formula_23 in ogni punto e la curvatura totale \u00e8 formula_24, dove formula_25 \u00e8 l'area del triangolo. Detto formula_26, l'angolo solido racchiuso dal triangolo, abbiamo\nformula_27,\nCio\u00e8 la somma degli angoli del triangolo \u00e8 pari ad un angolo piatto pi\u00f9 l'angolo solido racchiuso dal triangolo stesso."}
{"id": "594534", "revid": "112790814", "url": "https://it.wikipedia.org/wiki?curid=594534", "title": "Fango di perforazione", "text": "I fanghi di perforazione sono dei fluidi indispensabili impiegati durante la perforazione dei pozzi di ricerca di acqua, idrocarburi o di vapore in geotermia.\nUtilizzo.\nI fanghi di perforazione servono principalmente per:\nNella ricerca petrolifera il monitoraggio geologico dei fanghi di perforazione, tramite l'analisi al microscopio dei frammenti di roccia permette di riconoscere la stratigrafia della successione rocciosa perforata e fornisce le prime indicazioni sulle caratteristiche petrofisiche dei \"reservoir\".\nInoltre l'analisi, tramite gascromatografi, dei fluidi contenuti nel fango uscente dal pozzo, fornisce importanti indizi per l'individuazione e il riconoscimento dei livelli mineralizzati ad idrocarburi.\nIn taluni casi fanghi simili sono utilizzati temporaneamente per sostenere le pareti di trincee o oltre opere di scavo di ingegneria civile entro terreni sciolti, prima della messa in opera del loro completamento finale.\nComposizione dei fanghi.\nSi possono distinguere fanghi:\nNel caso di sovrappressioni, la densit\u00e0 del fango viene aumentata aggiungendovi polveri composte da sostanze ad elevato peso specifico, come barite o ematite"}
{"id": "594536", "revid": "110157", "url": "https://it.wikipedia.org/wiki?curid=594536", "title": "Suck on This", "text": "Suck on This \u00e8 il primo disco pubblicato ufficialmente dal gruppo statunitense dei Primus nel 1989 (Caroline Records), e ristampato e pubblicato il 23 aprile 2002 dalla Prawn Song Records. L'album \u00e8 un live, registrato in due sessioni diverse al Berkeley Square di Berkeley, California, il 25 febbraio ed il 5 marzo, che si apre con il gruppo che esegue una breve cover di \"YYZ\" dei \"Rush\", per poi passare subito a \"John the Fisherman\". Contiene molti pezzi che andranno a far parte degli album registrati in studio successivamente. \"Tommy the Cat\" in \"Sailing the Seas of Cheese\", \"Pressman\" in \"Pork Soda\" (intitolata \"The Pressman\"), \"The Heckler\" compare come traccia nascosta in \"Antipop\" e \"Jellikit\" appare nella colonna sonora del film \"Airheads\". Tutti gli altri pezzi faranno parte di \"Frizzle Fry\", che \u00e8 il primo album in studio del gruppo, pubblicato nel 1990."}
{"id": "594540", "revid": "124909176", "url": "https://it.wikipedia.org/wiki?curid=594540", "title": "Sistema termodinamico", "text": "Un sistema termodinamico o semplice \u00e8 una porzione di spazio materiale, separata dal resto dell'universo termodinamico (ovvero dall'ambiente esterno) mediante una superficie di controllo (o confine) reale o immaginaria, rigida o deformabile; pu\u00f2 essere sede di trasformazioni interne e scambi di materia e/o di energia con l'ambiente esterno (ovvero tutto ci\u00f2 di esterno al sistema che interagisce con esso).\nClassificazione.\nEsistono tre tipi principali di sistemi termodinamici: aperto, chiuso e isolato. In particolare:\nOgnuno di questi sistemi pu\u00f2 essere schematizzato ancora per la sua complessit\u00e0 interna, ovvero la possibilit\u00e0 di venire suddiviso in sottosistemi minori; otterremo cos\u00ec che un sistema aperto, aperto adiabatico, chiuso, chiuso adiabatico e isolato possono essere:\nDescrizione microscopica e macroscopica.\nUn sistema termodinamico si pu\u00f2 vedere da un punto di vista macroscopico e microscopico.\nCaratteristiche di una descrizione di un ecosistema.\n\u00c8 una descrizione pi\u00f9 complicata, affrontata a livello macroscopico; per\u00f2 normalmente le trasformazioni non sono ideali e l'approccio richiede una preparazione di base pi\u00f9 ampia.\nCaratteristiche della descrizione molecolare di un sistema.\n\u00c8 una descrizione pi\u00f9 complicata, l'approccio richiede una preparazione di base pi\u00f9 ampia, di solito richiede basi di termodinamica statistica.\nA volte questo livello viene chiamato \"microscopico\", per\u00f2 gli atomi le molecole non sono visibili al microscopio; inoltre, al livello molecolare \u00e8 quasi sempre importante il principio di indeterminazione di Heisenberg.\nSistema semplice.\nPer descrivere macroscopicamente un gas ideale nel cilindro basta tenere conto di pressione, temperatura, quantit\u00e0 del gas e volume.\nSistema molecolare.\nPer descrivere un sistema molecolare occorre considerare le molecole e gli atomi e descrivere matematicamente tutte le posizioni che esse assumono man mano che cambiano la pressione, il volume e la temperatura, tenendo conto del principio di indeterminazione, che rende statistico il comportamento del sistema e dei suoi componenti elementari.\nSuperficie di controllo.\nLa superficie di controllo (pi\u00f9 comunemente detta confine, o parete), \u00e8 quell'entit\u00e0, materiale o puramente geometrica, che separa il sistema dall'ambiente esterno; un esempio di parete materiale \u00e8 la superficie di una bombola (solitamente di ghisa), mentre un esempio di parete geometrica \u00e8 la superficie di contatto tra aria e acqua in un bicchiere (o anche tra acqua e bicchiere).\nClassificazione di una superficie di controllo.\nLa parete di un sistema termodinamico pu\u00f2 essere classificata per tre parametri essenziali: permeabilit\u00e0, rigidit\u00e0 e termicit\u00e0.\nPermeabilit\u00e0.\nLa parete pu\u00f2 essere:\nRigidit\u00e0.\nLa parete pu\u00f2 essere:\nTermicit\u00e0.\nLa parete pu\u00f2 essere:\nSistemi termodinamici.\nI sistemi termodinamici sopraelencati non sono altro che una combinazione di queste propriet\u00e0:"}
{"id": "594548", "revid": "113999551", "url": "https://it.wikipedia.org/wiki?curid=594548", "title": "Georges Sadoul", "text": "Biografia.\nIntellettuale di sinistra, in giovent\u00f9 si divide tra la passione per il movimento surrealista e l'adesione al partito comunista. \nCritico militante, sostiene con fervore l'importanza di un cinema attento ai problemi della societ\u00e0. Dalla met\u00e0 degli anni trenta si dedica a un progetto di storia del cinema universale che vede la luce solo nel 1964 con il titolo \"Storia del cinema mondiale dalle origini ai nostri giorni\".\nProfondo conoscitore del grande schermo e dei suoi meccanismi comunicativi, sintetizza i suoi intenti didascalico-pedagogici nel volume \"Histoire d'un art: le cin\u00e8ma\" (\"Storia di un'arte: il cinema\"), del 1949, un manuale di tecnica ed economia cinematografica, varie monografie e due dizionari sulle pellicole e i registi di particolare rilevanza nel cinema mondiale.\nFonder\u00e0 a Zagabria presso la Zagreb Film la \"Zagreba\u010dka \u0161kola crtanog filma\" (La scuola zagabrese del film d'animazione).\nNel 1977, dieci anni dopo la sua morte, sull'Isola di Ischia nasce il Circolo Culturale \"Georges Sadoul\"."}
{"id": "594549", "revid": "287204", "url": "https://it.wikipedia.org/wiki?curid=594549", "title": "Claudio Dematt\u00e8", "text": ""}
{"id": "594551", "revid": "287204", "url": "https://it.wikipedia.org/wiki?curid=594551", "title": "Pedrinate", "text": "Pedrinate \u00e8 una frazione del comune svizzero di Chiasso, nel Cantone Ticino (distretto di Mendrisio).\nGeografia fisica.\nLa localit\u00e0 \u00e8 situata sul versante meridionale del Monte Penz, confinante a ovest, a sud e a est con l'Italia. \u00c8 il centro abitato pi\u00f9 meridionale della Svizzera.\nStoria.\nI primi insediamenti umani nella zona risalgono all\u2019Et\u00e0 del Bronzo. \nAlcuni reperti archeologici rinvenuti sotto la chiesa di Santo Stefano testimoniano il passaggio dei Romani. \nLa pi\u00f9 antica menzione storica della localit\u00e0 di \"Pedrenate\" risale a un documento del 1291. \nGi\u00e0 comune autonomo che comprendeva anche la frazione di Seseglio e che si estendeva per 2,24\u00a0km\u00b2, nel 1976 Pedrinate \u00e8 stato accorpato al comune di Chiasso.\nMonumenti e luoghi d'interesse.\nArchitetture religiose.\nLa chiesa di Santa Croce, attestata dal 1599 e parrocchiale dal 1792, \u00e8 un edificio in stile tardo Barocco.\nLa chiesa-oratorio di Santo Stefano al Colle, attestata dal 1545 , si trova in posizione dominante sul villaggio, in prossimit\u00e0 della vetta del Monte Penz.\nAltro.\nDa Pedrinate \u00e8 possibile raggiungere il \"cippo di confine 75B\", situato in prossimit\u00e0 del punto pi\u00f9 a sud della Svizzera.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nEconomia.\nLa campagna nei dintorni di Pedrinate \u00e8 coltivata a vigneto, da cui si produce l'omonimo vino \"Pedrinate\", ottenuto da vitigni merlot e cabernet sauvignon.\nInoltre, a Pedrinate \u00e8 presente una dogana turistica verso la localit\u00e0 italiana di Drezzo.\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini della frazione."}
{"id": "594552", "revid": "13648", "url": "https://it.wikipedia.org/wiki?curid=594552", "title": "Volta a botte lunettata", "text": ""}
{"id": "594553", "revid": "125604407", "url": "https://it.wikipedia.org/wiki?curid=594553", "title": "Patruni e sutta", "text": "Patruni e sutta o Patronu e sotta (in italiano Padrone e sotto) \u00e8 un gioco di carte e di bevute (praticato con bevande alcoliche come birra e vino) diffuso nell'Italia meridionale. . Lo stesso si \u00e8 poi diffuso in Calabria (province di Reggio Calabria e Cosenza) e in Puglia (province di Bari e Taranto). \nLo scopo del gioco \u00e8 quello di bere e far andare \"olmo\" l'avversario pagando il meno possibile le bevande alcoliche. Olmo \u00e8 colui che non beve: nome derivante dalla tipica pianta secca.\nSi gioca solitamente con le carte napoletane in 4, 6 o 8 persone ed a squadre.\nA Messina, in onore del gioco il birrificio Triscele s.r.l. dal 2008 produce l'omonima birra.\nVariet\u00e0 dei nomi.\nDi seguito come viene chiamato il gioco in diverse parti d'Italia:\nFasi di gioco.\nPrima fase: La scopa.\nLa prima fase del gioco consiste nel giocare una tradizionale scopa a squadre.\nChi perde paga da bere le bevande alcoliche (di solito birre), che nel caso di 4 giocatori sono 2, nel caso di 6 giocatori sono 3 e nel caso di 8 giocatori sono 4.\nOltre alle bottiglie servono quattro bicchieri. I bicchieri devono essere fatti in modo che, versando la bevanda fino a colmare l'orlo degli stessi, ne resti la met\u00e0 nelle bottiglie, altrimenti si paga una birra automaticamente.\nSeconda fase.\nPrimiera.\nNella seconda fase del gioco, si rimescolano le carte e le si distribuiscono a tutti i giocatori in egual numero.\nChi possiede la primiera pi\u00f9 alta si dice che \u00e8 \"u patruni\" (il padrone), colui che possiede il secondo punteggio pi\u00f9 alto \u00e8 \"u sutta\" (il sotto).\nLa primiera si calcola nel seguente modo:\nLa proposta e le bevute.\nA questo punto \"U sutta\" propone il giocatore che dovr\u00e0 bere, al \"Patruni\", il quale il giocatore proposto pu\u00f2 rispondere affermativamente o in modo negativo.\nOvviamente quando capitano due della stessa squadra sia vincente che perdente vorranno far bere solamente i loro compagni.\nIl gioco si complica quando \"u patruni\" e \"u sutta\" non sono della stessa squadra e si cerca di arrivare a compromessi per far bere i propri compagni.\nEsaurite le bevande sul tavolo, se ne portano altre e si ricomincia una nuova briscola e cos\u00ec un nuovo giro. Pu\u00f2 capitare che finendo le bevande qualcuno non beve e vengono chiamati \"Urmi\" se sono due o pi\u00f9 giocatori, invece se un giocatore non beve viene chiamato \"Urmu a sulu\". \"Urmi\" (o \"Urma\" nel cosentino) significa ombra, ossia essere lasciato (o lasciare qualcuno) all'ombra, al riparo dalle bevute, sebbene ci\u00f2 abbia una accezione negativa.\nUna variante, nella distribuzione delle bevute, \u00e8 quella per cui si cerca di mettere in mezzo uno dei partecipanti, concentrando su di lui le bevute, con apparenti lusinghe ed attestati di stima, e portarlo ad uno stato di ubriachezza. La regola, infatti prevede che il patruni conceda al sutta la facolt\u00e0 di disporre delle due bevute. Se il patruni \u00e8 a favore si procede, altrimenti il patruni potr\u00e0 variare ma se il sutta non cede, il patruni sar\u00e0 costretto ad entrambe le bevute. Giocato in questo modo si articola una complessa rete di alleanze che fanno e si disfano, per cui non \u00e8 detto che il gioco porti al risultato prefisso, ossia quello di mettere in mezzo una vittima prefissata.\nVarianti.\nEsistono delle varianti che semplificano il gioco, ad esempio eliminando la briscola iniziale (e le bevande si comprano dividendo equamente) e lasciando invariato il resto, oppure evitando anche la primiera (come nella variante delle tre figure).\nDel primo gioco rimane la consuetudine dei bicchieri e delle bottiglie semipiene.\nLa primiera invece scompare e al suo posto si utilizzano le 3 figure; nel caso delle carte Siciliane, Napoletane la donna di denari corrisponde a colui che propone i nomi delle persone a cui far bere, il cavallo di denari ha il potere di decidere chi deve bere e il re di denari \u00e8 invece la persona che bussando sul tavolo pu\u00f2 bersi, ad esempio, la birra a prescindere da cosa hanno deciso i possessori delle figure precedenti.\nnel caso delle carte francesi \u00e8 il jack di quadri che propone, la donna di quadri che decide e il re di quadri ha la medesima funzione del re di denari delle carte napoletane.\nSvolgimento di Patruni e sutta con solo la fase delle 3 figure.\nIl gioco inizia con la distribuzione di un certo numero di carte a ogni giocatore. \nUn giocatore pu\u00f2 avere al massimo una figura di quelle rilevanti per il gioco o tutte 3, mai 2. \nCaso con due figure.\nSe un giocatore ha due figure (donna e cavallo, re e donna o re e cavallo), la partita va a monte (\"s'ammunta\") e si ridistribuiscono le carte. C'\u00e8 una variante dove invece si pu\u00f2 giocare ugualmente.\nCaso con una figura.\nSe invece le 3 carte vengono date a giocatori diversi pu\u00f2 incominciare la partita.\nChi ha la donna o il cavallo li mostra, invece chi ha il re lo tiene nascosto e non lo rivela.\nLa donna propone chi far bere (anche se stesso o chi possiede il cavallo) e il cavallo a seconda della sua volont\u00e0 e del rispetto che ha per i giocatori dice \"s\u00ec\" o \"no\". Chi beve e riceve il bicchiere o la bottiglia riempita a met\u00e0, deve pronunciare la formula di rispetto: \"\"alla salute del re!\".\nSe costui non pronuncia la formula o la storpia, il re si sentir\u00e0 in diritto di bussare sul tavolo (mostrer\u00e0 la carta del re) e si prender\u00e0 la birra che era stata assegnata all'altro giocatore. Potr\u00e0 fare ci\u00f2 solo prima che il giocatore abbia messo alle labbra il bicchiere o la bottiglia.\nOvviamente il re pu\u00f2 bussare in qualsiasi caso, ma solitamente lo si fa per evidenziare una mancanza di rispetto, per formare delle squadre o per semplice voglia di bere.\nIn un turno il re potrebbe perfino bere tutto ci\u00f2 che fa parte di quel turno, ma questo ovviamente non verrebbe visto bene dagli altri giocatori che nei turni successivi lo estranierebbero dal gioco senza fargli toccare niente oppure deciderebbero di farlo ubriacare completamente.\nChi beve dal bicchiere deve finirlo prima che ricominci il giro, chi beve dalla bottiglia invece la dovr\u00e0 finire entro il termine della partita.\nLibera o bevi e Mi riservo.\nLa donna, oltre che proporre una singola persona, ha anche la facolt\u00e0 di chiedere al cavallo:\"O libera o bevi\". Questo significa che il giocatore che possiede il cavallo deve scegliere tra lasciar decidere al giocatore con la donna chi far bere o bersi tutti i bicchieri e le bottiglie del turno lui stesso.\nAnche in questo caso, comunque, il re pu\u00f2 sempre \"bussare\"\" e prendersi una o tutte le bevande. Viceversa se la donna (il sotto) vuole far bere tutto al cavallo (il padrone), questi pu\u00f2 decidere di non bere lasciando alla donna la libert\u00e0 di invitare alla bevuta chi vuole e al re di bussare a chi \u00e8 stato invitato dal sotto.\nC'\u00e8 anche la formula per il Cavallo del \"Mi riservo\". Con questa formula il Cavallo che subisce la proposta si pu\u00f2 riservare di non far bere un certo numero di persone, da una fino a tutti i giocatori meno uno.\nNella formula non rivela chi ma solo il numero di persone. Sar\u00e0 sempre la donna che proponendo chi vuol far bere che si scopriranno le persone \"riservate\".\nCaso con 3 figure: Patruni assolutu.\nNel caso in cui ad un giocatore capitino tutte e 3 le carte, egli diventa il cosiddetto \"Patruni assolutu\" (padrone assoluto), acquisisce cio\u00e8 tutti i poteri delle 3 carte e avr\u00e0 la facolt\u00e0 di decidere chi far bere per quel turno.\nVariante del gioco con l'asso.\nPer rendere pi\u00f9 divertente il gioco, si pu\u00f2 aggiungere un'altra carta: l'asso.\nL'asso ha il potere di \"bussare\" al re quando egli stesso bussa per bere.\nPer\u00f2 se il re non bussa l'asso non ha alcun potere.\nSvolgimento di Patruni e sutta con Asso e tre.\nUna variante prende in considerazione l'Asso che propone e il Tre che acconsente o nega. Il Re ha sempre il medesimo ruolo.\nIn questa variante non c'\u00e8 bisogno di mandare a monte la partita se uno si trova solo con due carte poich\u00e9 nel qual caso acquisisce i poteri delle due carte: Se ha asso e 3 puoi proporre e nessuno pu\u00f2 ribattere, se ha asso e re pu\u00f2 proporre e bussare, se ha tre e re pu\u00f2 acconsentire e bussare.\nDopo ogni nuova partita, la persona che incarta le carte chiede alla persona alla sua destra (colei che incarter\u00e0 alla partita successiva) il seme con cui si giocher\u00e0. E avranno, quindi, valore l'Asso il tre e il re di quel seme.\nQuando per\u00f2 il Re bussa per bere, il cavallo \u00e8 autorizzato a \"bussare\" e quindi a prendersi da bere ma solo ed esclusivamente se il Re ha bussato.\nUna volta bussato il cavallo, sar\u00e0 la donna ad essere autorizzata e cos\u00ec via fino alla carta di valore pi\u00f9 basso.\nSi decide preventivamente fino a quale carta \u00e8 consentito bussare se fermarsi gi\u00e0 al cavallo, alla donna o proseguire.\nEsiste anche un'altra variante in cui le carte bussanti sono le tre figure (re, cavallo e donna ) ed ognuna \u00e8 autorizzata a bussare, tuttavia il re non pu\u00f2 farlo se hanno gi\u00e0 bussato donna o cavallo e il cavallo non pu\u00f2 bussare se l'ha gi\u00e0 fatto la donna. In questa variante poco usata ma molto appassionante, la donna ha importanza fondamentale perch\u00e9 pu\u00f2 bussare sempre ed a suo piacimento.\nVariante con soli Assi.\nTale variante aggiunge pi\u00f9 possibilit\u00e0 di dare meno potere alle figure del \"Patruni\" e del \"Sutta\" facendo entrare nel gioco anche altri giocatori e nuove figure. Questa variante viene usata nella provincia di Cosenza, quando al tavolo post-briscola si uniscono altre persone di altri tavoli o da sole, per aggiungere pi\u00f9 bevute e rendere il giro pi\u00f9 complesso negli inviti. Questa variante \u00e8 ottima per i padroni da 8 persone in su \u00e8 d\u00e0 comunque la possibilit\u00e0 di avere una bevuta ciascuno e magari di averne un surplus per premiare i compagni. \nSvolgimento\nQuesta variante da come riferimento l'asso di denari come \"Patruni\", l'asso di coppe come \"U sutta\", con le variabili dell'asso di spade e bastoni che possono modificare il giro rubando le bevute. Il giro si svolge cos\u00ec: l'asso di denari chiama le bevute, l'asso di coppe fai gli inviti e dopo aver trovato il compromesso tra \"U patruni e U sutta\" si inizia a bere in senso antiorario dal primo invito fatto, le bevute sono distribuite a 4 per volta in modo che l'asso di spade pu\u00f2 scegliere di fare \"bussu\" (togliere la bevuta) e non far bere la persona che preferisce, cos\u00ec facendo per\u00f2 si fa scoprire e avere delle ritorsioni nel giro successivo, dopo aver \"bussato\" la bevuta l'asso di spade espone la bevuta alla \"bussata\" a sua volta dell'asso di bastoni. In questa variante si hanno pi\u00f9 possibilit\u00e0 di non andare \"all'Urmu\" e di rubare, magari agli avversari o a chi non gode di ottime simpatie, le bevute.\"U Bussu\" espone l'asso di spade alla possibilit\u00e0 di dover bere tutto il giro, se \"U sutta\" decide di dare tutte le bevute a lui con il consenso de \"U patruni\" perch\u00e9 cos\u00ec facendo toglie la possibilit\u00e0 di \"bussarsi\" le bevute e far entrare in gioco l'asso di bastoni. Rimane la regola del \"Libera o Bevi\" ed infine il giocatore che ha l'asso di denari e di coppe insieme deve dichiararlo e le carte verranno nuovamente mischiate.\nVarianti in Campania e nel Lazio meridionale.\nIl gioco \u00e8 diffuso anche in altre regioni d'Italia con alcune varianti. In alcune aree del Beneventano (con il medesimo nome e scopo ma non legato alla briscola) del Lazio meridionale viene indicato come \"zifola\", o a volte \"passatella\", gioco romano con cui ha molte assonanze; i ruoli vengono chiamati \"patrone\" e \"sotto\".\nVariante in Basilicata.\nLa variante diffusa in Basilicata, che prende il nome di \"Patrun e sott\" (o \"Padron e sott),\" si gioca tipicamente con le carte napoletane. Pu\u00f2 giocarsi, ma non necessariamente, dopo una partita a tressette. Si distribuiscono ai giocatori due carte: chi ha il punto (valori della primiera) pi\u00f9 alto diventa \"il padrone\", viceversa il punto pi\u00f9 basso copre la carica de \"il sotto\".\nIn taluni casi, ha alcuni poteri invertiti rispetto al gioco tradizionale: il Re sceglie chi beve e la Donna pu\u00f2 bussare."}
{"id": "594555", "revid": "54354", "url": "https://it.wikipedia.org/wiki?curid=594555", "title": "Padrone e sotto", "text": ""}
{"id": "594562", "revid": "31886", "url": "https://it.wikipedia.org/wiki?curid=594562", "title": "Fontana", "text": "Una fontana (dal latino \"fontis\", \"sorgente\") \u00e8 un dispositivo architettonico che versa l'acqua (proveniente da una sorgente o da un impianto idrico) in un bacino da cui \u00e8 possibile attingere, oppure per effetti decorativi o scenografici.\nIn origine le fontane avevano uno scopo puramente funzionale, essendo molto importanti e diffuse nei centri abitati prima che l'acqua corrente fosse disponibile nelle singole abitazioni, mentre ora vanno via via scomparendo, al pari dei \"lavatoi pubblici\", posti muniti di vasche ove ci si poteva recare per fare il bucato.\nOltre all'uso come punto di accesso all'acqua, le fontane sono usate come elemento architettonico ed urbanistico ornamentale ed artistico, anche di tipo monumentale: esempi sono le fontane ornate di statue o illegiadrite e rese pi\u00f9 spettacolari e scenografiche con fantasiosi giochi d'acqua.\nLe fontane utilizzate come ornamento si svilupparono durante l'et\u00e0 ellenistica e furono tra le sue opere pi\u00f9 rappresentative, e poi questo uso fu esteso anche nella Roma antica dove queste fontane presero il nome di ninfei. Nel Medioevo le fontane venivano usate sempre meno, infatti si usavano . Con l'avvento del Barocco e del Rinascimento, le fontane riacquisirono il valore architettonico e decorativo che avevano nel periodo classico.\nStoria.\nAntichit\u00e0.\nLe antiche civilt\u00e0 costruirono vasche di pietra per catturare e trattenere l'acqua potabile. Un bacino di pietra scolpita, databile intorno al 2000 a.C. e scoperto tra le rovine dell'antica citt\u00e0 sumera di Lagash (nell'attuale Iraq) \u00e8 considerata una delle pi\u00f9 antiche fontane al mondo. Gli antichi Assiri costruirono nella gola del fiume Comel una serie di bacini scolpiti nella roccia e collegati da piccoli canali, scendendo a ruscello fino ad un bacino pi\u00f9 basso decorato con rilievi scolpiti su due leoni. Gli antichi egizi avevano ingegnosi sistemi per il sollevamento delle acque del Nilo, usate per bere e per l'irrigazione, ma in assenza di una maggiore fonte di acqua non era stato possibile effettuare il flusso di acqua per gravit\u00e0, cosicch\u00e9 non sono state finora mai trovate fontane o immagini di fontane egiziane.\nGli antichi greci crearono molti acquedotti che alimentavano fontane a gravit\u00e0 per distribuire l'acqua. Secondo antichi storici esistevano fontane ad Atene, Corinto e altre antiche citt\u00e0 greche gi\u00e0 nel VI secolo a.C. come punti di terminazione di acquedotti che portavano l'acqua dalle sorgenti e dei fiumi nelle citt\u00e0. Sempre nel VI secolo a.C., il tiranno ateniese Pisistrato costru\u00ec la fontana principale di Atene, le Enneacrounos, nell'Agor\u00e0: come dice il nome stesso, la fontana aveva nove grandi cannoni, o beccucci, che fornivano acqua potabile ai residenti locali.\nAnche in Magna Grecia furono costruiti molti acquedotti: a Siracusa l'acquedotto Galermi convoglia l'acqua da Sortino sino a Siracusa per 32 Km e crea la fontana dentro il Ninfeo posto sopra il Teatro greco continuando poi sino alla citt\u00e0 dove una grande fontana \u00e8 ancora visibile negli scavi di Piazza della Vittoria.\nLe fontane greche erano di pietra o marmo, con l'acqua che scorreva attraverso tubi di bronzo oppure fittili ed emergenti dalla bocca di una maschera scolpita che rappresentava il muso di un leone o altro animale. La maggior parte delle fontane greche funzionavano per semplice gravit\u00e0, anche se - come si vede nelle immagini su alcuni vasi - i greci avevano gi\u00e0 scoperto l'uso del sifone per far erogare l'acqua.\nEt\u00e0 romana.\nGli antichi romani costruirono un vasto sistema di acquedotti per condurre l'acqua dai fiumi e laghi di montagna alle fontane e cisterne di Roma. Gli ingegneri romani usarono tubi di piombo al posto del bronzo per distribuire l'acqua in tutta la citt\u00e0. Grazie agli scavi di Pompei, che hanno permesso di ritrovare l'antica citt\u00e0 nello stato in cui venne distrutta dall'eruzione del Vesuvio nel 79 d.C., sono state scoperte fontane e cisterne poste ad intervalli regolari lungo le strade della citt\u00e0, alimentati da sifonamento dell'acqua verso l'alto da tubi di piombo posti sotto la strada. Gli scavi di Pompei hanno anche mostrato che le case dei ricchi romani avevano spesso una piccola fontana nell'atrio, o nel cortile interno, con acqua proveniente dalla rete idrica della citt\u00e0 che sgorgava in una piccola ciotola o bacino.\nL'antica Roma era una citt\u00e0 piena di fontane. Secondo Sesto Giulio Frontino, console romano nominato \"curator aquarum\" (tutore delle acque) di Roma nel 98 d.C., Roma aveva nove acquedotti che alimentavano 39 fontane monumentali e 591 bacini pubblici, senza contare l'acqua fornita alla famiglia imperiale, i bagni e i proprietari di ville private. Ciascuna delle principali fontane era collegata a due acquedotti diversi, nel caso in cui uno di essi fosse chiuso per il servizio.\nI romani erano in grado di far sgorgare l'acqua da fontane a getto, utilizzando la pressione dell'acqua che scorre da una fonte lontana e pi\u00f9 elevata di acqua creata da una quota piezometrica. Illustrazioni di giardini con fontane che sgorgano acqua sono state trovate su pitture murali di Roma del I secolo a.C. e nelle ville di Pompei. La Villa Adriana di Tivoli \u00e8 caratterizzata da una grande piscina con getti d'acqua. Plinio il Giovane descrisse la sala dei banchetti di una villa romana dove era posta una fontana che cominciava a sgorgare getti d'acqua quando gli ospiti si sedevano su un sedile di marmo: l'acqua scorreva in un bacino, dove le pietanze del banchetto erano servite in piatti a forma di barche galleggianti.\nGli ingegneri romani costruirono acquedotti e fontane in tutto l'Impero romano.\nMedioevo.\nDurante il Medioevo, gli acquedotti romani furono distrutti o caddero in rovina e le numerose fontane costruite in tutta Europa smisero di funzionare, tanto che si pu\u00f2 affermare che le fontane esistevano principalmente solo nell'arte e nella letteratura o nei monasteri appartati o nei giardini di palazzo. Nel Medioevo le fontane furono associate con la sorgente della vita, la purezza, la saggezza, l'innocenza e il giardino dell'Eden. Nei manoscritti miniati, come i Tres Riches Heures del Duca di Berry (1411-1416), il giardino dell'Eden viene raffigurato con una graziosa fontana gotica al centro. Anche la Pala di Gand di Jan van Eyck del 1432 mostra una fontana come caratteristica di adorazione dell'Agnello mistico, una scena apparentemente ambientata in Paradiso.\nIl chiostro dei monasteri doveva essere una replica del giardino dell'Eden, protetto dal mondo esterno. Semplici fontane, chiamati lavabi, erano collocati all'interno di monasteri medievali, come l'Abbazia di Thoronet in Provenza, ed erano utilizzati per il lavaggio rituale prima delle funzioni religiose.\nFontane medievali sono state trovate anche nei cosiddetti \"\"Jardins d'amour\" (\"giardini dell'amor cortese\"), che erano giardini ornamentali utilizzati per il corteggiamento e il rilassamento. Il romanzo medievale \"Roman de la Rose\" descrive una fontana al centro di un giardino recintato che alimenta piccoli corsi d'acqua circondati da fiori ed erbe fresche.\nAlcune fontane medievali, come quelle delle cattedrali dell'epoca, sono decorate con storie bibliche illustrate, storia locale e le virt\u00f9 del loro tempo. La Fontana Maggiore a Perugia, realizzata nel 1278, \u00e8 decorato con sculture in pietra che rappresentano profeti e santi, allegorie delle arti, lavori dei mesi, i segni dello zodiaco e scene della Genesi e storia romana.\nLe fontane medievali erano studiate anche per fornire divertimento: nei giardini dei conti di Artois presso il castello di Hesdin, fu costruita nel 1295 famose fontane, chiamate \"Les Merveilles de Hesdin\" (\"Le Meraviglie di Hesdin\"\") che venivano attivate a sorpresa per inzuppare i visitatori. Questo tipo di \"scherzo d'acqua\" divent\u00f2 popolare nel Rinascimento e poi nei giardini barocchi.\nFontane del mondo islamico.\nPoco dopo la diffusione dell'Islam, gli arabi iniziarono la progettazione e la costruzione dei famosi giardini islamici, che a partire dal VII secolo furono tradizionalmente racchiusi da mura e progettati per rappresentare il paradiso. I giardini del paradiso erano disposti a forma di croce, con quattro canali che rappresentano i fiumi del paradiso che dividevano le quattro parti del mondo. L'acqua a volte sgorgava dal beccuccio di una fontana al centro della croce, che rappresentava la sorgente o fonte Salsab\u012bl, descritta nel Corano come fonte dei fiumi del Janna (Paradiso islamico).\nNel IX secolo il califfo di Baghdad commission\u00f2 ai fratelli Ban\u016b M\u016bs\u0101, un trio di inventori arabi, un libro che riassumesse la conoscenza tecnica del mondo greco e romano: l'opera, che fu intitolata \"\"Il libro dei congegni ingegnosi\", descrive le opere idrauliche dell'ingegnere greco Erone di Alessandria (I secolo) e di altri ingegneri, oltre a molte delle loro invenzioni. Hanno descritto progetti di fontane che facevano sgorgare l'acqua con diverse forme e una pompa d'acqua eolica, anche se non si sa se qualcuna di queste fontane fu mai effettivamente costruito.\nI governanti persiani del medioevo avevano elaborati sistemi e fontane di distribuzione dell'acqua nei loro palazzi e giardini. L'acqua era prelevata con un tubo da una fonte ad una quota superiore e condotta all'interno del palazzo, dove sgorgava in una delle stanze o nel giardino attraverso un piccolo foro presente su un ornamento di marmo o pietra e finiva in una piccola vasca o nei canali del giardino. I giardini di Pasargade avevano un sistema di canali che scorrevano da bacino a bacino, sia per l'irrigazione del giardino sia per fare un suono piacevole. Gli ingegneri persiani utilizzarono anche il principio del sifone (chiamato \"Shotor-Gelu\" in lingua persiana, letteralmente \"collo del cammello\") per creare fontane a becco d'acqua o rese assomiglianti ad una sorgente in ribollizione. Il giardino di Fin, nei pressi di Kashan, utilizzava 171 beccucci collegati ai tubi per creare una fontana chiamata \"Howz-e jush\" (\"vasca bollente\"\"). [17]\nIl ricircolo delle acque venne descritto per la prima volta nel 1206 dall'ingegnere ed inventore iracheno al-Jazari quando i re della dinastia Artuqidi in Turchia gli commissionarono la fabbricazione di una macchina per raccogliere l'acqua per i loro palazzi: il miglior progetto fu una macchina chiamata \"pompa a pistone a doppio effetto alternativo\" , che trasformava il moto rotativo in movimento alternato tramite un albero motore e un meccanismo a biella.\nI palazzi della Spagna moresca, in particolare l'Alhambra di Granada erano decorate con fontane famose. Il patio del Sultano nei giardini del Generalife a Granada (1319) \u00e8 caratterizzato da getti di acqua versati in un bacino, con canali che irrigano gli alberi di arancio e mirto. Il giardino \u00e8 stato modificato nel corso dei secoli e i getti d'acqua che attraversano il canale di oggi sono stati aggiunti nel XIX secolo. La fontana nel Patio dei leoni dell'Alhambra, costruito 1362-1391, \u00e8 una grande vasca (del XIV secolo) montata su dodici statue (risalenti all'XI secolo) in pietra raffiguranti leoni: l'acqua scaturisce verso l'alto nella vasca e versa dalla bocca dei leoni, riempiendo quattro canali che dividono il cortile in quadranti.\nLa progettazione del giardino islamico si diffuse in tutto il mondo islamico, dalla Spagna moresca al impero Moghul nel subcontinente indiano: si diceva che i Giardini Shalimar (Lahore) costruiti dall'imperatore Shah Jahan nel 1641 fossero ornati con 410 fontane, con l'acqua che finiva in un grande bacino, canali e piscine di marmo.\nI governanti dell'Impero ottomano fecero spesso costruire fontane accanto alle moschee cosicch\u00e9 i fedeli potessero fare le abluzioni rituali. Tra i numerosi esempi si possono ricordare: la Fontana di Qasim Pasci\u00e0 (1527) sul Monte del Tempio a Gerusalemme costruita durante il regno di Solimano il Magnifico; la Fontana di Ahmed III (1728) presso il Palazzo di Topkap\u0131 di Istanbul e l'omonima a Scutari (1729) e la Fontana di Tophane (1732). I palazzi stessi avevano spesso piccole fontane decorate, che fornivano l'acqua potabile, raffreddata ad aria e con spruzzi dal suono piacevole. Un esempio superstite \u00e8 la Fontana delle Lacrime (1764) nel Palazzo del Khan a Bach\u010dysaraj (Crimea), resa celebre da una poesia di Aleksandr Pu\u0161kin.\nIl \"sebil\" era una fontana decorata che era spesso l'unica fonte d'acqua per il quartiere circostante ed era spesso commissionata come un atto di piet\u00e0 islamica da una persona ricca."}
{"id": "594566", "revid": "122273598", "url": "https://it.wikipedia.org/wiki?curid=594566", "title": "Geografia amministrativa", "text": "La geografia amministrativa costituisce il punto d'incontro fra la geografia e il diritto amministrativo; \u00e8 quella branca che si occupa della legislazione amministrativa applicata ai luoghi fisici quali strade, linee telefoniche, urbanistica e in particolare i confini amministrativi comunali, provinciali, regionali o nazionali."}
{"id": "594574", "revid": "1605525", "url": "https://it.wikipedia.org/wiki?curid=594574", "title": "Graham Chapman", "text": "Biografia.\nL'ingresso nel mondo dello spettacolo.\nStudente in medicina a Cambridge, cominci\u00f2 a scrivere e recitare nel 1961 nella storica compagnia universitaria \"Footlights\". Qui incontr\u00f2 un altro futuro \"Monty Python\", John Cleese, oltre ad altri futuri comici di professione. Laureatosi nel 1962 continu\u00f2 gli studi all'ospedale St Bartholomew di Londra, partecipando saltuariamente a spettacoli di cabaret.\nL'anno successivo lo spettacolo della \"Footlights\" \"A clump of plinths\" (\"Un cumulo di piedistalli\") ebbe un tale successo che fu rinominato \"Cambridge Circus\" e venne presentato a Londra per quattro mesi. Chapman fu chiamato a sostituire uno degli attori che si era ritirato. Di fronte alla proposta di un tour dello spettacolo in Nuova Zelanda, si trov\u00f2 nel dubbio se sospendere per questo il suo corso di studi. In occasione di una visita ufficiale della Regina Madre all'ospedale, prov\u00f2 ad esporle il dubbio e quest'ultima gli rispose: \"Oh, \"bisogna\" viaggiare!\" e cos\u00ec si un\u00ec al tour. Il tour continu\u00f2 poi a Broadway, New York e lo spettacolo fu trasmesso all\"'Ed Sullivan Show\". Tornato a Londra, Chapman fin\u00ec il corso di studi e divenne medico, ma la sua attivit\u00e0 nello spettacolo divenne presto predominante.\nCleese chiese di nuovo la sua collaborazione quando arriv\u00f2 la proposta di scrivere e recitare per il programma The Frost Report di David Frost, dove incontrarono per la prima volta gli altri \"Python\" Michael Palin, Terry Jones e Eric Idle. Frost poi propose a Cleese un programma autonomo, che questi realizz\u00f2 assieme a Chapman, Tim Brooke-Taylor e Marty Feldman intitolandolo \"At Last the 1948 Show\". Ancora, scrissero per Sheila Hancock e Peter Sellers e realizzarono lo speciale \"How to Irritate People\".\nI Monty Python.\nNel 1969 la BBC assegn\u00f2 a Chapman e Cleese, insieme a Eric Idle, Terry Jones, Michael Palin e Terry Gilliam, la produzione di un programma comico, che divenne il \"Monty Python's Flying Circus\".\nChapman fu coautore e recit\u00f2 nel \"Monty Python's Flying Circus\" dal 1969 al 1973. Scrisse principalmente con Cleese, anche se il suo contributo nella scrittura consisteva pi\u00f9 che altro nell'arricchire il lavoro degli altri con trovate estemporanee e bizzarre. Per esempio, in uno sketch in cui un cliente litigava con un venditore per un tostapane rotto, ebbe l'idea di sostituire il tostapane con un pappagallo, dando vita cos\u00ec al famoso \"Sketch del Pappagallo\". Aveva anche un ottimo intuito nel capire se una cosa fosse davvero comica. Per esempio, nello scrivere lo sketch del \"Negozio di formaggi\", Cleese continuava a chiedere: \"Ma \u00e8 divertente?\" e Chapman rispondeva, fumando la pipa: \"\u00c8 divertente. Va' avanti.\"\nSecondo la testimonianza dei suoi colleghi, era una persona esteriormente calma e controllata (lo si vedeva tipicamente con una pipa in mano) in cui covava costantemente un tarlo di follia stravagante che si manifestava nei momenti pi\u00f9 inaspettati. I personaggi da lui interpretati riflettevano spesso questa personalit\u00e0. Era il membro del gruppo che pi\u00f9 di tutti riconosceva gli schemi sociali e puntava alla loro rottura in senso oltraggioso e scioccante.\nAd opinione del gruppo, comunque, era anche il membro pi\u00f9 di ogni altro in grado di interpretare personaggi \"umani\" (\"molto probabilmente il miglior attore di tutti noi\" - John Cleese). Per questo ebbe il ruolo di protagonista nei film \"Monty Python e il Sacro Graal\" (1974) e \"Brian di Nazareth\" (1979).\nFin dai tempi dell'universit\u00e0 Chapman soffr\u00ec di alcolismo. Questo non ebbe tante ricadute sul suo atteggiamento, sempre controllato, quanto sulla sua memoria, costringendo spesso a ripetere i ciak pi\u00f9 volte a partire dalla seconda stagione del \"Flying Circus\". Dalla terza, si cominci\u00f2 a fare attenzione alle parti da affidargli. Questo problema si fece tanto grave che si pavent\u00f2 la necessit\u00e0 di sostituire Chapman nelle riprese imminenti di \"Brian di Nazareth\". Proprio in quel periodo, tuttavia, successe un fatto che distolse completamente Chapman dall'alcol: per la prima volta perse l'equilibrio e cadde, sbattendo la testa. Da allora il suo recupero fu totale.\nFu uno dei primi personaggi pubblici inglesi a dichiarare pubblicamente la propria omosessualit\u00e0 presentando il suo compagno, David Sherlock, e diventando un aperto sostenitore dei diritti gay. Chapman raccontava che una fan del \"Flying Circus\" scrisse una lettera denunciando di avere sentito dell'omosessualit\u00e0 di uno del gruppo, e aggiungendo che la Bibbia prescrive che ogni uomo che giaccia con un uomo dovrebbe essere lapidato. Essendo il suo orientamento sessuale gi\u00e0 noto al gruppo, Eric Idle rispose scrivendo: \"Abbiamo scoperto chi era e gli abbiamo fatto sparare.\" Questo successe poco prima che Cleese lasciasse il programma, e Chapman si chiese cosa potesse pensare la donna della sua scomparsa dopo aver ricevuto la risposta di Idle.\nNel 1971 Chapman e Sherlock adottarono un ragazzo di Liverpool scappato di casa, John Tomiczek. Il padre di Tomiczek concord\u00f2 che Chapman diventasse il tutore legale di John. Pi\u00f9 tardi John sarebbe diventato l'agente di Chapman. Tomiczek mor\u00ec d'infarto nel 1992. Terry Gilliam fu spaventato da come il rapporto tra Chapman e Tomiczek ricordasse Dorian Gray: mentre Graham migliorava in forma, specialmente dopo aver smesso con l'alcol, Tomiczek da bel ragazzo si trasformava in un adulto tarchiato e segnato dall'et\u00e0, fino ad essere sfregiato da alcune persone che Graham aveva cacciato da una festa.\nNel 1983 usc\u00ec l'ultimo film dei Monty Python, \"Monty Python - Il senso della vita\". Dopo questo film, i Monty Python praticamente si sciolsero, anche se non ci fu mai un annuncio ufficiale.\nAltri progetti.\nVerso la fine degli anni settanta, Chapman si trasfer\u00ec a Los Angeles dove partecip\u00f2 come ospite a molti programmi televisivi. Tornato in Inghilterra partecip\u00f2 alle attivit\u00e0 del Dangerous Sports Club. Nei primi anni ottanta fu occupato in una lunga serie di tour per i college americani, in cui raccontava aneddoti sui Monty Python, sul \"Dangerous Sports Club\" e su altri soggetti. Scrisse per un certo tempo con il giovane e ancora sconosciuto Douglas Adams, ma il suo personale modo di lavorare non diede mai i risultati raggiunti con Cleese. Per diversi anni progett\u00f2 e cerc\u00f2 fondi per il film \"Barbagialla, il terrore dei sette mari e mezzo\", che usc\u00ec nel 1983 con scarso successo di critica e di pubblico. Nel 1988 compare nel video \"Can I Play with Madness\" degli Iron Maiden.\nLa morte prematura.\nNel 1989 Graham Chapman mor\u00ec di polmonite, complicazione creata da un tumore maligno alla gola. Le sue ceneri furono disperse nel 2005 sulla vetta del Monte Snowdown, in Galles. Nel 2000, tuttavia, la BBC diffuse la notizia che le ceneri fossero state sparate in cielo su un razzo dai membri del \"Dangerous Sports Club\".\nI Monty Python non parteciparono al suo funerale per limitare nel possibile la presenza della stampa. Tennero un memoriale privato all'ospedale St Bartholomew due mesi dopo e John Cleese proclam\u00f2 un discorso dal tono spensierato e ironico in sua memoria. Disse tra l'altro: \"Ieri sera stavo scrivendo questo discorso e Graham mi ha sussurrato all'orecchio: \"Molto bene, Cleese. So che sei orgoglioso di essere la prima persona ad aver detto 'shit' alla TV britannica. Se questo discorso \u00e8 davvero per me, giusto per cominciare voglio che tu sia la prima persona ad un memoriale britannico ad aver detto 'fuck' \". (Lo si trova doppiato in italiano nel finale del film \"A liar's autobiography\").\nAnche Palin parl\u00f2, e disse che gli piaceva pensare che Chapman fosse l\u00ec con loro quel giorno, \"o almeno, che ci sar\u00e0 tra 25 minuti\", riferendosi agli abituali ritardi di Chapman ai loro incontri di lavoro. Idle, per non essere da meno di Cleese, disse alla fine della canzone \"Always Look on the Bright Side of Life\": \"Vorrei solo essere l'ultima persona a questo memoriale a dire 'fuck'\".\nCon la morte di Chapman scemarono le speculazioni su una riunione dei Monty Python. Idle disse: \"Ci riuniremmo solo se Chapman ritornasse dalla morte. Quindi stiamo negoziando con il suo agente.\" Negli sporadici incontri dei Monty Python era presente un'urna che si diceva contenesse le ceneri di Chapman. All'incontro di Aspen del 1998 l'urna fu \"accidentalmente\" urtata da Terry Gilliam e le ceneri si sparsero sul palco, per essere subito raccolte con un aspirapolvere.\nVarie opere inedite di Chapman, tra cui quelle scritte in collaborazione con Douglas Adams, sono state pubblicate negli anni successivi, cos\u00ec come CD e DVD contenenti i suoi tour nei college americani. Un asteroide, 9617 Grahamchapman, \u00e8 chiamato cos\u00ec in suo onore.\nDoppiatori italiani.\nDa doppiatore \u00e8 sostituito da:"}
{"id": "594578", "revid": "1543377", "url": "https://it.wikipedia.org/wiki?curid=594578", "title": "Classe Nimitz", "text": "La classe Nimitz comprende tutte le dieci portaerei a propulsione nucleare in servizio con la US Navy. Prende il nome dell'ammiraglio Chester Nimitz, comandante delle forze statunitensi e alleate del Pacifico durante la seconda guerra mondiale.\nCaratteristiche.\nOgni portaerei di questa classe ha oltre 5000 uomini di equipaggio, suddivisi tra equipaggio della nave (circa 3.200), e aviatori ed avieri dello stormo aereo imbarcato (2.480), composto ad organico completo di oltre ottanta velivoli. Con le sue 100.000 tonnellate \u00e8 il pi\u00f9 grande tipo di nave militare mai costruito. Ogni nave ha perfino un suo codice postale, una propria stazione televisiva interna, un giornale quotidiano e varie comodit\u00e0 che rendono pi\u00f9 sopportabili le lunghe missioni che questo tipo di nave compie abitualmente.\nLe portaerei classe Nimitz sono le pi\u00f9 moderne e potenti a livello mondiale, nonch\u00e9 le pi\u00f9 grandi navi in servizio con l'US Navy. Dalla \"Nimitz\" dei primi anni settanta alla \"George H. W. Bush\" del 2009 sono entrate in servizio, ripartite in 3 decenni, 10 navi appartenenti a questa classe. Sono dotate di 2 reattori nucleari A4W che basterebbero per fornire energia ad una citt\u00e0 di medie dimensioni, e sono sufficienti a spingerle alla velocit\u00e0 di oltre 30 nodi, nonostante una massa di circa 100.000 tonnellate a pieno carico e una lunghezza di un terzo di chilometro. Sono progettate per una permanenza in servizio di 50 anni, dopodich\u00e9 \u00e8 prevista la loro sostituzione con nuove unit\u00e0 della classe Gerald R. Ford. Verso la met\u00e0 di tale periodo le portaerei vengono sottoposte ad integrali lavori di manutenzione e ammodernamento (\"Refueling Complex Overhaul\"), che possono durare fino a tre anni.\nIl ponte di volo \u00e8 lungo 330 metri, con una larghezza massima di 78 metri ed un'area di 18.210 m2 (come 2,5 campi da calcio). Le corsie di decollo e atterraggio sono angolate di 9\u00b0 al fine di ottimizzare lo spazio disponibile. In fase di decollo gli aerei vengono lanciati da apposite catapulte che imprimono una forte spinta iniziale supplementare, mentre in fase di atterraggio vengono frenati da un complesso sistema di cavi di arresto (sistema CATOBAR). I velivoli non in servizio vengono parcheggiati in hangar al di sotto del ponte di volo e portati in superficie per mezzo di quattro elevatori.\nOgni portaerei di questa classe trasporta abitualmente armi nucleari tattiche ed altri armamenti, tra cui bombe a gravit\u00e0 di potenza regolabile. Lo stormo imbarcato \u00e8 composto da velivoli ad ala fissa e rotante. Tra quelli ad ala fissa vi sono i caccia F/A-18 \"Super Hornet\", i cacciabombardieri F/A-18 \"Hornet\", gli aerei da guerra elettronica EA-6 \"Prowler\", le aviocisterne KA-6D, gli aerei antisommergibili S3 \"Viking\", gli aerei radar E-2 \"Hawkeye\" e gli aerei da trasporto C-2 \"Greyhound\". Gli S-3 sono in fase di ritiro viste le diminuite necessit\u00e0 di guerra antisommergibile e vengono usati quasi solo come aviocisterne volanti; ne \u00e8 previsto il ritiro per il 2015\nTra i mezzi ad ala rotante troviamo i Sikorsky UH-60, nelle versioni SH ed antisom, e l'HH-60H con compiti di ricerca e salvataggio (SAR). Queste portaerei possono imbarcare anche gli elicotteri d'attacco Boeing CH-46 Sea Knight.\nLe portaerei della classe Nimitz sono in grado di trasportare fino a 96 velivoli, ma solitamente ne sono presenti a bordo 64 (di cui 48 tattici e 16 di supporto).\nIl costo di ciascuna unit\u00e0 della classe Nimitz \u00e8 stimato in 4,5 miliardi di USD."}
{"id": "594580", "revid": "106456", "url": "https://it.wikipedia.org/wiki?curid=594580", "title": "Classe Kitty Hawk", "text": "Le portaerei della classe Kitty Hawk sono state costruite in maniera molto simile, tanto che spesso sono considerate solo 3 sottoclassi o \"lotti\" appartenenti a un unico progetto, quello della , da cui le altre tre portaerei discendono.\nSi tratta in tutto di 4 navi, costruite sul progetto migliorato della , sono le ultime portaerei a propulsione convenzionale dell'US Navy.\nLa , attiva dal 1965, fu dismessa nel 1996, \u00e8 stata affondata come nave bersaglio nell'Oceano Atlantico nel maggio del 2005. \nLa , attiva dal 1961, \u00e8 stata ritirata dal servizio nel 2003 e demolita a Brownsville nel 2015.\nLa , attiva dal 1968, \u00e8 stata ritirata dal servizio nel 2007; non \u00e8 stata sostituita da una nuova unit\u00e0 riducendosi cos\u00ec il numero totale delle portaerei attive da 12 a 11. \nLa \"USS Kitty Hawk\", attiva dal 1960, fu ritirata dal servizio il 12 maggio 2009, \u00e8 stata radiata il 20 ottobre 2017 ed \u00e8 destinata allo smantellamento. "}
{"id": "594581", "revid": "287204", "url": "https://it.wikipedia.org/wiki?curid=594581", "title": "Classe Yorktown", "text": ""}
{"id": "594582", "revid": "1833487", "url": "https://it.wikipedia.org/wiki?curid=594582", "title": "Casenove", "text": "Casenove \u00e8 una frazione montana (570\u00a0m s.l.m.) del Comune di Foligno (PG), che appartiene alla Circoscrizione 8 \"Valle del Menotre\".\nIl paese si trova nell'alta valle del Menotre, circa 15\u00a0km ad E di Foligno, lungo la Strada statale 77 della Val di Chienti che, attraversando Colfiorito, giunge a Macerata e all'Adriatico, all'intersezione con la Strada statale 319 Sellanese che conduce in alta Valnerina. Secondo i dati del censimento Istat 2001, il paese \u00e8 occupato da 136 abitanti.\nStoria.\nIl paese \u00e8 citato nei documenti dello Jacobilli, che riporta con il toponimo di \"Colle Casore\" il gruppo di abitazioni che giacciono sul fianco sinistro della vallata. Sul lato opposto, invece, il toponimo che prende tuttora il nome di \"Spiazza\". Almeno dal XV secolo, comunque, i due abitati sono considerati come un'unica entit\u00e0: pur appartenendo a due parrocchie separate, entrambi ricadevano nelle pertinenze del Castello di Serrone.\nNei tempi antichi, i castelli della valle del Menotre dipendevano a loro volta dai monaci benedettini della potente abbazia di Sassovivo ed anche Casenove non costituiva eccezione.\nEconomia e manifestazioni.\nStoricamente l'economia di tipo agro-silvo-pastorale della vallata non ha consentito un forte sviluppo dei paesi ivi collocati; solo a partire dal XX secolo, un moderato flusso turistico ha permesso un lieve miglioramento delle condizioni lavorative, anche se il pendolarismo verso Foligno rimane prevalente.\nIn passato, l'unica attivit\u00e0 industriale degna di nota era costituita dalle \"gualchiere\", le cartiere alimentate dalle acque del Menotre; almeno una di queste, forse appartenente alla famiglia Orfini, doveva trovarsi a Spiazza, assieme ad una piccola zecca che coniava monete per lo Stato Pontificio.\nIl terremoto del 26 settembre 1997 ha criticizzato la situazione del paese, danneggiando la quasi totalit\u00e0 delle abitazioni e costringendo gli abitanti nei campi container, dei quali Casenove ne annoverava uno molto popoloso.\nAttualmente, dopo la costruzione della galleria lungo la SS 77, \u00e8 stato eliminato il traffico veicolare dall'abitato, migliorando sensibilmente la qualit\u00e0 della vita degli abitanti, costretti a convivere in passato con un pesante traffico a ridosso delle abitazioni.\nNel paese si festeggiano sant'Ansovino di Camerino, il 13 marzo, e la Processione del Ringraziamento, il 18 giugno."}
{"id": "594586", "revid": "6923", "url": "https://it.wikipedia.org/wiki?curid=594586", "title": "Corriere del Giorno", "text": "Il Corriere del Giorno \u00e8 un quotidiano fondato nel 1947 a Taranto da Franco de Gennaro, Egidio Stagno, Franco Ferrajolo e Giovanni Acquaviva.\nStoria.\nNegli anni '70 il quotidiano venne venduto dai fondatori alla \"Edital s.p.a.\" una societ\u00e0 editrice collegata alla Democrazia Cristiana. Fallita la societ\u00e0 democristiana, negli anni '80, venne registrata presso il Tribunale di Taranto una nuova testata giornalistica denominata \"Corriere del Giorno Nuovo\" edita da una nuova societ\u00e0 editrice che nulla aveva a che fare legalmente con lo storico quotidiano fondato nel 1947. Dopo qualche anno anche questa nuova societ\u00e0 editrice falli . A seguito di questo nuovo fallimento venne costituita la \"Cooperativa 19\u00a0Luglio\", formata dai 18 giornalisti che erano soci e dipendenti che depositarono una nuova testata, il \"Corriere del Giorno di Puglia e Lucania\", che non aveva alcun collegamento societario, storico e legale con lo storico quotidiano tarantino fondato nel 1947.\nNell'ottobre 2013 la \"Cooperativa 19 luglio\", per evitare il fallimento e la bancarotta, ha chiesto la liquidazione coatta amministrativa, procedura del diritto fallimentare, disposta dal Ministero dello Sviluppo Economico sino alla chiusura definitiva del \"Corriere del Giorno di Puglia e Lucania\", avvenuta il 31 marzo 2014, disposta dal Commissario Liquidatore dr. Mauro Damiani, nominato dal Ministero, che ha depositato una massa fallimentare di oltre 5 milioni di euro lasciati da amministratori e soci della fallimentare cooperativa giornalistica.\nDal giugno 2014 l'antico quotidiano fondato nel 1947 ha ripreso le sue pubblicazioni online www.ilcorrieredelgiorno.it , grazie ad un'iniziativa editoriale di Antonio (Antonello) de Gennaro, figlio di uno dei 4 fondatori del Corriere del Giorno nel 1947, che \u00e8 di propriet\u00e0 della Fondazione Corriere del Giorno, ente no profit."}
{"id": "594588", "revid": "122228207", "url": "https://it.wikipedia.org/wiki?curid=594588", "title": "Classe Admiral Hipper", "text": "La classe Admiral Hipper fu una classe di incrociatori pesanti della Kriegsmarine. Le tre navi di questa classe, la \"Admiral Hipper\", la \"Prinz Eugen\" e la \"Bl\u00fccher\", erano vascelli da 220 metri molto ben protetti ed armati con delle ottime artiglierie da 203\u00a0mm tra le migliori a livello mondiale. Tuttavia non riuscirono ad ottenere risultati operativi di rilievo a causa dell'inferiorit\u00e0 della marina di superficie tedesca rispetto a quella Alleata.\nIl pi\u00f9 celebre tra essi \u00e8 senz'altro il \"Prinz Eugen\", che fu protagonista insieme alla Bismarck del raid nel quale venne affondato l'incrociatore da battaglia \"Hood\"; il \"Prinz Eugen\" sopravvisse al conflitto e divenne preda bellica americana, col nome di \"USS Prinz Eugen\", per prendere parte ad un test atomico. Solo il Bl\u00fccher and\u00f2 perduto durante il conflitto, nel 1940, durante la campagna di Norvegia. Altri due incrociatori \"Seydlitz\" e \"L\u00fctzow\" erano stati impostati: il primo durante la sua costruzione venne convertito in portaerei, ma la sua costruzione non venne mai portata a termine, mentre il secondo nel 1939 venne venduto all'Unione Sovietica mentre era ancora in costruzione. \nConfronto degli incrociatori pesanti classe Hipper con gli incrociatori pesanti contemporanei.\nCaratteristiche:"}
{"id": "594590", "revid": "125672064", "url": "https://it.wikipedia.org/wiki?curid=594590", "title": "Soggetti smarriti", "text": ""}
{"id": "594591", "revid": "287204", "url": "https://it.wikipedia.org/wiki?curid=594591", "title": "Classe Des Moines", "text": "La classe Des Moines fu una classe di incrociatori pesanti della United States Navy composta da tre unit\u00e0. Furono commissionati tra il 1948 ed il 1949 e servirono la marina per molti anni nel secondo dopoguerra. Erano armati con una batteria da 203 mm automatica, in 3 torri trinate, e con ben 24 cannoni da 76 mm automatici per il ruolo contraereo."}
{"id": "594596", "revid": "1543377", "url": "https://it.wikipedia.org/wiki?curid=594596", "title": "Onyx (spionaggio)", "text": "Onyx \u00e8 un progetto di intercettazione delle comunicazioni su suolo svizzero. Il suo sviluppo \u00e8 stato deciso in una seduta segreta del Consiglio Federale del 1997.\nLa fase operativa dei progetti \u00e8 iniziata nel 2004, ma la messa in funzione del sistema risale all'aprile del 2000. Nel marzo del 2005 \u00e8 stata ultimata la posa delle antenne, il sistema dovrebbe essere ora in piena operativit\u00e0.\nIn un paesino chiamato Heimenschwand, nel canton Berna sono ora presenti dieci giganteschi ricevitori in grado di vagliare ed ascoltare tutto il movimento di dati in circolo tramite sistemi informatici, internet, telefono, fax e telex."}
{"id": "594597", "revid": "633110", "url": "https://it.wikipedia.org/wiki?curid=594597", "title": "Classe Yamato", "text": "La di navi da battaglia fu progettata dalla Marina imperiale giapponese nella seconda met\u00e0 degli anni trenta e fu prevista all'inizio in cinque unit\u00e0, poi ridotte a tre di cui una \u2013 la \u2013 convertita in portaerei. La e la , perci\u00f2, divennero le pi\u00f9 grandi navi da battaglia della storia navale per dislocamento e armamento principale, articolato in tre torri triple con cannoni da 460\u00a0mm.\nLa classe rispondeva alla necessit\u00e0, molto sentita dallo stato maggiore generale della marina, di dotarsi di navi qualitativamente eccellenti per sopperire alle non grandi capacit\u00e0 produttive dell'Impero nipponico, nonch\u00e9 per affrontare con un margine di vantaggio un possibile conflitto con gli Stati Uniti e batterne la marina in una sola, decisiva battaglia. Le corazzate entrarono in servizio dopo l'attacco di Pearl Harbor, formarono la 1\u00aa Divisione corazzate ma fino all'estate 1944 rimasero ai margini della guerra, alternandosi nel ruolo di nave ammiraglia per la Flotta Combinata: erano ancorate o nella base di Truk oppure nelle acque metropolitane; la sola \"Yamato\" fu dispiegata per la battaglia delle Midway, senza comunque arrivare a tiro di qualche bersaglio. Furono presenti alla disastrosa battaglia del Mare delle Filippine (19-20 giugno 1944), durante la quale azionarono solo la contraerea, e poi furono investite di un ruolo importante per la battaglia del Golfo di Leyte (23-26 ottobre 1944) assieme al resto del naviglio pesante giapponese. La \"Musashi\", per\u00f2, fu affondata da attacchi aerei il 24 ottobre, dopo aver incassato decine di ordigni. La \"Yamato\" pot\u00e9 impiegare i propri pezzi da 460\u00a0mm contro obiettivi navali il giorno dopo, per la prima e unica volta; contribu\u00ec a distruggere alcuni cacciatorpediniere e portaerei di scorta statunitensi. Danneggiata, ripieg\u00f2 in Giappone alla fine dell'anno, dove fu riparata e arricchita di armi contraeree.\nLa Marina imperiale invi\u00f2 la \"Yamato\" con quel che rimaneva della 2\u00aa Flotta a Okinawa, sulla quale erano sbarcati in forze gli Stati Uniti il 1\u00ba aprile 1945: il piano era far arenare la grande corazzata sulle coste e sostenere cos\u00ec la guarnigione con la sua formidabile artiglieria. In realt\u00e0 la squadra fu individuata poco dopo aver lasciato le isole giapponesi e fu attaccata da stormi di aerei imbarcati quando si trovava ancora molto a nord-ovest di Okinawa. La \"Yamato\" soffr\u00ec in particolare i coordinati assalti degli aerosiluranti e cominci\u00f2 ad affondare nel primo pomeriggio del 7 aprile, salvo essere annientata dalla deflagrazione dei depositi munizioni. Per\u00ec quasi il 90% del numeroso equipaggio (incluso il comandante) e furono tratti in salvo appena 270 uomini.\nProgetto.\nAll'inizio degli anni trenta la Marina imperiale giapponese era vincolata ai trattati di Washington e di Londra che regolavano la quota di tonnellaggio per navi capitali delle cinque pi\u00f9 grandi marine militari coeve. Queste restrizioni erano per\u00f2 mal tollerate dallo stato maggiore generale dell'arma che dal 1910, in caso di conflitto contro gli Stati Uniti e/o l'Impero britannico, riteneva di dover possedere una linea di battaglia forte di otto corazzate e otto incrociatori da battaglia. Sia gli accordi internazionali, sia le difficolt\u00e0 economiche del primo dopoguerra posero fine a questo grandioso progetto e, pertanto, ufficiali e tecnici iniziarono a privilegiare una concezione qualitativa della marina \u2013 poche grandi navi, ma tecnologicamente avanzate e bene armate. Erano state perci\u00f2 rimodernate (o stavano per iniziare il processo) le navi e gli incrociatori da battaglia gi\u00e0 in servizio e, negli anni venti, era stata varata la classe Nagato di due unit\u00e0.\nDopo l'occupazione della Manciuria nel 1931 e l'abbandono della Societ\u00e0 delle Nazioni nel 1933, l'Impero giapponese annunci\u00f2 nel dicembre 1934 che non riteneva pi\u00f9 validi gli accordi per le limitazioni agli armamenti navali. Nell'autunno 1935 inizi\u00f2 la progettazione di una classe di supercorazzate battezzata , vecchia designazione della prefettura di Nara e uno degli antichi nomi del Giappone. La classe fu studiata in un momento particolare della storia navale, quando cio\u00e8 l'aereo si stava affermando come importante strumento bellico ma la portaerei era quasi embrionale, le cui potenzialit\u00e0 non erano ancora n\u00e9 percepite, n\u00e9 immaginate. Lo stato maggiore generale invi\u00f2 le seguenti specifiche:\nIl dipartimento tecnico della Marina imperiale si trov\u00f2 davanti una notevole sfida e produsse ben ventitr\u00e9 diversi progetti, cercando di far combaciare le caratteristiche volute; concordarono che ci\u00f2 era possibile solo assumendo un tonnellaggio a vuoto superiore alle tonnellate. Le cianografie definitive furono in ultimo accettate nel luglio 1936: mostravano una classe dal profilo elegante, esaltato dalla maestosa prua allungata e dalle linee filanti, reso imponente dal tipico albero a pagoda e dall'unico fumaiolo.\nCaratteristiche generali.\nScafo e dotazioni.\nLe corazzate classe Yamato presentavano una lunghezza tra le perpendicolari di 244 metri, alla linea di galleggiamento di 256 metri e una lunghezza fuori tutto di 263 metri. La larghezza massima dello scafo era di ben 38,92 metri e il pescaggio a pieno carico misurava 10,79 metri: ancorch\u00e9 fosse un valore quasi modesto per navi di tali dimensioni, costrinse a dragare i fondali di diversi porti e ancoraggi. Il dislocamento a vuoto era pari a tonnellate e quello a pieno carico arrivava a tonnellate.\nIl giardinetto era stato organizzato in ponte aereo, con piano di camminamento in calcestruzzo: due catapulte da 18 metri erano disposte sul rotondo di poppa e il vano sottostante era stato attrezzato come piccolo hangar, capace di ospitare fino a sette idrovolanti. Normalmente, per\u00f2, ne erano trasportati solo tre o quattro per agevolare le operazioni. Al momento dell'entrata in servizio ogni esemplare aveva un equipaggio di uomini. Il personale crebbe durante la seconda guerra mondiale e quello della , nell'aprile 1945, annoverava uomini. Verso prua la porzione sommersa di scafo fu modellata a guisa di enorme bulbo, espediente che favoriva l'idrodinamica. La classe ebbe la colorazione tipica delle navi da battaglia nipponiche coeve, in blu-grigio marina scuro, una mistura composta per il 75% bianca, 25% nera e con un additivo blu, il cui risultato non era molto diverso dalla cromia dell'odierna Kaij\u014d Jieitai: solo l'area a poppa non fu dipinta. Si potevano distinguere minime differenze di cupezza nelle vernici dei depositi di Maizuru (un po' pi\u00f9 chiara), Kure, Yokosuka e Sasebo (un poco pi\u00f9 scura); durante la guerra, comunque, scarsit\u00e0 di materiali caus\u00f2 il viraggio all'argenteo. L'opera viva era invece dipinta con un miscuglio per il 65% marrone, 20% bianco, 10% nero e 5% bianco, risultante in un color mattone scuro. Alla parte superiore del fumaiolo, dell'albero di maestra e dell'albero prodiero era applicata una tinta nera semilucida, mentre i telemetri erano bianchi quale segnale di riconoscimento. Il ponte di coperta era pavimentato a teak.\nImpianti propulsivi.\nLa ragguardevole larghezza dello scafo era stata una precisa scelta dei progettisti che, in questo modo, poterono installare le coppie di motrici e macchinari fianco a fianco, invece che una dietro l'altra. L'impianto motore annoverava dodici caldaie Kampon e quattro turbine a ingranaggi a vapore Kampon, le quali erano vincolati a quattro alberi motore dotati di elica. La potenza sprigionata di \u00a0shp permise di rispettare le specifiche delle alte sfere, poich\u00e9 era sufficiente a toccare i 27,5 nodi. Sembra anzi che la \"Yamato\", nel giugno 1942, abbia toccato i 28 nodi di velocit\u00e0 massima. L'autonomia, al contrario, fu pi\u00f9 bassa delle aspettative e si assest\u00f2 sulle miglia nautiche alla velocit\u00e0 di 16 nodi ( chilometri a 30,4 chilometri orari). I fumi di combustione erano convogliati dalle quattro caldaie in un solo, massiccio fumaiolo integrato nelle sovrastrutture. I depositi di bordo potevano contenere circa tonnellate di olio combustibile.\nIn generale la manovrabilit\u00e0 di navi da battaglia pur cos\u00ec grandi era eccellente; anche ad alte velocit\u00e0 si potevano imprimere piccoli assestamenti al timone che non compromettevano la stabilit\u00e0 n\u00e9, di conseguenza, le operazioni di fuoco.\nArmamento.\nBatterie principali.\nLa classe Yamato aveva il suo armamento principale in nove cannoni detti 40 cm/45 Type 94: in realt\u00e0 questa designazione ufficiale serviva a dissimularne il vero calibro di 460\u00a0mm e la vera et\u00e0 (erano stati progettati dal 1939 e non dall 1934, che avrebbe giustificato i numeri del calendario imperiale). Solo il \"45\" indicava l'effettiva lunghezza in calibri della canna \u2013 pari cio\u00e8 a 20,7 metri. Si tratta perci\u00f2 dei pi\u00f9 grandi pezzi d'artiglieria mai montati su una nave da battaglia. Erano organizzati in tre torri triple, due a prua sovrapposte e una a poppa: ciascuna, compresi i meccanismi di rotazione e la barbetta sottostante al ponte di coperta, pesava tonnellate. Ogni cannone sparava un proietto da chili a un rateo di fuoco di 1,5 colpi al minuto, godendo di una gittata massima (alzo a +45\u00b0) di circa metri. Questa munizione standard era la Type 91 perforante a cappuccio che, dalla distanza di metri circa, poteva penetrare corazzature spesse quasi 500\u00a0mm. Era poi distribuita la Type 0 ad alto esplosivo, dal peso di chili circa. Nel corso della seconda guerra mondiale l'aumentare della minaccia aerea e la modesta efficienza delle armi preposte al contrasto degli apparecchi nemici convinsero i giapponesi a sviluppare uno speciale proietto per il Type 94, equipaggiato con pi\u00f9 spolette che innescavano gruppi di tubi ripieni di shrapnel e sostanze incendiarie ad altezze e distanze preselezionate. Denominati Type 3, una volta usati in battaglia si rivelarono per\u00f2 pi\u00f9 spettacolari che efficaci.\nPer impegnare obiettivi meno sostanziosi o protetti delle grandi navi da battaglia che le Yamato avrebbero in teoria dovuto affrontare, era presente una batteria secondaria di dodici cannoni Type 3 da 155\u00a0mm L/50, suddivisi in quattro torrette triple: una a prua, sopraelevata, tra la torre principale numero due e il ponte di comando; una in ritirata sovrapposta alla terza torre con pezzi da 460\u00a0mm; infine le ultime due sul ponte di coperta, ai lati dell'imponente sovrastruttura. Ciascuna torretta pesava 177 tonnellate. Queste armi provenivano dagli esemplari classe Mogami che, proprio nella seconda met\u00e0 degli anni trenta, erano in corso di trasformazione da incrociatori leggeri a pesanti e avevano perci\u00f2 scambiato i pezzi principali con cannoni Type 3 modello 2 da 203\u00a0mm: con un rateo di fuoco di 5 colpi al minuto e una gittata massima (alzo a +45\u00b0) di quasi metri, i giapponesi avevano sperato di poter irrobustire con i Type 3 la contraerea. Alla prova dei fatti i cannoni dettero una pessima prova nel contrasto ai velivoli avversari, tanto che le torrette laterali furono rimosse.\nCalibri minori.\nI calibri minori della classe erano dedicati soprattutto al tiro contraereo. Come da progetto erano stati previsti dodici cannoni Type 89 da 127\u00a0mm L/40, organizzati a coppie in sei impianti, tre per ciascuna fiancata; erano sistemati dietro e sopra le torrette trinate da 155\u00a0mm. Il Type 89 era un'arma discreta, capace di una gittata massima di metri circa (sebbene sopra i metri le prestazioni calassero alquanto) e con un rateo di fuoco sostenuto di 8 colpi al minuto; in caso di necessit\u00e0 il rateo massimo poteva arrivare anche a 14 colpi al minuto. Tuttavia i sistemi di controllo del tiro erano inaffidabili e i marinai giapponesi erano addestrati in particolare al fuoco di sbarramento, calcolato secondo la presunta quota dei velivoli attaccanti. Di conseguenza, contro i relativamente piccoli e agili apparecchi tipici delle portaerei, una tattica simile si rivel\u00f2 poco fruttuosa.\nLa difesa contraerea sulle brevi distanze era stata affidata a ventiquattro cannoni Type 96 da 25\u00a0mm L/60 (otto installazioni triple distribuite attorno le sovrastrutture) e a quattro mitragliatrici pesanti Type 93 da 13,2\u00a0mm, piazzate vicino alla torre di comando. Entrambe le armi erano le versioni nipponiche di due prodotti francesi, inizialmente fabbricati su licenza: rispettivamente la Hotchkiss Mle 1938 e la Hotchkiss Mle 1929. A dispetto della grande profusione sulle Yamato e pi\u00f9 in generale su quasi tutte le classi della Marina imperiale, il Type 96 fu un cannone contraereo mediocre: brandeggio e alzo lenti, eccessive vibrazioni e vampate durante il ciclo di sparo, basso rateo di fuoco dovuto alla necessit\u00e0 di cambiare di continuo i caricatori (a loro volta di modesta capienza), incapacit\u00e0 degli apparati di mira di inquadrare bersagli in rapido movimento. Deficienze simili valevano anche per le Type 93 che, nella seconda met\u00e0 della guerra, furono ulteriormente svantaggiate dal calibro in 13,2\u00a0mm e dal limitato potere d'arresto della munizione.\nControllo del tiro.\nManovra, puntamento e tiro del numeroso armamento erano demandati a diversi strumenti. I pezzi da 460\u00a0mm e da 155\u00a0mm facevano riferimento a due direttori del tiro Type 98, uno posizionato in cima all'albero a pagoda per le torri di prua, l'altro sistemato tra il fumaiolo e la torretta posteriore da 155\u00a0mm. Il Type 98 apicale era stato costruito sopra un grande camera dotata di telemetro da 15 metri, che serviva tutte le torri principali. Proseguendo verso il basso lungo l'albero a pagoda si trovavano la stazione di combattimento per l'antiaerea, il ponte di combattimento e uno dei direttori Type 95 per il tiro dei pezzi automatici da 25\u00a0mm. Due altri erano presenti al lati del fumaiolo.\nProtezione.\nSulla classe Yamato la corazzatura in acciaio ammontava a tonnellate, pari al 33,1% del dislocamento totale di progetto, e ci\u00f2 le ha rese le navi militari pi\u00f9 protette di sempre. Le corazzature furono concentrate nella \"cittadella\", ovvero la porzione centrale dello scafo dove si trovavano gli organi vitali e le armi delle unit\u00e0 (motivo ulteriore che spiega la generosa larghezza massima). Alla cintura la corazzatura era spessa 410\u00a0mm, inclinata verso l'interno di 20\u00b0 e per la met\u00e0 al di sotto della linea di galleggiamento. La cintura inferiore, completamente sommersa, era spessa 280\u00a0mm in corrispondenza dei depositi di munizioni e decresceva ancora a 203\u00a0mm nella zona delle sala macchine. Le due estremit\u00e0 della cittadella erano segnate da due paratie trasversali allo scafo spesse 300\u00a0mm. Il ponte di coperta era stato dotato di lastre spesse, a seconda della zona, da 200\u00a0mm a 230\u00a0mm: tecnici e ufficiali ritenevano che protezioni di tal genere avrebbero resistito a bombe aeree da chili, sganciate da una quota di metri.\nLe blindature delle torri principali furono particolarmente curate. Le barbette ebbero una scudatura frontale da 550\u00a0mm e laterale da 410\u00a0mm, in tutti e due i casi ottenuta con acciaio indurito mediante speciale trattamento. Le torri in s\u00e9 avevano una corazzatura frontale spessa ben 660\u00a0mm, sulle fiancate da 255\u00a0mm e sul retro da 240\u00a0mm; sul tetto aumentava nuovamente a 410\u00a0mm. La massiccia torre di comando era avviluppata in un guscio corazzato che in certe zone arrivava a 500\u00a0mm. Contro le minacce subacquee fu saldata all'opera viva una controcarena anti-siluro che si estendeva dalla linea di galleggiamento alla chiglia. La classe non era comunque invulnerabile. Difatti la lunga prua e la poppa non avevano alcun genere di protezione, proprio per risparmiare sulla gi\u00e0 ragguardevole stazza, e facevano affidamento sulla sola compartimentazione stagna, rafforzata da una riserva di galleggiamento totale ammontante a tonnellate, da affidabili misure per il controllo danni (specie riguardo al controallagamento) e da un sistema di pompaggio. Era poi stato calcolato che la stabilit\u00e0 e la sicurezza delle corazzate erano assicurate sino a 20\u00b0 di sbandamento. Questi accorgimenti, per\u00f2, erano in gran parte vanificati dal troppo grande volume dei singoli spazi compartimentanti: voleva dire che in caso di falla si sarebbe imbarcata tanta acqua da provocare uno sbandamento. Inoltre, in battaglia, ci si rese conto sia che le pompe non erano capaci di eliminare vasti allagamenti a prua o a poppa, sia che i siluri erano un pericolo concreto; particolarmente esposto era il complesso propulsore, lungo la cui estensione la controcarena era profonda 50 metri \u2013 ovvero, meno di quanto fosse possibile trovare su navi da battaglia estere coeve.\nSorsero altri due gravi problemi, una volta che la \"Yamato\" e la \"Musashi\" entrarono in servizio. Il primo riguard\u00f2 la giuntura tra le fasce superiore e inferiore della cintura corazzata: in molti punti era infatti difettosa e, in caso di cedimento, la sicurezza della cittadella sarebbe stata pressoch\u00e9 annullata. Nel corso del 1943 gli Stati Uniti introdussero il Torpex, dal potere dirompente maggiore del tradizionale TNT e che, dunque, rese d'improvviso inadeguata la concezione e la consistenza delle corazzature delle Yamato.\nCostruzione.\nLe prime due unit\u00e0 della classe furono previste nell'anno fiscale 1936. Prima di poter cominciare la costruzione delle corazzate fu necessario ristrutturare i cantieri scelti, l'arsenale della marina a Kure per la capoclasse \"Yamato\" e l'impianto della Mitsubishi a Nagasaki per la . Il primo fu dragato per abbassare il fondale e fu equipaggiato con speciali gru a cavalletto, fondamentali per sollevare e muovere le parti della corazzatura; i cantieri Mitsubishi furono allargati e la rampa dello scalo fu aumentata di 15 metri sul lato della terraferma, previo lo sbancamento di una collina adiacente. Furono adottate draconiane misure di sicurezza e depistaggio per mantenere il segreto su queste navi e, in effetti, l'intelligence statunitense non riusc\u00ec mai a fornire un'accurata descrizione della classe. Un'altra soluzione per nascondere l'esistenza della classe coinvolse l'aspetto finanziario: gli enormi costi furono suddivisi e redistribuiti tra gli anni fiscali, come se si trattasse di altre navi; ci\u00f2 accadde per esempio con la classe Kagero di cacciatorpediniere di squadra, alcune unit\u00e0 della quale erano del tutto fittizie.\nNell'anno fiscale per il 1939 furono autorizzate altre due supercorazzate, la e la \"Nave numero 111\", cui non fu mai dato un nome definitivo perch\u00e9, nel novembre 1941, la costruzione fu interrotta quando lo scafo era completo al 30%. La \"Shinano\" continu\u00f2 a essere assemblata secondo un progetto in parte rivisto, specie riguardo all'armamento contraereo che avrebbe incluso i nuovi cannoni Type 98 da 100\u00a0mm. Al contrario, dopo la battaglia delle Midway nel giugno 1942, i lavori furono brevemente sospesi e lo stato maggiore ordin\u00f2 di convertirla in portaerei direttamente in cantiere. Fu infine previsto un quinto esemplare, indicato come \"Nave numero 797\", per l'anno fiscale 1941: questa corazzata, comunque, non fu neppure impostata e ogni piano in merito fu abbandonato all'inizio delle ostilit\u00e0 in Asia e nel Pacifico contro gli Alleati.\nImpiego operativo.\nLe navi da battaglia.\nDopo la crociera di messa a punto, la \"Yamato\" fu scelta il 12 febbraio 1942 come nave ammiraglia della Flotta Combinata, imbarcando l'ammiraglio Isoroku Yamamoto e lo stato maggiore; il 27 maggio fu considerata pronta a sostenere azioni di guerra e in effetti schierata per la vasta operazione Midway. Era incaricata, con le altre corazzate della 1\u00aa Flotta, di finire le forze di superficie della United States Pacific Fleet gi\u00e0 indebolite dalla 1\u00aa Flotta aerea; la battaglia, invece, termin\u00f2 con la distruzione di quattro portaerei giapponesi e la \"Yamato\" ripieg\u00f2 col resto delle forze nipponiche. In agosto fece rotta per la base di Truk nelle isole Caroline e l\u00ec rimase ormeggiata per mesi, senza partecipare alla campagna di Guadalcanal, tanto da guadagnarsi l'ironico nomignolo di \"Hotel Yamato\" che si spiegava, anche, con i moderni e confortevoli alloggi per gli ufficiali. Nel frattempo la \"Musashi\" era entrata in servizio e, dopo l'addestramento e la preparazione, il 18 gennaio 1943 salp\u00f2 dal Giappone e arriv\u00f2 a Truk il 22: qui le due unit\u00e0 poterono effettivamente formare la 1\u00aa Divisione corazzate e la \"Musashi\" divenne nuova ammiraglia, ma lo stato di inattivit\u00e0 si protrasse.\nNel maggio 1943 la \"Yamato\" part\u00ec per il Giappone e si ferm\u00f2 a Kure per riparazioni, pulizia della carena e modifiche varie eseguite durante luglio. Sopra alla camera del telemetro furono inchiavardati due radar Type 21, mentre ponte di coperta e sovrastruttura si arricchirono di quattro affusti trinati di Type 96 da 25\u00a0mm. Le medesime aggiunte erano gi\u00e0 state applicate alla \"Musashi\" durante la messa a punto e, sempre nel luglio 1943, la corazzata aggiunse altri due radar, del modello Type 22. Peraltro anch'essa era rientrata nelle acque metropolitane per recare a Tokyo le ceneri dell'ammiraglio Yamamoto (ucciso in un'imboscata aerea sopra Bougainville il 18 aprile 1943); il 24 giugno l'equipaggio ebbe l'onore di accogliere a bordo l'imperatore Hirohito. In agosto la \"Yamato\" e la \"Musashi\" tornarono a Truk. Nella prima met\u00e0 di ottobre la sola \"Musashi\" guid\u00f2 un'uscita in forze della Flotta Combinata verso l'isola di Wake, bombardata il 6 ottobre dalle portaerei della Quinta Flotta statunitense: non fu, tuttavia, stabilito alcun contatto con il nemico. Vista la capienza delle corazzate, gli alti comandi cominciarono ad adoperarle saltuariamente per spostare truppe e rifornimenti. Nel corso di una missione di questo tipo, la \"Yamato\" fu per la prima volta danneggiata, il 25 dicembre 1943, a opera del sommergibile a nord-ovest della rada atollina; uno o due siluri colpirono sulla dritta, vicino alla torre poppiera con cannoni da 460\u00a0mm. Lo scoppio fu tale da strappare la giunzione tra le due fasce della cintura corazzata, provocando l'inondazione del magazzino della torre ( tonnellate d'acqua). La \"Yamato\" dovette tornare a Truk, ricevere provvisorie riparazioni e quindi fare rotta per il Giappone nel gennaio 1944, imitata a febbraio anche dalla \"Musashi\" che si ferm\u00f2 a Yokosuka. La rada di Truk, infatti, era ormai minacciata dai gruppi di portaerei della Quinta Flotta che la devastarono il 16 e 17 febbraio.\nAl sicuro nelle acque nipponiche, la \"Yamato\" fu rimessa in sesto e sottoposta a un secondo ciclo di potenziamento: le torrette laterali con pezzi da 155\u00a0mm furono rimosse per fare spazio a sei impianti binati con cannoni Type 89 da 127\u00a0mm (tre per fiancata); furono installati radar Type 22 e Type 13; la contraerea leggera aggiunse ventiquattro affusti tripli di Type 96, pi\u00f9 altri sedici cannoni da 25\u00a0mm su affusto singolo. La \"Musashi\", invece, gi\u00e0 alla fine di febbraio aveva preso a bordo due battaglioni di fanteria e li aveva trasportati alle isole Palau, nuova sede della Flotta Combinata dove infatti rimase ormeggiata. Nella notte del 29 marzo lev\u00f2 le ancore e inizi\u00f2 la traversata verso il Giappone, poich\u00e9 le difese erano in allerta per respingere una sicura incursione aeronavale statunitense; fu per\u00f2 attaccata dal sommergibile che la centr\u00f2 a prua con un siluro: dalla falla penetrarono nella nave oltre tonnellate d'acqua ma la \"Musashi\" riusc\u00ec ad arrivare a Kure in aprile per immediato raddobbo. Nel corso dei lavori fu privata delle torrette laterali da 155\u00a0mm, rimpiazzate da sei installazioni triple di Type 96; ulteriori cannoni da 25\u00a0mm (sette impianti tripli e venticinque pezzi su supporto individuale) furono disseminati lungo il ponte e sulla sovrastruttura. La \"Yamato\", a sua volta, proprio in aprile aveva fatto rotta per il Sud-est asiatico e si ferm\u00f2 all'ancoraggio protetto delle isole Lingga il 1\u00ba maggio; fu raggiunta pochi giorni dopo dall'unit\u00e0 sorella. Il 10 giugno la classe ricevette ordini di prepararsi a salpare per portare a compimento l'operazione Kon, l'invio di importanti rinforzi alla guarnigione dell'isola di Biak, sotto attacco; ma, pochi giorni dopo, le due corazzate furono dirottate a nord-est, verso le isole Marianne, per partecipare alla decisiva battaglia del Mare delle Filippine: assegnate alla forza d'avanguardia, furono utili solo per lo sbarramento contreaero, non furono danneggiate e ripiegarono verso le Lingga. La \"Yamato\", tuttavia, and\u00f2 prima in Giappone per caricare, tra il 29 giugno e l'8 luglio, altri cinque Type 96 contraerei singoli. Le corazzate si riunirono a Lingga a luglio.\nEntrambe le unit\u00e0 furono coinvolte nel disperato piano per battere la Marina statunitense non appena fosse iniziata l'invasione delle Filippine. La \"Yamato\", la \"Musashi\" e altre navi da battaglia (insieme con il grosso della 2\u00aa Flotta) avrebbero dovuto distruggere, con la loro devastante potenza di fuoco congiunta, le spiagge degli sbarchi a Leyte e soprattutto le unit\u00e0 anfibie. La squadra giapponese fu localizzata il 23 ottobre e il giorno dopo sopport\u00f2 pesanti attacchi aerei durante la traversata del Mar di Sibuyan; la \"Musashi\" divenne presto l'obiettivo privilegiato delle ondate e l'incredibile numero di pezzi contraerei \u2013 solo i Type 96 erano 130 \u2013 non la salv\u00f2. Fu raggiunta da oltre venti tra bombe e siluri e affond\u00f2 la sera del 24 con pi\u00f9 di morti. La \"Yamato\" fu centrata sulla torre numero uno da due bombe, senza effetto, ma una terza riusc\u00ec a perforare la prua sinistra e si dovette ricorrere al controallagamento per risolvere uno sbandamento di 5\u00b0. La mattina del 25 la \"Yamato\" apr\u00ec il fuoco, per la prima e unica volta nella sua carriera, contro altre navi militari, precisamente le portaerei di scorta e i cacciatorpediniere della Settima Flotta statunitense, colpendo obiettivi. Manovre evasive per evitare siluri, comunque, costrinsero la \"Yamato\" a deviare verso nord lontano dal furioso combattimento. Durante la ritirata generale giapponese del 26, la \"Yamato\" incass\u00f2 altre due bombe aeree, una vicino alla torre sopraelevata e la seconda sul castello di prua, ma i danni furono modesti e pot\u00e9 cos\u00ec raggiungere prima Brunei e, infine, Kure il 23 novembre. Subito messa in bacino di carenaggio, fu accuratamente riparata e, in questa occasione, furono rimossi tutti i cannoni da 25\u00a0mm su affusto singolo rivelatisi poco pratici. In cambio ricevette nove impianti tripli di Type 96, portandone il totale a ben 152.\nIl 19 marzo 1945 la \"Yamato\" fu coinvolta in una grande incursione portata dai gruppi imbarcati statunitensi su Kure e nel Mare interno di Seto e una bomba scoppi\u00f2 sul ponte di comando, provocando comunque danni minimi. A inizio aprile fu scelta quale ammiraglia della menomata 2\u00aa Flotta per condurre l'operazione Ten-Go, ovvero fare rotta su Okinawa, dove forze statunitensi erano sbarcate il 1\u00ba, e incagliarsi deliberatamente per sostenere la guarnigione con la poderosa artiglieria di bordo. Scopo secondario era, anche, attirare l'attenzione della flotta di portaerei nemiche per sgombrare i cieli dell'isola e facilitare un grande attacco \"kamikaze\" previsto per il 6 e 7 aprile. La formazione nipponica (la \"Yamato\", un incrociatore e otto cacciatorpediniere) fu individuata praticamente subito e, il 7 aprile, fu oggetto di nutriti attacchi aerei; per ore la \"Yamato\" fu bersagliata con bombe (almeno otto, che per\u00f2 non perforarono il ponte corazzato) e siluri, dei quali sicuramente undici andarono a segno. Gli aerosiluranti concentrarono gli ordigni a babordo, provocando cos\u00ec un incontrollabile allagamento su un solo lato. La \"Yamato\" si capovolse sulla sinistra e, mentre affondava, i depositi di poppa per i proietti da 460\u00a0mm saltarono in aria, distruggendo gran parte della nave. Le unit\u00e0 giapponesi che sopravvissero trassero in salvo solo 269 membri dell'equipaggio, che alla data era formato da uomini.\nL'unit\u00e0 convertita.\nUscita dai cantieri il 19 novembre 1944, la \"Shinano\" non era ancora del tutto pronta e il 28 novembre salp\u00f2 alla volta di Kure, accompagnata da tre cacciatorpediniere in quella che era la sua prima crociera. Nella tarda serata, per\u00f2, il sommergibile s'imbatt\u00e9 nella formazione e la insegu\u00ec sino alle prime ore del 29 novembre quando, per una serie di circostanze, riusc\u00ec a portarsi in posizione e a lanciare sei siluri, quattro dei quali colpirono la \"Shinano\", che ne fu devastata. In fiamme e fuori controllo, affond\u00f2 la mattina del 29 novembre.\nClasse A-150.\nGi\u00e0 nel 1938-1939 cominci\u00f2 la progettazione della successiva classe di supercorazzate, detta A-150, che fu pronto in un momento imprecisato del 1941. La costruzione avrebbe dovuto iniziare nel 1942 ma, dopo la battaglia delle Midway, ruolo e compiti delle corazzate furono messi in dubbio e il progetto fu cancellato per dirottare maggiori risorse alla costruzione di altri tipi di navi pi\u00f9 utili. Alla fine della guerra i documenti relativi al progetto A-150 furono quasi tutti distrutti, destino condiviso da quelli della classe Yamato: gli unici dati certi sopravvissuti riguardano l'armamento principale (sei cannoni da 510\u00a0mm) e la corazzatura dello scafo (spessore di 460\u00a0mm). Poco si sa sull'armamento secondario, sennonch\u00e9 era stato scelto l'ottimo pezzo Type 98 da 100\u00a0mm non definitivo. Si pensa che il dislocamento finale avrebbe potuto essere di circa tonnellate, pressoch\u00e9 uguale a quello delle Yamato."}
{"id": "594598", "revid": "124195947", "url": "https://it.wikipedia.org/wiki?curid=594598", "title": "Classe Iowa", "text": "La classe Iowa fu una classe di navi da battaglia statunitensi, con 4 unit\u00e0 realizzate e diverse altre previste ma cancellate, con unit\u00e0 navali molto veloci per delle corazzate, e artiglierie da 406 mm di eccellenti prestazioni. Esse hanno prestato servizio anche nel dopoguerra, con varie rivitalizzazioni, e sono uscite dalla riserva dell'United States Navy solo nel 1992, dopo aver preso parte oltre che alla seconda guerra mondiale, alla guerra di Corea, alla guerra del Vietnam e alla guerra del golfo. Fu proprio a bordo di una nave di questa classe, la USS \"Missouri\", che venne firmata la resa dei giapponesi nel secondo conflitto mondiale.\nCorazzatura.\nLe unit\u00e0 della classe Iowa sono caratterizzate da spessori di corazzatura relativamente modesti, se confrontati con quelli delle altre navi da battaglia, sia in accordo alla necessit\u00e0 di avere prestazioni elevate, sia in considerazione della ridotta possibilit\u00e0, gi\u00e0 nel momento della loro progettazione, di arrivare al confronto diretto con altre navi da battaglia.\nLe protezioni verticali, deputate a difendere da proiettili di artiglieria con bassa angolazione e da siluri, sono incentrate sulla cintura corazzata. Questa ha uno spessore di 307mm lungo l'intero ridotto corazzato (tra le centine 50 e 166) tra il secondo e il terzo ponte e continua sotto la linea di galleggiamento assottigliandosi fino a raggiungere i 41\u00a0mm poco prima del fondo della nave. Dietro la parte di cintura spessa 307\u00a0mm (secondo e terzo ponte) \u00e8 presente una paratia paraschegge di 38\u00a0mm di spessore, che si prolunga a poppavia del ridotto corazzato fino all'ordinata 171. Inoltre la murata al disopra della cintura corazzata (tra il secondo ponte e il ponte di coperta) \u00e8 protetta da una \"fascia\" di spessore compreso tra i 22 e i 15\u00a0mm, tra la centina 50 e la centina 173. A prora e a poppa, il ridotto corazzato \u00e8 chiuso da paratie di 280\u00a0mm. Infine, tra la centina 189 e la centina 203, in corrispondenza dei locali dei timoni e quindi all'esterno del ridotto corazzato, \u00e8 presente un'ulteriore protezione di 343\u00a0mm di spessore.\nLe protezioni orizzontali, destinate a proteggere da ordigni di aereo o da proiettili di artiglieria con traiettoria fortemente parabolica, sono suddivise su tre ponti. Il Ponte di Coperta presenta una corazzatura di 38\u00a0mm tra l'ordinata 41 (a proravia del ridotto corazzato) e l'ordinata 172 (a poppavia del ridotto). Inoltre a proravia dell'ordinata 41 (tra la 33 e la 41) e a poppavia della 172 (tra la 172 e la 191) si ha una progressiva rastremazione della corazzatura che passa da 38\u00a0mm a 19\u00a0mm. Questo corazzatura ha la funzione di innescare le spolette ad effetto ritardato, in modo da provocare la loro detonazione prima che arrivino a contatto con il ponte corazzato principale che coincide con il Secondo Ponte. Il Secondo Ponte ha una protezione spessa 121\u00a0mm all'interno del ridotto corazzato (ordinate dalla 50 alla 166) alla quale si aggiunge, immediatamente al di sotto, una sorta di \"ponte paraschegge\" di 16\u00a0mm che per\u00f2 si trova nella zona compresa tra le barbette delle torri di grosso calibro, barbette escluse (ordinate dalla 79 alla 156). Inoltre, all'esterno del ridotto corazzato (ordinate dalla 34 alla 50 e dalla 50 alla 166), il Secondo Ponte si assottiglia a 32-19mm. Questa corazzatura ha il compito di arrestare o quantomeno contenere la detonazione di ordigni attivati dal Ponte di Coperta. Il Terzo Ponte costituisce infine, all'interno del ridotto corazzato, un ulteriore \"ponte paraschegge\" spesso 25,4\u00a0mm in corrispondenza delle barbette delle torri di grosso calibro (ordinate dalla 50 alla 82 e dalla 151 alla 166) e da 12,7\u00a0mm a 16\u00a0mm in corrispondenza delle caldaie e dei gruppi turboriduttori (ordinate dalla 82 alla 151).\nSempre al livello del Terzo Ponte \u00e8 per\u00f2 presente una particolare corazzatura destinata a proteggere gli assi delle eliche e i timoni gemelli. Essa consta di uno spessore di 143\u00a0mm pi\u00f9 19\u00a0mm di paraschegge sottostante tra l'ordinata 166 e l'ordinata 189 (assi motori), che diventa poi di 159\u00a0mm tra l'ordinata 189 e la 203 (timoneria). Questa ultima parte della corazzatura del Terzo Ponte va a costituire con la \"piastra\" di corazzatura verticale a cui si \u00e8 accennato precedentemente una sorta di \"mini-ridotto\" che incapsula gli organi di governo.\nArmamento.\nArtiglieria \nAlla costruzione:\n9 cannoni da 406/50mm;\n20 cannoni da 127/38mm;\n80 cannoni AA da 40/56mm;\n49 mitragliere AA da 20/70mm;\nDalla Guerra fredda alla Guerra del Golfo:\n9 cannoni da 406/50mm;\n12 cannoni da 127/38mm;\nMissili:\n32 BGM-109 Tomahawk;\n16 RGM-84 Harpoon;\n4 20/70mm Phalanx CIWS;\nUnit\u00e0 della classe.\nLa classe doveva essere inizialmente composta da quattro unit\u00e0, \"Iowa\", \"New Jersey\", \"Missouri\" e \"Wisconsin\", in vista delle future navi della classe Montana; visto che la inferiore velocit\u00e0 di queste ultime non le rendeva in grado di scortare i gruppi da battaglia di portaerei, altre due navi vennero previste, inizialmente denominate \"Montana\" ed \"Ohio\", poi \"Illinois\" e \"Kentucky\". Le prime quattro furono effettivamente completate e prestarono servizio fino agli anni novanta, e due di esse figurano ancora nel registro della Riserva Navale statunitense. Le ultime due erano in predicato di diventare unit\u00e0 lanciamissili o portaerei, ma nessuna delle due soluzioni si concretizz\u00f2 e le navi vennero rottamate, la \"Illinois\" sullo scalo e la \"Kentucky\" in avanzato stato di completamento nel 1958.\nAggiornamenti.\nLa classe ha subito nel tempo vari aggiornamenti tecnici, sia nell'armamento che nell'elettronica, passando dalle apparecchiature analogiche della seconda guerra mondiale ai data link digitali che hanno servito le unit\u00e0 fino alla loro messa in riserva, con vari stadi di perfezionamento dei radar di scoperta e controllo del tiro, ai sistemi di comunicazione satellitare e alle rampe di lancio dei missili Tomahawk in versione navalizzata, oltre che dei missili antinave Harpoon.\nInoltre le navi sono state dotate di piazzola di atterraggio per un elicottero anche di grandi dimensioni a poppa estrema dietro la torre poppiera, tanto che nel film \"Trappola in alto mare\", nel quale la corazzata \"Missouri\" viene sequestrata da un gruppo di terroristi, vi atterra un elicottero birotore di tipo CH-46 Sea Knight, anche se nel film fu utilizzata la Uss Alabama classe Dakota. Un eventuale elicottero a bordo pu\u00f2 essere utilizzato per dirigere con marcatore laser il tiro di proiettili sottocalibrati ad involucro di incartamento con raggio fino a 50\u00a0km, ben oltre la portata visuale."}
{"id": "594599", "revid": "446353", "url": "https://it.wikipedia.org/wiki?curid=594599", "title": "Classe Cleveland", "text": "Gli incrociatori leggeri classe Cleveland furono unit\u00e0 della US Navy dalle eccellenti doti complessive, forse le migliori nella loro categoria, che hanno servito in tutte le principali battaglie della seconda guerra mondiale e sono rimaste a lungo in servizio anche nel dopoguerra.\nLe unit\u00e0 ordinate furono 39, ma solo 27 furono quelle costruite. Delle rimanenti unit\u00e0 ne vennero cancellate tre, mentre nove durante la fase di costruzione vennero riconvertite e completate come portaerei leggere e costituirono la Classe Independence.\nSeconda guerra mondiale.\nNel corso della battaglia del golfo di Leyte, il 25 ottobre 1944 una portaerei della classe Independence, la USS \"Princeton\", venne colpita da due ordigni di un bombardiere D4Y, e il destino volle che esplodesse mentre era affiancata da un incrociatore classe Cleveland, il \"Birmingham\" che si prodig\u00f2 nei soccorsi. Nell'esplosione persero la vita 108 membri dell'equipaggio della portaerei di cui 10 ufficiali mentre 1361 furono quelli recuperati. Il \"Birmingham\" ebbe 85 morti e 300 feriti e sub\u00ec pesanti danneggiamenti, perdendo una torre binata da 127/38mm una torretta antiaerea da 40/56mm ed una mitragliera da 20mm antiaerea. Delle altre unit\u00e0 che scortavano la \"Princeton\" vennero danneggiati due cacciatorpediniere classe Fletcher e un incrociatore classe Atlanta.\nRiconversione in incrociatori lanciamissili.\nNel 1957 6 unit\u00e0 vennero convertite in incrociatori lanciamissili, di cui tre costituirono la Classe \"Galveston\" e tre la classe \"Providence\". Tra le unit\u00e0 che vennero riconvertite l'incrociatore USS \"Galveston\" entr\u00f2 in servizio solamente dopo i lavori di trasformazione, in quanto la sua costruzione era stata interrotta quando era in avanzato stato di allestimento e prossimo alla consegna\nClasse Galveston.\nLe unit\u00e0 che costituirono la classe Galveston vennero dotate di un sistema missilistico binato Talos. L'incrociatore USS \"Galveston\", unit\u00e0 capoclasse, non aveva completato l'allestimento quando era prossimo ormai alla consegna ed entr\u00f2 cos\u00ec in servizio dopo il suo riallestimento come unit\u00e0 missilistica. Queste unit\u00e0 vennero dismesse negli anni settanta e radiate tra il 1973 e il 1979. Tra le unit\u00e0 riconvertite l'incrociatore USS \"Little Rock\" che dopo essere stato posto in disarmo si trova ancorato a Buffalo come nave museo, mentre l'incrociatore USS \"Oklahoma City\" che fu l'ultimo della classe ad essere dismesso, \u00e8 stato usato come bersaglio navale ed affondato nel 1999 nel corso dell'esercitazione internazionale RIMPAC.\nClasse Providence.\nLe unit\u00e0 che costituirono la Classe Providence vennero dotate di un sistema missilistico binato Terrier. Queste unit\u00e0 vennero dismesse tra il 1969 e il 1974 e radiate tra il 1973 e il 1980."}
{"id": "594601", "revid": "446353", "url": "https://it.wikipedia.org/wiki?curid=594601", "title": "Liberty (navi trasporto)", "text": "Le navi da trasporto classe Liberty, di realizzazione statunitense, sono state le principali unit\u00e0 navali da carico utilizzate dai paesi Alleati nel corso della seconda guerra mondiale; esse hanno rappresentato un modello di nave cargo standard, che grazie alla facilit\u00e0 e velocit\u00e0 di costruzione pot\u00e9 essere realizzata in migliaia di unit\u00e0, che sono risultati largamente impiegati nei convogli che dagli Stati Uniti erano diretti ai paesi Alleati. Nonostante il concetto di progetto \"unificato\" esse erano dotate di rifiniture di vario livello, in base alle possibilit\u00e0 di approvvigionamento, ai cantieri e ad altre contingenze, che spesso comportarono la realizzazione o la modifica \"ad hoc\" di navi in versioni speciali.\nGenesi.\nDurante la battaglia dell'Atlantico, i sommergibili tedeschi, originariamente appena 33, inflissero una grande quantit\u00e0 di perdite al naviglio di rifornimento che dagli Stati Uniti partiva verso l'Europa, in particolare verso la Gran Bretagna e l'Unione Sovietica. La situazione bellica ebbe diversi momenti in cui i tedeschi, con la costruzione in massa di unit\u00e0 subacquee, arrivarono a mettere in crisi il traffico alleato. Dall'altra parte della barricata, per\u00f2, anche gli Alleati si organizzarono, con una produzione in massa di navi di scorta e di aerei antisommergibili. Si arriv\u00f2 anche all'uso di mercantili speciali, trasformati in navi miste trasporto-portaerei, poi in portaerei di scorta vere e proprie.\nMa l'altro tipo di realizzazione di rilievo si ebbe con la cantieristica dedicata ai trasporti. Gli americani organizzarono fin dalla met\u00e0 degli anni trenta delle opportune contromisure ad alcuni problemi che gi\u00e0 si manifestavano nella loro flotta. Infatti, nonostante i 50 scali disponibili per la realizzazioni di navi mercantili oceaniche, la produzione era insufficiente per soddisfare le esigenze dei trasporti mercantili.\nCos\u00ec con il Merchant Marine Act fu istituita la USMC, acronimo per \"United States Maritime Commission\" (Commissione Marittima degli Stati Uniti). Questa si doveva occupare di realizzare le navi da trasporto per mantenere ad alti livelli la flotta, sia per compiti civili che di eventuali impieghi navali militari. Ipotizzando ancora 10 anni di pace, si organizz\u00f2, attraverso il Peace Standard Program, la costruzione di 50 navi l'anno, circa una alla settimana, con le navi suddivise in 3 categorie diverse. La propulsione era basata su turbine a vapore, per ottenere elevate velocit\u00e0 (14-16 nodi).\nNel 1942 giunse con molto anticipo sul previsto l'esigenza di mantenere ad alto livello il trasporto navale oceanico, la disponibilit\u00e0 in quel momento era di 1422 navi oceaniche, che nel 92% dei casi avevano per\u00f2 oltre 20 anni di vita.\nNel frattempo era giunta (ottobre 1940) una commissione inglese per l'acquisto di materiali nuovi, segnatamente mercantili, che le perdite belliche rendevano necessario. Infatti gi\u00e0 oltre un milione di tonnellate di naviglio mercantile era andato perso in un anno.\nGli inglesi avevano gi\u00e0 i piani per la \"Empire Liberty\", da 7157t di stazza lorda, versione semplificata della \"Dorington Court\" del 1939, che riusciva a trasportare ben 10000 tonnellate di carico con un motore di appena 2 megawatt e velocit\u00e0 di 11 nodi, bassa ma accettabile.\nGli americani non erano per\u00f2 d'accordo sul progetto inglese, in particolare per la velocit\u00e0 di crociera assai limitata, e proposero 60 navi del loro \"War Emergency Program\", gi\u00e0 impostate. Gli inglesi non accettarono, perch\u00e9 la tecnologia di costruzione prevedeva le connessioni mediante saldatura, tecnologia poco diffusa e che prevedeva sostanziali modifiche di allestimento dei cantieri.\nEntrambe le parti erano quindi insoddisfatte di quanto la controparte proponeva, quando si fece avanti il noto imprenditore di costruzioni civili, Kaiser, che offr\u00ec, per questo sostanzioso contratto, la costruzione delle navi inglesi a Richmond e South Portland. Il contratto da 96 milioni di dollari venne firmato il 20 dicembre 1940, e in questo vi fu parte anche per altre 2 compagnie, la Todd-Shipyards e la Todd-Bath Ironworks Co. Queste compagnie inizialmente allestirono 2 cantieri con 7 scali l'uno, per le 60 navi richieste dagli inglesi.\nQuesta produzione iniziale sarebbe stata determinante per dare in seguito alla cantieristica americana la capacit\u00e0 e l'esperienza per il successivo sforzo bellico. La prima delle 60 navi classe Ocean, la \"Ocean Vanguard\", venne varata il 15 ottobre 1941, ma nel frattempo era gi\u00e0 stata varata anche la prima nave realizzata per le esigenze americane, la \"Patrick Henry\".\nLe Liberty.\nSi provvide a rielaborare il progetto inglese in maniera tale da incontrare anche le esigenze americane. Anzitutto, in termini progettuali venne raggruppato a centro nave tutto il blocco delle sovrastrutture, che prima, nelle \"Ocean\", era costituito da una plancia molto in avanti rispetto al fumaiolo.\nTutte le strutture erano raggruppate attorno al fumaiolo, nel centro nave, per essere pi\u00f9 efficientemente riscaldate, e avere una minore sensibilit\u00e0 al moto ondoso (importante per l'efficienza dell'equipaggio). La nave aveva le sovrastrutture su 3 ponti, con una plancia e le cabine per l'equipaggio, mentre l'infermeria era a poppa, sistemata vicino alla postazione dell'artiglieria. Un'altra artiglieria poteva essere installata a prua, assieme a un massimo di 8 mitragliere contraeree. Dunque la nave del tipo Liberty era un mezzo pensato fin dall'inizio per essere usato come mercantile armato.\nLa parte strutturale era caratterizzata dall'assemblaggio di oltre 250\u00a0000 componenti provenienti da 32 stati americani, poi assemblati in prefabbricati, e infine montati sugli scali. La rapidit\u00e0 della costruzione richiese il ricorso alla saldatura per tutta la struttura, con un totale di lunghezza delle linee di saldatura di ben 46\u00a0km.\nGli alloggiamenti interni avevano cabine per l'equipaggio, con cuccette da oltre 6 piedi (1,81 m), riscaldamento, frigoriferi e persino docce. Le cabine erano da 2 o 4 posti. Anche la plancia era riscaldata. Era possibile eseguire la maggior parte delle operazioni correnti a bordo senza esporsi agli agenti atmosferici.\nMa le disposizioni dell'USMC erano spesso disattese per aumentare la rapidit\u00e0 della costruzione, e cos\u00ec le navi a volte mancavano di sistemi di allarme incendi, avevano una sola girobussola, ed avevano altre \"semplificazioni\" spesso pericolose per la sicurezza in mare.\nLe stive erano 5, suddivise da 7 paratie trasversali, accessibili anche senza aprire i boccaporti. Esse erano sia a prua che a poppa. Le strutture erano in acciaio. Il ponte di coperta era capace di ospitare 1600\u00a0kg circa per metro quadro, mentre il ponte inferiore era capace di ospitare anche 3400\u00a0kg, con punte di 8000, per esempio sopra il tunnel dell'elica. \nI boccaporti erano in legno, mentre gli alberi di carico erano picchi tubolari in acciaio, e non strutture a portico come nei modelii inglesi. Le possibilit\u00e0 di carico erano migliorate anche dal fatto che i ponti di trasporto erano di tipo continuo, senza dislivelli, sia a prua che a poppa.\nLa capacit\u00e0 di trasporto nel caso del Liberty-base, quella di gran lunga pi\u00f9 realizzata, era di 300 carri ferroviari, oppure 2840 jeep, oppure 230 milioni di munizioni, oppure 440 carri armati leggeri, oppure 3.330.000 razioni C.\nI propulsori erano macchine a vapore a triplice espansione, con caldaie a tubi d'acqua, pi\u00f9 sicure di quelle a tubi di fiamma, anche chiamate \"di tipo scozzese\", che erano decisamente pericolose in caso di esplosioni. Queste venivano installate sui Liberty chiamati Canadesi che avevano una configurazione pi\u00f9 Britannica, con costruzione chiodata e non saldata, con bighi di carico in legno, e decisamente inferiori come caratteristiche a quelli costruiti in USA.\nI tecnici americani, al contrario da quelli inglesi, modificarono l'alimentazione del combustibile con la nafta al posto del carbone, cosa che elimin\u00f2 i carbonili e miglior\u00f2 la rapidit\u00e0 di rifornimento e l'efficienza delle navi. La quantit\u00e0 di nafta stoccata poteva arrivare a 1819t che con un consumo medio di 30t/giorno alla massima velocit\u00e0 di 11 nodi, dava una autonomia di 15400 NM (27721\u00a0km), l'unica elica aveva 4 pale da 5,6m di diametro. Le rotazione del propulsore erano 74 giri al minuto al massimo, con un picco ammissibile a 76.\nLe ancore erano in teoria due, con un totale di dieci \"lunghezze\" di catena ciascuna, per una misura complessiva di 247 metri di catena, ma spesso a causa di temporanee carenze di acciaio ne avevano una con catena da 5 \"lunghezze\" (136 m) e una con 10 lunghezze o 247 m, o addirittura solo una ancora.\nLa nave, di tipo Twin Deck (doppio ponte), era dedicata al trasporto di materiali, dei tipi pi\u00f9 vari, ma nondimeno vennero approntati anche modelli speciali:\nCantieristica.\nLe Liberty vennero realizzate secondo programmi crescenti. All'inizio, nel 1941, arriv\u00f2 per 7 dei 9 scali di produzione l'ordine per le prime 200 navi, ma il programma ne previde rapidamente di pi\u00f9, con Roosevelt che chiese 9 milioni di tonnellate per il 1942, e 15 per il 1943.\nTra i cantieri che curarono la concreta realizzazione di queste navi, vi erano:\nVi furono anche altri cantieri, come il Kaiser Co., il Walsh-Kaiser, il St. John e vari altri, che erano meno totalmente coinvolti nella produzione o erano scali di costruzione minori, che tuttavia totalizzarono un buon numero di altri scafi varati (88 il solo St. John).\nOperativit\u00e0.\nLe navi cominciarono ad entrare in servizio a partire dal 1942, e la loro massa fu tale da rendere alla lunga perdente la campagna degli U-Boot. Le Liberty erano navi capaci, e realizzate in maniera tale che esse raggiungevano economicamente il loro scopo, semplicemente riuscendo a eseguire un solo trasporto a pieno carico.\nQueste navi, nonostante la loro apparenza tutt'altro che bellicosa, assieme alla massa di unit\u00e0 di scorta, riuscirono alla lunga a consentire la vittoria degli Alleati nella Battaglia dell'Atlantico, che fu decisiva per la vittoria nella Seconda guerra mondiale. Assieme al gran numero di navi di scorta realizzate, indispensabili per la loro protezione, diedero agli anglo-americani un vantaggio decisivo, tanto che gli USA si permisero pure di lanciare 2 grandi operazioni anfibie contemporanee, in Europa e nelle Filippine, nel giugno 1944.\nLe Liberty non erano prive di difetti, come quello di essere spesso fin troppo spartane nelle rifiniture, e soprattutto il problema della costruzione saldata, che veniva eseguita in maniera spesso imperfetta, in molti casi comport\u00f2 lesioni strutturali anche gravi, specie a pieno carico durante le tempeste oceaniche, ovvero nelle peggiori condizioni di impiego, anche se ne venne tentata la previsione con sovradimensionamenti a progetto. Una nave ogni 8 ebbe dei problemi con le saldature, una ogni 30 li ebbe di grave entit\u00e0, ma successe addirittura che non meno di 5 affondarono spezzandosi in due, specie nei climi freddi, quando l'acciaio ad effetto delle basse temperature diventava pi\u00f9 fragile e si fessurava con facilit\u00e0 nei punti di saldatura, di per s\u00e9 sollecitati dagli effetti di alterazione recati delle saldature stesse. Questo problema era aggravato dalla mancanza della possibilit\u00e0 di calcolare gli sforzi sullo scafo durante le operazioni di carico o scarico. Va detto che la saldatura per gli scafi delle navi era all'epoca una tecnica poco pi\u00f9 che sperimentale, e appena qualche anno prima sarebbe stato impensabile produrre cos\u00ec tante navi e da cantieri senza esperienza tecnica in merito. Addirittura molti cantieri vennero istituiti solo per lo scopo di costruzione di tali navi, e assunsero rapidamente centinaia di migliaia di operai, molti dei quali erano senza alcuna esperienza di costruzioni navali. Per questo in numerosi esemplari venne eseguita una costruzione parzialmente imbullonata dei corsi orizzontali delle lamiere di scafo e della coperta. La costruzione con i bulloni d\u00e0 una maggiore flessibilit\u00e0 al fasciame che \u00e8 utile durante il maltempo, assorbendo e riducendo gli sforzi concentrati sui componenti dello scafo.\nAltri problemi erano la mancanza di stabilit\u00e0 a nave scarica (cariche invece erano assai stabili), nonostante le alette antirollio, con escursioni laterali che potevano arrivare anche a 7 ondeggiamenti di 30 gradi in 1 minuto. Per questo si dovette aumentare la zavorra a oltre 2000 t extra, che si aggiungevano al massimo normale di 2800 t nei doppi fondi.\nIn tutto, nonostante gli innumerevoli problemi da affrontare, le Liberty vennero realizzate rapidamente e in quantit\u00e0 enormi: tra il 1941 e il 1945 (ma molti cantieri passarono alle \"Victory\" gi\u00e0 nel 1944) ne vennero ordinate 3.148 e realizzate 2.710; 2.580 base, 24 carboniere, 8 per i carri armati, 62 cisterne, 36 trasporto aerei. Totale, 29.292.000 T.s.l. (tonnellate di stazza standard).\nDati statistici e confronti.\n29.292.000 T.s.l. (tonnellate di stazza standard), costruite in totale, in termini di dislocamento, corrispondono a: circa 400 corazzate Classe Iowa (4 realizzate), 450 Classe Yamato(2), 700 Classe Littorio (3), mentre come portaerei era l'equivalente di 1000 portaerei Classe Essex (17), oppure 1500 dei pi\u00f9 grandi incrociatori pesanti Classe Salem (realizzati in 3 unit\u00e0), o infine 25.000 cacciatorpediniere di scorta DE [non chiaro: da dove vengono i dati? Infatti, le navi militari vengono misurate in dislocamento, non in stazza]. Questo in sostanza per rimarcare quale percentuale di materie prime e di risorse cantieristiche richiedesse il settore logistico della guerra navale durante l'ultimo conflitto: le Liberty stazzavano pi\u00f9 di tutte le navi da guerra dell'US Navy mai realizzate (incluse oltre 100 portaerei e circa 80 corazzate).\nUna Liberty costava quindi circa oltre il doppio di un sommergibile tedesco e 9 volte un B-17. La produzione complessiva totalizz\u00f2 un valore da poter essere, in termini economici, equivalente a circa 6000 U-Boot o 22.500 B-17. Per i tedeschi era economicamente conveniente la campagna sottomarina, perch\u00e9 avrebbero potuto perdere anche un paio di U-Boot se potevano affondare una Liberty, anche senza considerare il carico trasportato (che poteva arrivare, come si \u00e8 visto, a oltre 400 carri leggeri), ma le risorse su cui potevano contare erano inferiori a quelle americane (in tutto realizzarono solo un migliaio di sommergibili). Il programma del B-24 vide realizzati 18.000 esemplari, per cui il costo complessivo era dello stesso ordine di grandezza, ma il Liberator era a sua volta il pi\u00f9 numeroso quadrimotore mai realizzato, per cui si confrontano due programmi realmente colossali nelle proprie categorie.\nLiberty sui sette mari.\nTra i tanti episodi degni di essere raccontati, la Liberty \"Stephen Hopkins\", che prima di essere affondata incendi\u00f2 la nave corsara Stier tedesca, nel corso di un convulso scontro a breve raggio.\nLa \"Paul Hamilton\" ebbe invece il maggior valore di perdite umane, quando, affondata a Nord di Algeri, ebbe 504 vittime.\nLa \"Albert Gallantin\" ebbe una salva di ben 3 siluri a segno, ma essi non esplosero e la nave si salv\u00f2. Era l'agosto 1943, ma poi la sua fine arriv\u00f2, sempre per siluro, nel gennaio 1944 (sottomarino I 26 giapponese)\nLa \"John Harvey\" era tra le 5 Liberty affondate a Bari il 2 dicembre 1943 (durante il bombardamento di Bari) e aveva a bordo 100 tonnellate di iprite, che si sparsero come una mortale cortina sul porto di Bari, dopo che la nave esplose.\nOltre all'US Navy, le Liberty furono per circa il 10% utilizzate da altre marine, per un totale di 276 cedute. 182 erano per la Gran Bretagna, 43 per l'URSS, 13 per la Francia e ulteriori andarono ad altre nazioni.\nDopo la fine della guerra, restavano oltre 40 milioni di tonnellate (nonostante l'affondamento di circa 20 milioni) di navi mercantili disponibili, e molte di queste tonnellate erano rappresentate da navi Liberty. Ora, gli USA erano impegnati a realizzare le navi classe Victory, che rispetto alle Liberty erano costruite per durare a lungo, essendo le navi \"post-belliche\" per eccellenza. La costruzione di queste cominci\u00f2 nel 1944. Le Liberty erano nondimeno le pi\u00f9 numerose, la met\u00e0 delle 5600 mercantili costruite dagli USA durante la guerra (costo: oltre 14 miliardi di $ dell'epoca).\nImmesse nella flotta ausiliaria e nella riserva, appositamente creata per gestire i surplus postbellici, esse vennero usate a lungo. Vennero anche fornite Liberty a numerose nazioni, come le 100 all'Italia, 100 alla Grecia, 106 alla Gran Bretagna. Ma malgrado un gran numero di trasferimenti, la classe comportava ancora la presenza di un enorme numero di navi nella Reserve Fleet.\nNel 1962 ve ne erano ancora 1051 su 1872 in totale, nel 1965 erano 800 su 1579, e questo anno \u00e8 significativo, perch\u00e9 a 20 anni dalla fine di quella guerra, per vincere la quale esse furono costruite.\nA met\u00e0 del 1966 vi erano nella Reserve ancora 722 navi, mentre altre 700 navigavano con numerose bandiere per i sette mari.\nNel 1968 le Liberty erano tuttavia in rapida caduta, con 'appena' 462 scafi ancora disponibili nella Reserve. Nonostante la Guerra di Corea, che vide la mobilitazione di 130 Liberty, vennero via via alienate innumerevoli navi che finirono per essere demolite, a patto che le compagnie le demolissero in territorio americano.\nInfine molte navi vennero usate per compiti speciali, tra cui lo spionaggio, ma anche esperimenti con motori a turbina, come nel caso della G. Sergeant, che fu la prima nave ad attraversare l'Atlantico nel 1956, motorizzata da turbine a gas. 4 navi vennero dotate di turbine da 6.000\u00a0hp a vapore, per ottenere 15 nodi di velocit\u00e0, ma il programma si ferm\u00f2 l\u00ec invece di continuare come previsto. Notare bene, si trattava della soluzione che nel periodo prebellico era contemplata per i nuovi trasporti oceanici dall'USMC.\nA tutt'oggi esistono navi Liberty, come la SS Jeremiah O'Brien, conservata come museo a San Francisco, ma pu\u00f2 essere che vecchie navi siano ancora in servizio in compagnie mercantili del Terzo Mondo, dopo 70 anni dal loro varo.\nIn Italia, le navi vennero usate come trasporti civili di mezzi e merci, capaci di trasportare negli USA anche 1100 auto Fiat a viaggio, come la Italterra. Alcune ebbero i motori sostituiti con diesel Fiat e turbine per 13 nodi di velocit\u00e0, come la nave \"Laguna\" e la \"Corallo\".\nBibliografia.\nStoria militare, N.26, articolo di R. Mancini.\n Frederic Chapin Lane, Ships for victory: a history of shipbuilding under the U.S. Maritime Commission in World War II,JHU Press, 2001 - 881 pagine"}
{"id": "594605", "revid": "125918265", "url": "https://it.wikipedia.org/wiki?curid=594605", "title": "Classe Andrea Doria (incrociatore)", "text": "Gli incrociatori lanciamissili classe Andrea Doria sono stati i primi incrociatori della Marina Militare Italiana ad essere stati concepiti, in sede di progettazione, come navi portaelicotteri; impostate nel 1958 le due unit\u00e0 navali, \"Andrea Doria\" e \"Caio Duilio\", sono entrate in servizio nel 1964. Si trattava di un tipo di unit\u00e0 di nuova concezione adatto per le scorte antiaereo e antisommergibile di formazioni navali, e la loro realizzazione fu il frutto di una fiducia della N.A.T.O. e degli USA verso le istituzioni italiane nel pi\u00f9 difficile periodo della \"guerra fredda\" tra il blocco occidentale e quello sovietico.\nCaratteristiche.\nLe due unit\u00e0 navali che costituivano questa classe erano navi multiruolo progettate e costruite per assolvere in maniera equilibrata le funzioni di comando e controllo, e di difesa antiaerea e antisommergibile di formazioni navali ed erano concepite per la guerra N.B.C., avendo la possibilit\u00e0 di isolare gli ambienti interni da quelli esterni e poter effettuare le operazioni di lavaggio e disinquinamento radioattivo delle sovrastrutture.\nIl dislocamento e le dimensioni erano piuttosto limitati, caratterizzati da un ponte continuo flush deck, con accentuato cavallino, che terminava con una poppa piuttosto larga. La zona poppiera era dotata di un ampio ponte di volo con un hangar in grado di ospitare quattro elicotteri medi AB-204 oppure due elicotteri pesanti SH-34 Seabat mentre la \u201cpoppetta\u201d, sottostante il ponte di volo, era riservata alle operazioni d'ormeggio. Lo scafo era dotato di pinne stabilizzatrici Denny Brown per la riduzione del rollio.\nLa propulsione era a vapore con quattro caldaie Foster &amp; Wheleer e due turbine a vapore collegate mediante gruppi turboriduttori a due eliche, con una potenza di 60000 HP che permetteva una velocit\u00e0 di 31 nodi con un'autonomia di 6.000 miglia a 15 nodi.\nInizialmente era stato previsto un terzo incrociatore di questa classe, l'Enrico Dandolo (C 555), la cui costruzione venne annullata ed al suo posto venne costruito il Vittorio Veneto (C 550) il cui progetto fu una rielaborazione dei Doria, di circa il 50% pi\u00f9 pesante e col doppio della capacit\u00e0 di trasporto elicotteri, in quanto i Doria vennero giudicati un po' troppo piccoli.\nSebbene sufficienti ad assicurare una cooperazione con le forze multinazionali N.A.T.O., le unit\u00e0 di questa classe si presentavano carenti in quanto prive di sistemi automatizzati di comando e controllo che vennero implementati durante successivi lavori di ammodernamento.\nArmamento ed elettronica.\nPer la difesa antiaerea a media e lunga gittata era collocata nella zona prodiera una rampa di lancio Mk 10 Mod.10 per missili Terrier alla cui guida provvedevano due radar Sperry AN/SPG-55A per la guida simultanea di due missili.\nLa difesa antiaerea a corto raggio era assicurata da otto cannoni singoli da 76/62 mm O.T.O. Melara disposti a mezza nave in posizione laterale, quattro per fiancata, cui erano asservite quattro centrali di direzione tiro Argo NA-10 e, dopo i lavori di ammodernamento, da due lanciarazzi multipli SCLAR da 105 mm, elevabili e brandeggiabili, per il lancio di falsi bersagli che avevano la possibilit\u00e0 di caricare simultaneamente diversi tipi di razzi quali Chaff, flares e bengala e in grado di lanciare in un raggio di 10 km anche razzi esplosivi, con la celerit\u00e0 di tiro di un razzo al secondo, per la cui installazione furono create, lungo il ponte di coperta all'incirca a met\u00e0 lunghezza della nave, una su ciascun lato, due piazzole sporgenti semicircolari.\nLa componente antisommergibile era costituita dal sonar AN/SQS-23 sistemato a scafo nella zona prodiera e dalla presenza di due complessi\nlanciasiluri trinati da 324 mm Mk 32.\nLa componente elettronica adottata dalle due unit\u00e0 era costituita inoltre inizialmente da un radar di scoperta aerea tridimensionale Frescan AN/SPS-39, da un radar di scoperta aeronavale R.C.A. AN/SPS-12, dal radar di navigazione S.M.A. MM-SPQ-2 e da un radiofaro TACAN per la navigazione strumentale degli aeromobili.\nAmmodernamenti.\nLe due unit\u00e0 nel corso degli anni settanta vennero riammodernate con l'installazione dei primi sistemi automatici della direzione delle operazioni di combattimento (S.A.D.O.C. 1) essendo in precedenza prive di sistemi automatizzati di comando e controllo: il radar di scoperta aeronavale R.C.A. AN/SPS-12 venne in un primo momento sostituito dal radar Lockheed Electronics AN/SPS-40 e successivamente dal nuovo radar di scoperta aeronavale a grande distanza MM/SPS-768 di costruzione nazionale, prodotto dalla Selenia, che divenne la dotazione standard per le moderne unit\u00e0 di grandi dimensioni, per la cui installazione fu necessario un intervento di modifica della mensola di sostegno della parabola dell'antenna rotante; il radar tridimensionale di scoperta aerea lontana Frescan AN/SPS-39 venne sostituito con il pi\u00f9 moderno Hughes AN/SPS-52, mentre l'originale apparato TACAN valvolare venne sostituito con una moderna apparecchiatura allo stato solido; l'alimentazione dell'apparato motore venne convertito da nafta a gasolio e venne effettuata la standardizzazione del sistema missilistico. mentre la componente elicotteristica venne riconfigurata in quattro elicotteri medi AB 212 oppure due elicotteri pesanti SH 3D Sea King.\nServizio.\nLe due unit\u00e0 navali hanno avuto un'attivit\u00e0 operativa molto intensa e ricca di eventi, prendendo parte ad esercitazioni nazionali ed interalleate anche tra le pi\u00f9 complesse.\nIl \"Doria\" venne assegnato alla base di La Spezia quale nave comando della I Divisione navale e nel 1967 nel porto di La Spezia si prest\u00f2 ad un appontaggio sperimentale per opera di un aereo a decollo verticale: un Harrier della Royal Navy.\nNell'estate del 1973, in seguito all'indisponibilit\u00e0 dell'Amerigo Vespucci, a causa del protrarsi dei lavori di manutenzione, la crociera estiva degli Allievi del 1\u00ba anno di Corso dell'Accademia di Livorno venne riprogrammata con itinerari differenti, sparpagliati a rotazione su quattro navi di squadra tra queste Nave Doria, che, al comando del Capitano di vascello Pescatori, nel corso della crocier\u00e0 effettu\u00f2 visite a La Maddalena, Smirne, Istanbul, Algeri, Cagliari, Casablanca, Santa Cruz de Tenerife, Gaeta.\nNave Duilio, assegnata al 2\u00ba Gruppo Navale d'Altura della II\u00aa Divisione Navale di base a Taranto negli anni ottanta \u00e8 stato trasferita di sede da Taranto a La Spezia con il contemporaneo trasferimento del gemello Andrea Doria da La Spezia a Taranto.\nNome.\nAltre due navi della Marina Italiana portano i nomi Doria e Duilio. Si tratta di due unit\u00e0 della nuova Classe Orizzonte. Le navi, che portano la sigla (D 553) e (D 554) sono state consegnate rispettivamente nel 2007 e nel 2009, andando a rimpiazzare le unit\u00e0 della classe Audace andate in disarmo."}
{"id": "594606", "revid": "116641800", "url": "https://it.wikipedia.org/wiki?curid=594606", "title": "Mare del Labrador", "text": "Il mare del Labrador (in francese: \"mer du Labrador\") \u00e8 un braccio dell'oceano Atlantico del nord situato fra la penisola del Labrador e la Groenlandia meridionale.\nLa profondit\u00e0 dell'acqua nel suo centro raggiunge circa i tre chilometri ed \u00e8 fiancheggiato dalle piattaforme continentali a sud-ovest, a nord-ovest ed a nord-est. Il mare di Labrador si collega con la baia di Baffin a nord attraverso lo stretto di Davis.\nIn questo mare viene praticata la pesca di aringhe e merluzzo."}
{"id": "594607", "revid": "599013", "url": "https://it.wikipedia.org/wiki?curid=594607", "title": "Cva", "text": ""}
{"id": "594608", "revid": "486946", "url": "https://it.wikipedia.org/wiki?curid=594608", "title": "Piccola e Media Impresa", "text": ""}
{"id": "594614", "revid": "1005847", "url": "https://it.wikipedia.org/wiki?curid=594614", "title": "Europarlamentari dell'Italia della IV legislatura", "text": "Gli europarlamentari dell'Italia della IV legislatura, eletti in occasione delle elezioni europee del 1994, sono stati 87."}
{"id": "594616", "revid": "1275695", "url": "https://it.wikipedia.org/wiki?curid=594616", "title": "Centro di vita associativa", "text": "Il centro di vita associativa (CVA) \u00e8 un edificio ad uso civile impiegato per ospitare eventi sportivi al coperto e uffici o aule delle amministrazioni locali decentrate.\nApparentemente conosciuti con questo nome solo nei comuni della regione Umbria, i CVA vengono normalmente utilizzati come palestre e campi di gioco al coperto per basket, pallavolo o calcetto. Il locale principale \u00e8 spesso utilizzato anche per ospitare mostre, convegni, dibattiti pubblici, ma anche per sagre, compleanni e qualsiasi festa organizzata dalla Pro Loco.\nAi locali adibiti allo sport si accompagnano normalmente dei locali di dimensioni minori, che spesso sono utilizzati per ospitare gli uffici decentrati delle amministrazioni comunali.\nL'architettura tipica dei CVA \u00e8 facilmente riconoscibile a prima vista: edifici squadrati, rivestiti con lastre cementizie bianche e ampie vetrate verticali. In genere, i CVA vengono costruiti nella frazioni principali e nelle sedi circoscrizionali dei comuni."}
{"id": "594618", "revid": "54354", "url": "https://it.wikipedia.org/wiki?curid=594618", "title": "Perpendicular recording", "text": ""}
{"id": "594621", "revid": "1876278", "url": "https://it.wikipedia.org/wiki?curid=594621", "title": "Alberto Meschi", "text": "Biografia.\nMuratore e autodidatta, fin da ragazzo entra nelle organizzazioni operaie della Spezia. Nel 1905 emigra in Argentina dove continua per quattro anni la sua opera sindacale, espulso e torna in Italia e dal 1911 dirige la Camera del Lavoro di Carrara a capo delle lotte dei cavatori apuani e dei lavoratori della Versilia, soldato nella 1\u00aa Guerra Mondiale, finisce prigioniero nei Carpazi, alla fine del conflitto ritorna a casa e riprende subito il suo posto a Carrara, entrando a far parte del Consiglio generale dell'Unione sindacale italiana. Dopo l'avvento del Fascismo nel maggio 1922 Meschi ripara in Francia \u00e8 tra i fondatori della Concentrazione Antifascista e della Lega italiana diritti dell'uomo. Lo ritroviamo in Spagna durante la guerra civile nella Colonna Rosselli, sino alla caduta della Repubblica, ritornato in Francia viene arrestato dal governo collaborazionista di Petain. Alla fine del 1943 con una rocambolesca fuga ritorna in Italia e, all'indomani della Liberazione 25 aprile 1945, viene incaricato dal CLN di dirigere la Camera del lavoro di Carrara, che resse sino al 1947. Da allora, per circa 20 anni sino alla morte ha continuato ad interessarsi di problematiche sindacali unitarie svolgendo anche attivit\u00e0 pubblicista dedicandosi alla pubblicazione de \"Il Cavatore\", un foglio sindacale.\nSindacato.\nProvvedimenti sindacali.\nCon la vita avventurosa e la sua opera di sindacalista \u00e8 diventato, per i lavoratori del marmo passati, presenti e futuri, il personaggio simbolo del sindacalismo apuano. Segretario della Camera del Lavoro dal 1911 all'immediato dopoguerra, con la parentesi del Ventennio, Meschi dal carattere s\u00ec tenace e spigoloso ma anche uomo di mediazione nelle lunghe contrattazioni sindacali, seppe sia comporre le lacerazioni interne fra componenti socialiste, repubblicane ed anarchiche, sia guidare i lavoratori a conquiste sindacali e sociali che rimasero esemplari, come non ricordare la riduzione dell'orario da 12 ore a 6,50 per i lavoratori del marmo."}
{"id": "594622", "revid": "142927", "url": "https://it.wikipedia.org/wiki?curid=594622", "title": "Antoine Risso", "text": "Si appassion\u00f2 precocemente alla storia naturale seguendo i corsi di Giovanni Battista Balbis (1765-1831) ed entrando a dodici anni come apprendista in una farmacia.\nLavor\u00f2 nell'ospedale di Nizza, diventando giardiniere capo della scuola centrale degli Alpi Marittime, nel 1801 fu nominato professore di botanica al liceo imperiale, l'attuale liceo Massena, e alla scuola preparatoria di medicina, occupandosi anche dell'orto botanico della citt\u00e0 interessandosi nelle varie branche della storia naturale.\nPubblic\u00f2 nel 1810 un buono studio della fauna di Nizza, \"Ichthyologie de Nice\", ampliata nel 1826 in una \"Histoire naturelle de l'Europe m\u00e9ridionale\". Scopre una cinquantina di specie alle quali diede i nomi di nizzardi celebri.\nInsieme a Poiteau lavor\u00f2 ad una \"Histoire naturelle des orangers\", con 109 tavole a colori, pubblicata a Parigi nel (1818-1820).\nFu membro di un gran numero di accademie internazionali: Parigi, Torino, Londra, Basilea, Filadelfia.\nOggi una scuola ed un collegio portano il suo nome a Nizza."}
{"id": "594628", "revid": "287204", "url": "https://it.wikipedia.org/wiki?curid=594628", "title": "Cranidos", "text": ""}
{"id": "594630", "revid": "287204", "url": "https://it.wikipedia.org/wiki?curid=594630", "title": "Shieldon", "text": ""}
{"id": "594632", "revid": "287204", "url": "https://it.wikipedia.org/wiki?curid=594632", "title": "Tatetopusu", "text": ""}
{"id": "594633", "revid": "119967122", "url": "https://it.wikipedia.org/wiki?curid=594633", "title": "Viticoltura in Australia", "text": "La viticoltura si afferma in Australia a partire dalla fine del XVIII secolo. Al giorno d'oggi ci sono oltre 2000 produttori ed il vino australiano \u00e8 esportato in molti paesi europei, compresa la Francia, l'Italia e la Germania.\nL'industria vitivinicola australiana \u00e8 quarta al mondo per numero di esportazioni con circa 750 milioni di litri all'anno venduti sul mercato internazionale. Di contro solo il 40% del vino prodotto viene consumato dagli australiani. L'industria del vino offre un importante contributo all'economia australiana, grazie alla produzione di vino, all'esportazione e al turismo. Gli australiani consumano circa 530 milioni di litri di vino all'anno (circa 30 litri pro capite), per il 50% vino bianco da tavola, per il 35% vino rosso da tavola. Solo il 16 % del vino bevuto dagli australiani proviene da importazioni.\nIl vino \u00e8 prodotto in ogni stato, con pi\u00f9 di 60 regioni vinicole, per un totale di 160.000 ettari coltivati a vite. \nLe regioni vitivinicole australiane sono principalmente al sud, nelle zone pi\u00f9 fredde del paese. Le regioni pi\u00f9 importanti per la produzione di vino e le cantine pi\u00f9 importanti sono situate in: Australia Meridionale, Nuovo Galles del Sud, Vittoria, Australia Occidentale, Tasmania e Queensland.\nIn ognuna di queste regioni sono prodotti diversi tipi di vino e ognuna \u00e8 caratterizzata da un tipo di suolo e da un clima differente. I vitigni pi\u00f9 coltivati sono: Shiraz, Cabernet Sauvignon, Chardonnay, Merlot, S\u00e9millon, Pinot Nero, Riesling, e Sauvignon Blanc. Se un vino viene prodotto con minimo 85% di un tipo di uva sull'etichetta pu\u00f2 essere indicato il nome del vitigno.\nVitigni.\nNon ci sono vitigni autoctoni. \nLa Vitis vinifera fu introdotta dall'Europa e dal Sud Africa tra la fine del XVIII secolo e l'inizio del XIX. \nAlcune variet\u00e0 allevate sono state ottenute incrociando vitigni di altre nazioni per esempio il vitigno rosso Cienna deriva dall'incrocio fra il Sumoll e il Cabernet Sauvignon mentre il vitigno rosso Tarrango \u00e8 un incrocio fra il portoghese Touriga Nacional e l'Uva Sultanina."}
{"id": "594635", "revid": "1543377", "url": "https://it.wikipedia.org/wiki?curid=594635", "title": "TheOpenCD", "text": "Il progetto TheOpenCD ha lo scopo di introdurre gli utenti di Microsoft Windows ai benefici del software libero e open source (FLOSS).\n\u00c8 un'immagine di CD che pu\u00f2 essere liberamente scaricata e copiata.\nIl software contenuto viene testato in merito a stabilit\u00e0, qualit\u00e0 e facilit\u00e0 di installazione. L'immagine del CD contiene esclusivamente materiale (software e documentazione) rilasciato con licenze open source che permettono agli utenti il libero utilizzo e la libera distribuzione del CD. La versione originale (in lingua inglese) \u00e8 sponsorizzata da Canonical Ltd.\nLa localizzazione italiana \u00e8 realizzata e mantenuta, con circa due aggiornamenti annui, da linux@studenti, nell'ambito delle attivit\u00e0 del Centro di competenza per l'open source e il software libero \"open@polito\" del Politecnico di Torino.\nProgrammi.\nI programmi principali sono:"}
{"id": "594638", "revid": "287204", "url": "https://it.wikipedia.org/wiki?curid=594638", "title": "Burmy", "text": ""}
{"id": "594639", "revid": "1226", "url": "https://it.wikipedia.org/wiki?curid=594639", "title": "The Open CD", "text": ""}
{"id": "594641", "revid": "287204", "url": "https://it.wikipedia.org/wiki?curid=594641", "title": "Carnivine", "text": ""}
{"id": "594643", "revid": "287204", "url": "https://it.wikipedia.org/wiki?curid=594643", "title": "Minomucchi", "text": ""}
{"id": "594649", "revid": "125975290", "url": "https://it.wikipedia.org/wiki?curid=594649", "title": "Catherine Spaak", "text": "Biografia.\nCatherine Spaak proviene da una famiglia belga che annovera fra i suoi membri anche artisti e uomini politici: la madre \u00e8 l'attrice Claudie Cl\u00e8ves, il padre Charles \u00e8 uno sceneggiatore cinematografico, la sorella Agn\u00e8s \u00e8 stata anch'essa attrice e poi fotografa, mentre lo zio Paul-Henri ha ricoperto per pi\u00f9 mandati la carica di primo ministro del Belgio. Sua zia era Suzanne Spaak.\nDopo aver recitato una piccola parte a soli 14 anni nel film \"Il buco\" di Jacques Becker, debutta in Italia nel 1960 con \"Dolci inganni\" di Alberto Lattuada che condizioner\u00e0 i suoi ruoli successivi, incentrati sullo stereotipo di un'adolescente spregiudicata. Lo stesso personaggio, con opportune variazioni, si ritrova in molte pellicole che interpreta nella prima met\u00e0 degli anni '60, come \"Diciottenni al sole\", \"Il sorpasso\", \"La noia\", \"La calda vita\", \"La parmigiana\", \"La bugiarda\" e \"La voglia matta\", sul cui set conosce Fabrizio Capucci, che sposer\u00e0 nel 1963 e dalla cui unione, di breve durata, nasce Sabrina, attrice di teatro.\nNel contempo la Dischi Ricordi le offre un contratto e vengono pubblicati i suoi primi 45 giri, tra cui \"Mi fai paura\" (1964) (Alberto Testa-Iller Pattacini); alcuni (\"Quelli della mia et\u00e0\", cover di \"Tous les gar\u00e7ons et les filles\" di Fran\u00e7oise Hardy e \"L'esercito del surf\" noto anche come \"Noi siamo i giovani\") diventano successi da Hit parade, grazie anche alla promozione nei variet\u00e0 televisivi del sabato sera del quale \u00e8 spesso ospite. Nel 1964 le viene attribuita la Targa d'oro ai David di Donatello e continua a lavorare in Italia con i pi\u00f9 celebri autori e registi, diventando una presenza ricorrente nella commedia all'italiana (\"L'armata Brancaleone\", \"Adulterio all'italiana\", \"La matriarca\", \"Certo, certissimo, anzi... probabile\"). Nel 1967 viene proposta quale protagonista ne \"Il tigre\" di Dino Rosi, accanto a Vittorio Gassman ed Eleanor Parker, ma la parte venne poi assegnata ad Ann-Margret.\nVisto il recente successo la Spaak nel 1967 tenta anche di farsi notare a Hollywood, partecipando a \"Intrighi al Grand Hotel\", per la regia di Richard Quine, ma il film, nonostante un cast di rilievo, non ebbe buoni riscontri e l'esperienza rimase isolata.\nNel 1968 sotto la regia di Antonello Falqui interpreta \"La vedova allegra\", \"musical\" televisivo tratto dall'omonima operetta ma nelle parti cantate \u00e8 doppiata da Lucia Mannucci del Quartetto Cetra. Suo partner maschile \u00e8 Johnny Dorelli, che sposer\u00e0 nel 1972 e da cui avr\u00e0 un figlio, Gabriele, prima della separazione nel 1979. Dal 1970 inizia a scrivere per alcune testate giornalistiche, collaborando con il \"Corriere della Sera\", \"Amica\", \"Marie Claire\", \"Il Mattino\", \"TV Sorrisi e Canzoni\", mentre a mano a mano dirada l'attivit\u00e0 cinematografica. Nella stagione 1978-1979 recita nella parte di Rossana nella commedia musicale \"Cyrano\" (di Riccardo Pazzaglia e Domenico Modugno), per la regia di Daniele D'Anza; nella stagione successiva \u00e8 sostituita da Alida Chelli.\nDal 28 settembre 1985 al 1988 conduce le prime tre edizioni di \"Forum\" con il giudice Santi Licheri, all'interno di \"Buona Domenica\". Autrice e conduttrice di talk-show di successo, il pi\u00f9 famoso dei quali resta \"Harem\" (pi\u00f9 di 15 edizioni per Rai 3), viene ancora oggi apprezzata dal pubblico per la sua eleganza e raffinatezza. Nella stagione televisiva 2002-2003 ha lavorato come conduttrice televisiva su LA7 nella trasmissione \"Il sogno dell'angelo\", un talk show incentrato sulla spiritualit\u00e0.\nNel 2007 partecipa come concorrente a \"Ballando con le stelle\" ma viene eliminata alla terza settimana. Nel 2015 \u00e8 una dei concorrenti della decima edizione del reality show \"L'isola dei famosi\", in onda su Canale 5 e con la conduzione di Alessia Marcuzzi; questo impegno si \u00e8 interrotto il 2 febbraio in seguito ad una decisione della stessa Spaak. Insieme a Brigitte Bardot, ha partecipato all'appello rivolto a Jos\u00e9 Barroso per una Giornata Vegetariana Europea.\nVita privata.\nNegli anni Sessanta \u00e8 stata sposata con l'attore Fabrizio Capucci, incontrato sul set del film \"La voglia matta\" e da cui ha avuto una figlia, Sabrina. Dal 1972 al 1979 \u00e8 stata sposata con Johnny Dorelli ed ha avuto il figlio Gabriele. Dal 1993 al 2010 \u00e8 stata sposata con l'architetto Daniel Rey. Nel 2013 si \u00e8 sposata con Vladimiro Tuselli; il 2 giugno 2020 l'attrice ha dichiarato alla trasmissione \"Io e te\" di essere tornata single."}
{"id": "594651", "revid": "486946", "url": "https://it.wikipedia.org/wiki?curid=594651", "title": "KByte", "text": ""}
{"id": "594652", "revid": "1818965", "url": "https://it.wikipedia.org/wiki?curid=594652", "title": ".arpa", "text": ".arpa \u00e8 l'unico dominio di primo livello generico con scopi infrastrutturali. \u00c8 stato introdotto nel 1985, attualmente il registro \u00e8 tenuto dalla IANA.\nIn origine era stato creato temporaneamente per la transizione dalla rete ARPAnet al sistema DNS, come gli attuali pseudo-domini .uucp o .bitnet. Tuttavia la cancellazione del dominio \u00e8 impossibile in quanto \u00e8 utilizzato nella risoluzione inversa DNS, ovvero ottenere il nome del dominio di un indirizzo IP, tramite l'indirizzo speciale in-addr.arpa.\nNel maggio 2002, assieme alla decisione di continuare a tenere questo dominio, .arpa \u00e8 stato definito come acronimo di \"Address and Routing Parameter Area\"."}
{"id": "594653", "revid": "2203193", "url": "https://it.wikipedia.org/wiki?curid=594653", "title": "Antonio Bresciani", "text": "Biografia.\nNacque ad Ala, nell'allora Tirolo italiano, il 24 luglio 1798. Suoi genitori furono Leonardo Bresciani Borsa e la contessa Vittoria Alberti, figliola di Cornelia Fregoso, discendente dell'omonima famiglia che diede ben dodici dogi alla Repubblica di Genova. Figlio primogenito, ebbe un'educazione cristiana anche ad opera del sacerdote Filippo Bernardi che lo avvi\u00f2 agli studi letterari. Nel 1814 si rec\u00f2 a Verona dove studi\u00f2 retorica. L\u00ec ebbe l\u2019opportunit\u00e0 di conoscere e stringere amicizia con lo scrittore padre Antonio Cesari, con il fisico Giuseppe Zamboni e con don Giuseppe Monterossi. Grazie alla sua maturit\u00e0 ed affidabilit\u00e0, appena superati gli studi liceali, divenne professore di lettere presso il liceo di Verona.\nSempre a Verona nel 1815 prese gli ordini e nel 1824 per seguire il suo impulso a farsi gesuita fugg\u00ec di nascosto nello Stato pontificio, dove venne ammesso come novizio nel collegio gesuita di Sant'Andrea del Quirinale. Ricercato per questa fuga nel 1826 si rifugi\u00f2 a Firenze, presso Pietro Leopoldo Ricasoli. Nel 1827 prese i voti solenni di gesuita.\nPer ordine della Compagnia di Ges\u00f9, dal 1828 al 1848, si dedic\u00f2 all'educazione dei giovani secondo le idee della Chiesa.\nIn questo ventennio si spost\u00f2 in diverse citt\u00e0 d'Italia come rettore di collegi: Torino, Genova, Modena e quello di Propaganda in Roma. Visit\u00f2 la Sardegna dal 1844 al 1846, percorrendo la Trexenta e l'Ogliastra, la Barbagia e la parte occidentale, animato dal desiderio di conoscere le tradizioni delle \"antiche nazioni\". Il suo sguardo sulla Sardegna si fonda su una serie di dottrine oggetto di diverse critiche, secondo le quali molte usanze dell'isola derivavano dai popoli d'Oriente.\nNel 1846 torn\u00f2 a Roma per assistere all'elezione di Papa Pio IX. Il quale, poco tempo dopo, ebbe per Bresciani parole di elogio e di incitamento alla sua missione di scrittore.\nNel 1850 venne chiamato in Napoli a formare parte della prima comunit\u00e0 degli scrittori de \"La Civilt\u00e0 Cattolica\", la rivista fondata da padre Carlo Maria Curci. Per la Civilt\u00e0 Cattolica ebbe l'incarico di scrivere i Racconti, con i quali intrattenne i lettori fino al 1862.\nMor\u00ec a Roma il 14 marzo 1862, le sue spoglie riposano nella chiesa del Ges\u00f9, accanto alle ceneri di sant'Ignazio.\nIn occasione del centenario della scomparsa di Bresciani, sulla sua casa natale trentina, nel comune di Ala, \u00e8 stato apposto un bassorilievo opera dello scultore Livio Fausto Sossass.\nIl pensiero.\nLa sua prosa \u00e8 considerata un tipico esempio di retorica ottocentesca, chiesastica e anti-patriottica. Nel suo tempo faceva da contraltare a una per molti aspetti simile retorica anticlericale e risorgimentale. \"L\u2019ebreo di Verona\", \"Della Repubblica Romana\", \"Lionello o delle Societ\u00e0 Segrete\" pubblicate nei Racconti sono considerate opere di matrice antirepubblicana.\nCelebre \u00e8 la stroncatura del suo romanzo \"L'ebreo di Verona\" e, in generale, di tutta la produzione del Bresciani fatta da Francesco De Sanctis. Nel suo saggio del 1852, cos\u00ec conclude il critico:\nGi\u00e0 dimenticati i suoi romanzi, Alfredo Panzini, al quale appariva \u00abmolto visibile il legame tra gli scritti del Bresciani e lo spirito della reazione, dominante sotto il fascismo\u00bb, ne fu \u00abcompiaciuto e inabile riesumatore\u00bb. Nello stesso periodo Antonio Gramsci nei suoi \"Quaderni\" indic\u00f2 nel \"brescianismo\" e nei \"nipotini di padre Bresciani\" rispettivamente il carattere e i portatori di una \u00abletteratura tutta verbale e di nascosti o manifesti spiriti reazionari\u00bb.\nOpere principali.\nRaccolte.\nLe opere edite e inedite di Padre Antonio Bresciani (1798-1862) furono probabilmente per la prima volta pubblicate postume, come supplemento al \"La Civilt\u00e0 Cattolica\" del 2 luglio 1881 (o successivo). Secondo la pagina citata, estratta dalla rivista gesuita, le opere furono \"per la prima volta riunite e corrette sopra gli originali, emendati e preparati dallo stesso autore\", che personalmente si era mostrato contrario ad una loro divulgazione. L'opera \u00e8 formata da:"}
{"id": "594655", "revid": "105658249", "url": "https://it.wikipedia.org/wiki?curid=594655", "title": "Giovanni Battista Pianciani", "text": "Biografia.\nEntrato nella Compagnia di Ges\u00f9 nei primi anni dell'Ottocento, visse il periodo di formazione a Napoli, dove emise i voti nel 1805.\nUn anno dopo, con l'occupazione francese di Napoli da parte di Giuseppe Bonaparte e la conseguente espulsione dei gesuiti, ripar\u00f2 con i suoi confratelli dapprima a Roma, quindi nel Collegio di Orvieto.\nNel 1814 lavorava nuovamente a Roma, dove si ha traccia della sua presenza in occasione della solenne bolla del 7 agosto, con cui Pio VII restaurava la Compagnia di Ges\u00f9 pur mantenendo ancora chiuso il Collegio Romano.\nNel 1824, per volere di Leone XII, il Collegio Romano venne finalmente restituito all'autorit\u00e0 dei gesuiti e furono riaperte le antiche scuole.\nNegli anni dal 1825 al 1848 fu stabilmente professore di fisico-chimica al\nCollegio Romano.\nFu tra i primi redattori de \"La Civilt\u00e0 Cattolica\" quando essa venne fondata nel 1850.\nNel 1848, per i noti fatti politici, ci fu la dispersione dei gesuiti. Pianciani ripar\u00f2 negli Stati Uniti dove, negli anni 1849-50, insegn\u00f2 teologia dogmatica a Washington presso la Georgetown University.\nTornato a Roma, nel 1856 pronunci\u00f2 l'orazione funebre per l'esequie del principe don Pietro Odescalchi, celebrate nella basilica di Santa Maria in Ara Coeli. Mor\u00ec nel Collegio Romano il 23 marzo 1862."}
{"id": "594656", "revid": "1543377", "url": "https://it.wikipedia.org/wiki?curid=594656", "title": ".root", "text": ".root \u00e8 un dominio di primo livello generico che ufficialmente non esiste e non \u00e8 presente nessuna documentazione al suo riguardo, ma \u00e8 stato osservato nella rete dal 2004. Apparentemente sembra creato e mantenuto da Verisign, un'azienda che detiene i \"root server\" anche di altri domini, come il .com.\nL'unico elemento presente in Internet con questo dominio si chiama vrsn-end-of-zone-marker-dummy-record.root ed \u00e8 un file di testo TXT che contiene un'unica parola \"plenus\", in latino vuol dire \"pieno\", \"completo\".\nAll'inizio del 2006 questo elemento \u00e8 stato rinominato in vrsn-end-of-zone-marker-dummy-record, come si vede senza il dominio .root. Ma qualche mese dopo \u00e8 ricomparso con il nome originale; lo si pu\u00f2 vedere dai file della InterNIC root zone.\nL'esistenza di questo elemento pu\u00f2 essere verificata su sistemi Linux tramite il comando:\ncodice_1, mentre\nin Windows con\ncodice_2\nAnche nei server della Open Root Server Network \u00e8 presente un elemento con questo dominio: si chiama ORSN-END-OF-ZONE-MARKER-DUMMY-RECORD.ROOT e contiene la parola \"europe\"."}
{"id": "594665", "revid": "17654", "url": "https://it.wikipedia.org/wiki?curid=594665", "title": "Vini dell'Australia", "text": ""}
{"id": "594671", "revid": "1983214", "url": "https://it.wikipedia.org/wiki?curid=594671", "title": "Onyx", "text": "Onyx \u00e8 un termine della lingua inglese che significa \"Onice\".\nPu\u00f2 riferirsi a:"}
{"id": "594673", "revid": "228587", "url": "https://it.wikipedia.org/wiki?curid=594673", "title": "San Lorenzo in Lucina (titolo cardinalizio)", "text": "Il titolo cardinalizio di San Lorenzo in Lucina (in latino: \"Titulus Sancti Laurentii in Lucina\") \u00e8 uno dei pi\u00f9 antichi.\nStoria.\nSecondo il \"Liber Pontificalis\", che, per i primi vescovi di Roma, riporta informazioni \u00abverosimilmente prive di ogni fondamento storico\u00bb, fu papa Evaristo agli inizi del II secolo ad assegnare i primi \"tituli\" ai presbiteri romani, tra cui, secondo la tradizione, anche il titolo \"Lucinae\".\nNella chiesa legata al titolo Lucinae, nel 366, avvenne l'elezione di papa Damaso I. In seguito, intorno al 684, il titolo fu confermato da papa Benedetto II. \u00c8 conosciuto con il nome attuale fin dalla fine dell'VIII secolo. Secondo il catalogo di Pietro Mallio, stilato sotto il pontificato di papa Alessandro III, il titolo era collegato alla Basilica di San Lorenzo fuori le mura ed i suoi preti vi celebravano messa a turno. Per secoli \u00e8 stata usanza che questo titolo fosse assegnato al cardinale presbitero pi\u00f9 anziano, il protopresbitero."}
{"id": "594674", "revid": "2138421", "url": "https://it.wikipedia.org/wiki?curid=594674", "title": "San Lorenzo in Panisperna (titolo cardinalizio)", "text": "Il titolo cardinalizio di San Lorenzo in Panisperna fu istituito da papa Leone X il 6 luglio 1517 quando, in occasione del concistoro del 1\u00ba luglio aument\u00f2 notevolmente il numero dei cardinali."}
{"id": "594675", "revid": "267975", "url": "https://it.wikipedia.org/wiki?curid=594675", "title": "San Luca a Via Prenestina (titolo cardinalizio)", "text": "San Luca a Via Prenestina () \u00e8 un titolo cardinalizio istituito da papa Paolo VI nel 1969.\nIl titolo insiste sulla chiesa di San Luca Evangelista, nel quartiere Prenestino-Labicano, sede parrocchiale dal 2 gennaio 1956.\nIl titolo \u00e8 vacante dal 26 settembre 2021."}
{"id": "594676", "revid": "267975", "url": "https://it.wikipedia.org/wiki?curid=594676", "title": "San Luigi dei Francesi (titolo cardinalizio)", "text": "San Luigi dei Francesi (in latino: \"Titulus Sancti Ludovici Francorum de Urbe\") \u00e8 un titolo cardinalizio, istituito il 7 giugno 1967 da papa Paolo VI con la costituzione apostolica \"Quandoquidem aucto\".\nL'attuale titolare \u00e8 il cardinale francese Andr\u00e9 Armand Vingt-Trois, arcivescovo emerito di Parigi.\nIl titolo insiste sulla chiesa di San Luigi dei Francesi nel rione Sant'Eustachio di Roma."}
{"id": "594677", "revid": "267975", "url": "https://it.wikipedia.org/wiki?curid=594677", "title": "San Luigi Grignion de Montfort (titolo cardinalizio)", "text": "Il titolo cardinalizio di San Luigi Grignion de Montfort (in latino: \"Titulus Sancti Ludovici Mari\u00e6 Grignion de Montfort\") fu istituito nel 1991 da papa Giovanni Paolo II."}
{"id": "594678", "revid": "267975", "url": "https://it.wikipedia.org/wiki?curid=594678", "title": "Santa Lucia a Piazza d'Armi", "text": "Il titolo cardinalizio di Santa Lucia a Piazza d'Armi (in latino: \"Titulus Sanct\u00e6 Luci\u00e6 ad locum vulgo \"Piazza d'Armi\"\") fu istituito nel 1973 da papa Paolo VI con la costituzione apostolica \"Quandoquidem auctis\".\nIl titolo insiste sulla chiesa di Santa Lucia, sede della parrocchia omonima istituita nel 1936, e prende nome dalla denominazione originaria dell'area prima che vi sorgesse il quartiere Della Vittoria.\nL'attuale titolare \u00e8 il cardinale Th\u00e9odore Adrien Sarr, arcivescovo emerito di Dakar."}
{"id": "594679", "revid": "267975", "url": "https://it.wikipedia.org/wiki?curid=594679", "title": "San Marco (titolo cardinalizio)", "text": "Il titolo cardinalizio di San Marco (in latino: \"Titulus Sancti Marci\"), uno dei pi\u00f9 antichi e prestigiosi, in origine Iuxta Pallacina, fu istituito nel 336 da papa Marco e collegato alla basilica capitolina di San Marco. Secondo il catalogo di Pietro Mallio, stilato durante il pontificato di papa Alessandro III, il titolo era collegato alla Basilica di San Pietro e i suoi sacerdoti vi celebravano Messa a turno."}
{"id": "594680", "revid": "267975", "url": "https://it.wikipedia.org/wiki?curid=594680", "title": "San Marco in Agro Laurentino (titolo cardinalizio)", "text": "Il titolo cardinalizio di San Marco in Agro Laurentino fu istituito nel 1973 da papa Paolo VI con la costituzione apostolica \"Cum pro auctis\". Insiste sulla chiesa di San Marco Evangelista in Agro Laurentino."}
{"id": "594681", "revid": "267975", "url": "https://it.wikipedia.org/wiki?curid=594681", "title": "Santa Chiara a Vigna Clara (titolo cardinalizio)", "text": "Il titolo cardinalizio di Santa Chiara a Vigna Clara (in latino: \"Titulus Sanct\u00e6 Clar\u00e6 ad Vineam Claram\") fu istituito nel 1969 da papa Paolo VI."}
{"id": "594682", "revid": "267975", "url": "https://it.wikipedia.org/wiki?curid=594682", "title": "Santa Croce in Via Flaminia (titolo cardinalizio)", "text": "Il titolo cardinalizio di Santa Croce in Via Flaminia (in latino: \"Titulus Sanct\u00e6 Crucis in via Flaminia\") fu istituito da papa Paolo VI il 5 febbraio 1965 con la costituzione apostolica \"Omnibus quidem\". La chiesa su cui insiste il titolo, inaugurata nel 1913 \u00e8 retta dalla Congregazione delle Sacre Stimmate di Nostro Signore Ges\u00f9 Cristo (Stimmatini) ed \u00e8 sede della Real Deputazione del Sacro Militare Ordine Costantiniano di San Giorgio."}
{"id": "594683", "revid": "767487", "url": "https://it.wikipedia.org/wiki?curid=594683", "title": "Giovanni Battista della Concezione", "text": "Biografia.\nEra il quinto degli otto figli di Marco Garcia Xixon ed Elisabetta Lopez Rico.\nDopo l'infanzia trascorsa in famiglia dove riceve la prima educazione, frequenta le scuole di grammatica e di filosofia che i Carmelitani tenevano nel suo paese. Nel giugno del 1576 Teresa d'Avila, che era parente dei Garcia, rimase alcuni giorni presso la famiglia ed ebbe modo di conoscere Giovanni, predisse alla madre che il figlio sarebbe diventato santo.\nDopo aver frequentato le universit\u00e0 di Baeza e Toledo entra nell'Ordine della SS. Trinit\u00e0. L'ordine era stato fondato quattrocento anni prima da Giovanni de Matha per la redenzione degli schiavi. Durante il noviziato continua gli studi presso l'universit\u00e0 di Alcat\u00e0 tra il 1581 e il 1584. Viene ordinato sacerdote nel 1589. Nel 1594 il capitolo dei Trinitari decise che in tutte le province dell'ordine venissero fondati due o tre conventi che vivessero la regola, come era stata scritta quattro secoli prima, quindi con i frati che vestivano abiti pi\u00f9 grossolani e osservavano la regola primitiva alla lettera, questi frati venivano chiamati Trinitari Recollatti. Giovanni Battista, che in quel tempo era stato nominato predicatore maggiore di Siviglia, pur desiderando di entrare sotto questa regola esita in particolare per motivi di salute e per la fama che nel frattempo si era guadagnato come predicatore.\nNel 1596 prende la decisione e entra nel convento dei recollatti di Valdepenas. Pochi mesi dopo \u00e8 nominato ministro del convento. Sotto la sua guida si reintrodusse la regola originale che non ammetteva l'uso delle carni e esigeva dai religiosi sei ore di orazione al giorno, queste scelte radicali di vita povera e austera spaventarono i religiosi e quasi tutti abbandonarono il convento. Il santo non si scoraggi\u00f2 e si consol\u00f2 dicendo: \u00abQuesta religione non \u00e8 mia, ma di Dio. Se molti vanno via, Egli chiamer\u00e0 e attirer\u00e0 altri\u00bb. Decide allora di recarsi a Roma per chiedere direttamente a papa Clemente VIII la riforma dell'ordine. Il 20 agosto 1599 ottenne dal pontefice il \"Ad militantis Ecclesiae\" con cui veniva approvata e fondata la \"Congregazione dei fratelli riformati e scalzi dell'Ordine della Santissima Trinit\u00e0\", istituita per osservare la Regola di san Giovanni de Matha, in tutto il suo rigore. Tornato a Valdepenas inizi\u00f2 il noviziato con il nome di \"Fra Giovanni Battista della Concezione\". Introdotta immediatamente la nuova regola, dopo pochi giorni ben sedici nuovi fratelli si unirono a lui per abbracciare una vita di maggior perfezione. Il nuovo ramo dell'ordine, per poter ottenere l'indipendenza dall'ordine principale detto dei Trinitari Calzati, doveva possedere almeno otto conventi che vivessero la riforma sotto il nome di Trinitari Scalzi. In pochi anni egli prodigandosi in molti sforzi e viaggi e aiutato da molti laici, riusc\u00ec nell'intento e nel 1605 fondava a Valladolid il suo ottavo convento. Alla sua morte i conventi riformati saranno 18 di religiosi e 1 di religiose. Oltre all'attivit\u00e0 di fondatore di conventi fu in questi ultimi anni anche produttore di testi di mistica religiosa.\nCulto.\nFu proclamato beato da papa Pio VII il 21 settembre 1819 e santo da papa Paolo VI il 25 maggio 1975.\nNel Martirologio Romano si legge il suo elogio alla data del 14 febbraio."}
{"id": "594684", "revid": "1565034", "url": "https://it.wikipedia.org/wiki?curid=594684", "title": "Santa Emerenziana a Tor Fiorenza (titolo cardinalizio)", "text": "Il titolo cardinalizio di Santa Emerenziana a Tor Fiorenza (in latino: \"Titulus Sanctae Emerentianae ad locum vulgo \u201cTor Fiorenza\u201d\") fu eretto da papa Paolo VI nel 1973 con la costituzione apostolica \"Ab antiquis\". La chiesa su cui insiste il titolo \u00e8 retta dal clero diocesano di Roma."}
{"id": "594685", "revid": "834470", "url": "https://it.wikipedia.org/wiki?curid=594685", "title": "Santa Maria ai Monti (titolo cardinalizio)", "text": "Santa Maria ai Monti (in latino: \"Titulus Sanctae Mariae ad Montes\") \u00e8 un titolo cardinalizio istituito da papa Giovanni XXIII il 12 marzo 1960 con la costituzione apostolica \"E sacris almae\".\nIl titolo \u00e8 vacante dal 23 settembre 2021.\nIl titolo insiste sulla chiesa di Santa Maria, nel rione Monti, sede parrocchiale istituita il 1\u00ba novembre 1824."}
{"id": "594686", "revid": "1565034", "url": "https://it.wikipedia.org/wiki?curid=594686", "title": "Santa Maria Consolatrice al Tiburtino (titolo cardinalizio)", "text": "Il titolo cardinalizio di Santa Maria Consolatrice al Tiburtino (in latino: \"Titulus Sanctae Mariae Consolatricis in regione Tiburtina\") fu istituito nel 1969 da papa Paolo VI.\nNe fu titolare, tra gli altri, il futuro papa Benedetto XVI."}
{"id": "594687", "revid": "267975", "url": "https://it.wikipedia.org/wiki?curid=594687", "title": "Santa Maria degli Angeli (titolo cardinalizio)", "text": "Il titolo cardinalizio Santa Maria degli Angeli (in latino: \"Titulus Sanct\u00e6 Mari\u00e6 Angelorum in Thermis\") fu istituito da papa Pio IV il 15 maggio 1565. \u00c8 conosciuto anche come Santa Maria degli Angeli \"in Thermis\" e la sua chiesa \u00e8 retta dall'Ordine Certosino."}
{"id": "594688", "revid": "1895641", "url": "https://it.wikipedia.org/wiki?curid=594688", "title": "Santa Maria del Popolo (titolo cardinalizio)", "text": "Il titolo cardinalizio di Santa Maria del Popolo (in latino: \"Titulus Sanct\u00e6 Mari\u00e6 de Populo\") fu istituito da papa Sisto V il 13 aprile 1587 con la costituzione apostolica \"Religiosa\"."}
{"id": "594689", "revid": "74801", "url": "https://it.wikipedia.org/wiki?curid=594689", "title": "Cristina di Lorena", "text": "Dopo la morte prematura di suo figlio Cosimo II de' Medici, Cristina fu co-reggente del Granducato di Toscana, insieme alla nuora Maria Maddalena d'Austria, durante gli anni della minor et\u00e0 di suo nipote Ferdinando II de' Medici, dal 1621 fino al 1628.\nBiografia.\nInfanzia ed educazione.\nFu proprio la nonna Caterina, prima regina di Francia della famiglia Medici che, dopo la morte precoce della madre Claudia, si preoccup\u00f2 della sua educazione e si occup\u00f2 delle trattative matrimoniali che le garantissero un consorte di alto livello.\nMatrimonio.\nLe trattative furono lunghe e complicate, ma alla fine venne scelto il futuro granduca di Toscana, Ferdinando, che Cristina spos\u00f2 nel 1586, anche se si rec\u00f2 a Firenze solo nel 1589, quando vennero creati grandiosi apparati decorativi in tutta la citt\u00e0, alla creazione dei quali parteciparono i migliori artisti attivi in citt\u00e0.\nNon fu una scelta semplice anche perch\u00e9 Ferdinando era in una posizione controversa, essendo stato cardinale ed aveva rinunciato alla porpora dopo la morte di suo fratello Francesco I.\nIl matrimonio venne festeggiato da alcuni dei pi\u00f9 grandi artisti dell'epoca con uno spettacolo, attualmente conosciuto con il nome di Intermedi della Pellegrina.\nReggenza.\nDopo la prematura scomparsa del marito nel 1609, tenne la reggenza in vece del giovane figlio Cosimo II de' Medici, destinato a succedere al padre con il raggiungimento dei 21 anni, del quale cur\u00f2 anche l'educazione, improntata con lungimiranza alle correnti scientifico-filosofiche pi\u00f9 moderne.\nUltimi anni e morte.\nLa sua influenza sugli affari di governo e la vita politica non fu per\u00f2 giudicata positiva da suo nipote Ferdinando II, che la allontan\u00f2 da corte dopo che egli era subentrato al governo granducale dopo la morte prematura di Cosimo II.\nMor\u00ec a Firenze nel 1636.\nSepoltura.\nNel 1857, durante una prima ricognizione delle salme dei Medici, cos\u00ec venne ritrovato il suo corpo: \nCristina di Lorena e la scienza.\nFu una donna infatti attratta dal sapere scientifico, che intrattenne un rapporto epistolare con Galileo Galilei, il quale indirizz\u00f2 proprio a lei la pi\u00f9 famosa delle sue quattro \"Lettere copernicane\" datata 1615, dove lo scienziato si prodigava nel dimostrare come le sue idee non fossero in contrasto con la Bibbia. Antonio Santucci le dedic\u00f2 la \"ruota perpetua\", un complesso sistema di calcoli astronomici realizzato dopo il 1582."}
{"id": "594691", "revid": "409613", "url": "https://it.wikipedia.org/wiki?curid=594691", "title": "Streptopelia turtur", "text": "La tortora selvatica (Streptopelia turtur ()) \u00e8 un uccello che fa parte della famiglia dei Columbidi.\nDescrizione.\nLa taglia media \u00e8 di 28\u00a0cm di lunghezza e 140 grammi di peso. Le striature bianche e nere sul collo la rendono abbastanza facilmente distinguibile rispetto a specie simili. Ha petto rosato e ventre bianchiccio; le ali ed il groppone sono di colore rossiccio, con squame marroni. Guardandoli dal basso in volo, si possono distinguere le punte della coda di colore bianco.\nBiologia.\nVoce.\nIl suo canto \u00e8 una lamentosa serie di \"uuuh uuuuuuh uh\", assolutamente differente rispetto a quello del \"Columba livia\" (piccione), che \u00e8 pi\u00f9 un \"gru gru\".\nAlimentazione.\nLa tortora selvatica \u00e8 un uccello granivoro (frumento duro, sorgo, miglio, ravizzone, ravanello, finocchio, grano saraceno, cardo bianco), ma si ciba anche di piccoli molluschi.\nRiproduzione.\nSi riproduce da marzo a settembre, riuscendo a completare due cove annuali. Depone solo due uova, che si schiudono dopo due settimane di cova; le uova vengono covate sia dalla femmina sia dal maschio.\nRelazioni con l'uomo.\nTra i columbidi \u00e8 quello che meno fraternizza con l'uomo: vive spesso ai margini della citt\u00e0, tranne che in Romagna, dove nidificano anche nelle zone pi\u00f9 affollate.\nSpostamenti.\nIn inverno, le tortore, tranne gli esemplari gi\u00e0 presenti in Africa, migrano verso questo continente.\nDistribuzione e habitat.\nIn Italia si pu\u00f2 osservare quasi dovunque; infatti nidifica dappertutto, tranne che sulle Alpi e qualche zona pugliese. In inverno, dall'Eurasia migrano verso l'Africa.\nIl suo habitat preferenziale \u00e8 quello dei campi, nelle zone rurali, dove siano presenti grandi alberi su cui nidificare. Nel tempo ha modificato le sue abitudini e non \u00e8 raro vederla anche nelle periferie cittadine, purch\u00e9 vi siano sufficienti aree verdi. \u00c8 stata vista nidificare anche su piccole piante di terrazze e balconi, purch\u00e9 non venga sovente disturbata. L'offerta discreta e sistematica di granaglie la rende, col tempo, abbastanza confidente con gli umani.\nTassonomia.\nEsistono quattro sottospecie:\nMusica.\nAntonio Vivaldi, ne \"Le quattro stagioni\", alla battuta 58 dello spartito del suo concerto \"Estate\" ha inserito la dicitura \"LA TORTORELLA\", mentre nel sonetto che accompagna il concerto c'\u00e8 il verso che dice \"Canta la tortorella\", da cui si deduce che dalla battuta 58 del suo concerto Estate riproduce in musica il canto della tortora."}
{"id": "594702", "revid": "767487", "url": "https://it.wikipedia.org/wiki?curid=594702", "title": "Il gobbo e la ballerina", "text": "Il gobbo e la ballerina (\"Der Bucklige und die T\u00e4nzerin\") \u00e8 un film muto del 1920 diretto da Friedrich Wilhelm Murnau.\nSi tratta di uno delle pellicole di Murnau considerate perdute. Si ritiene sia andato distrutto durante il nazismo.\nTrama.\nLe notizie sul film sono date da Lotte H. Eisner.\nJames Wilton \u00e8 vissuto a Berlino, dove ha sempre ricevuto il disprezzo delle donne che ha corteggiato per l'aspetto ripugnante della sua gobba. A Java scopre una miniera di diamanti, diventa molto ricco, e impara i segreti dei famosi cosmetici giavanesi. Torna a Berlino, incontra Gina, una ballerina che soffre per una difficile relazione sentimentale e la conquista con regali costosi. Gina per\u00f2 interromper\u00e0 la storia d'amore con Wilton che per vendicarsi le prepara un elisir mortale, non per lei ma per chi la bacer\u00e0 ...\nProduzione.\n\u00c8 la prima sceneggiatura per Murnau di Carl Mayer, uno degli sceneggiatori de \"Il gabinetto del dottor Caligari\" con cui lavorer\u00e0 per molti suoi successivi film.\nDistribuzione.\nIn Germania, il film - con il visto di censura B.950 del 15 dicembre 1920 - venne vietato ai minori.\nPrima.\nLa prima proiezione del film ebbe luogo l'8 luglio del 1920 al Marmorhaus di Berlino.\nAccoglienza.\nIl film ebbe una buona accoglienza dalla stampa: fu lodata la regia di Murnau \"...efficace nel creare attorno ai personaggi un'atmosfera, l'alito di un'anima\", furono apprezzate le scenografie e la fotografia, fu notato il pregevole lavoro di Carl Mayer nell'elaborazione del soggetto."}
{"id": "594708", "revid": "36426", "url": "https://it.wikipedia.org/wiki?curid=594708", "title": "Maria Cristina di Lorena", "text": ""}
{"id": "594718", "revid": "183694", "url": "https://it.wikipedia.org/wiki?curid=594718", "title": "Antonio Santucci", "text": "Biografia.\nRettore di matematica all'Universit\u00e0 di Pisa dal 1599 al 1612, Antonio Santucci fu astronomo e cosmografo al servizio di Ferdinando I (1549-1609) e poi di Cosimo II (1590-1621). Attento osservatore di comete, soprattutto quella del 1582, nel 1611 pubblic\u00f2 la prima edizione del suo \"Trattato delle comete\" nel quale sosteneva che queste non erano, come voleva la scienza dell'epoca, dei fenomeni atmosferici. Dell'anno seguente \u00e8 il \"Breve discorso sopra il trattato galileiano sulle galleggianti\" (che si conserva manoscritto nella Biblioteca Nazionale Centrale di Firenze). A lui si deve anche un trattato sugli strumenti matematici e topografici conservati nella Guardaroba Medicea, composto nel 1593 su incarico del granduca Ferdinando I. Celebri sono le sue monumentali sfere armillari: quella eseguita nel 1582 per il re di Spagna Filippo II, oggi all'Escorial di Madrid, e la sfera armillare costruita tra il 1588 e il 1593 per la Sala delle Matematiche degli Uffizi, oggi conservata presso il Museo Galileo di Firenze (inv. 714).\nLa ruota perpetua, un'incisione dedicata a Cristina di Lorena e datata dopo il 1582, \u00e8 composta da cinque ruote concentriche che permettono di individuare, per qualsiasi giorno dell'anno il sorgere del Sole, le fasi lunari, le feste mobili e la lettera dominicale, il numero aureo e l'epatta. Al centro vi \u00e8 raffigurata una sfera armillare, mentre sopra la ruota, due figure maschili con un compasso misurano le distanze su un globo del cielo e uno della terra."}
{"id": "594727", "revid": "287204", "url": "https://it.wikipedia.org/wiki?curid=594727", "title": "Medias", "text": ""}
{"id": "594729", "revid": "161374", "url": "https://it.wikipedia.org/wiki?curid=594729", "title": "FV-4201", "text": ""}
{"id": "594730", "revid": "44403", "url": "https://it.wikipedia.org/wiki?curid=594730", "title": "Arrondissement di Roche-sur-Yon", "text": ""}
{"id": "594733", "revid": "44403", "url": "https://it.wikipedia.org/wiki?curid=594733", "title": "Arrondissement di Sables-d'Olonne", "text": ""}
{"id": "594734", "revid": "729019", "url": "https://it.wikipedia.org/wiki?curid=594734", "title": "Natural Born Thrillers", "text": "Natural Born Thrillers \u00e8 una stable di wrestling. Era composta da Mike Sanders, Chuck Palumbo, Sean O'Haire, Shawn Stasiak, Reno, Mark Jindrak e Johnny the Bull. I sette rappresentano il prodotto qualitativamente migliore nella storia del WCW Powerplant, il training camp della WCW, dove vennero curati da Paul Orndorff e dal suo staff. Al loro esordio furono immediatamente lanciati verso il main eventing; la loro gimmick non era ben definita, ma prevedeva un comportamento strafottente e irrispettoso verso tutto e tutti. In quest'ottica diventa ben comprensibile il \"furto delle gimmick\" perpetrato da Chuck Palumbo e Shawn Stasiak: i due sfidarono, e batterono, rispettivamente Lex Luger e Curt Hennig, ai quali rubarono le gimmick del \"Total Package\" e di \"Mr. Perfect\"; i ragazzi iniziarono, in sostanza, a comportarsi come loro.\nRaggiunsero velocemente vittorie molto importanti, in particolare nella categoria tag team, grazie a una serie di vittorie ottenute tramite scorrettezze (i cosiddetti \"Dusty finishes\"). I loro feud li videro contrapposti ad altre stable come Kronik, Filthy Animals e MIA. Alla fine del 2000 la stable si sciolse e i 7 andarono ognuno per la propria strada. Palumbo e O'Haire restarono tuttavia uniti continuando a lottare in tag team in WWF/E, soprattutto durante l'Invasion."}
{"id": "594735", "revid": "486946", "url": "https://it.wikipedia.org/wiki?curid=594735", "title": "Il maestro e Margarita", "text": ""}
{"id": "594736", "revid": "57342", "url": "https://it.wikipedia.org/wiki?curid=594736", "title": "Futura city", "text": ""}
{"id": "594745", "revid": "304077", "url": "https://it.wikipedia.org/wiki?curid=594745", "title": "Enrico Toti (sommergibile)", "text": "L'Enrico Toti \u00e8 stato un sommergibile della Regia Marina.\nStoria.\nIl 14 settembre 1933, assieme al gemello \"Sciesa\", salp\u00f2 da La Spezia al comando del capitano di corvetta Alberto Battaglia per raggiungere il Mar Rosso tramite il Canale di Suez, circumnavigare l'Africa e rientrare in Mediterraneo attraverso lo Stretto di Gibilterra. Tale crociera sarebbe servita a testare le qualit\u00e0 di questi sommergibili nei mari caldi; il \"Toti\" e lo \"Sciesa\" fecero tappa a Porto Said, Massaua, Aden, Mogadiscio, Chisimaio, Mombasa, Zanzibar, Dar es Salaam, Diego Suarez, Louren\u00e7o Marques, Durban, Citt\u00e0 del Capo, Walvis Bay, Lobito, S\u00e3o Tom\u00e9, Takoradi, Dakar, Praia, Las Palmas, Gibilterra e Barcellona arrivando infine a destinazione il 25 febbraio 1934 dimostrando buone prestazioni. \nNel 1936 (al comando del capitano di corvetta Remo Polacchini) partecip\u00f2 clandestinamente alla guerra di Spagna, tentando di attaccare per 23 volte ma senza mai riuscire a colpire.\nFra il 20 ed il 27 giugno 1940 svolse un agguato nei pressi di Philippeville, senza risultati.\nVerso l'1.10 del 15 ottobre 1940, mentre \u2013 al comando del capitano di corvetta Bandino Bandini\u00a0\u2013 stava rientrando a Brindisi per guasto ai motori, avvist\u00f2, a una cinquantina di miglia per 197\u00b0 dalla base pugliese, un sommergibile nemico (il britannico HMS \"Triad\") che lo attacc\u00f2 con un siluro; il \"Toti\", dopo averlo evitato di scarsa misura con una manovra evasiva, si port\u00f2 contro l'unit\u00e0 inglese e i due sommergibili aprirono il fuoco con cannoni e mitragliere: il sommergibile britannico colp\u00ec una volta il \"Toti\" arrecandogli danni lievi, mentre uno dei marinai del \"Toti\", Nicola Stagi, giunse al punto di tirare una scarpa contro il \"Triad\" perch\u00e9 il cannone si era inceppato; l'unit\u00e0 inglese inizi\u00f2 ad immergersi, ma proprio in quel momento fu colpito in rapida successione da un proiettile del \"Toti\" e quindi da un siluro e da una seconda cannonata; affond\u00f2 in pochi attimi, a perpendicolo sulla superficie, senza superstiti, mentre il \"Toti\" sparava una terza volta e lanciava un secondo siluro. Questa azione rese il \"Toti\" l'unico sommergibile italiano ad averne affondato uno nemico (eccettuati i piccoli CB, che affondarono tre sommergibili sovietici in Mar Nero); per diversi anni si pens\u00f2 che la vittima del \"Toti\" fosse stato non il \"Triad\" ma un altro sommergibile inglese scomparso nella zona, il \"Rainbow\", che tuttavia fu con ogni probabilit\u00e0 speronato e affondato dal piroscafo \"Antonietta Costa\" il 4 ottobre.\nIn tutto effettu\u00f2 tre missioni offensive.\nNel marzo 1942 fu assegnato alla Scuola Sommergibili di Pola e svolse 93 missioni di addestramento fino al 22 giugno 1942.\nDal 30 giugno 1942, agli ordini del tenente di vascello Giovanni Celeste, fu destinato a missioni di trasporto per la Libia: ne svolse quattro trasportando in tutto 194 tonnellate di rifornimenti.\nDisarmato il 1\u00ba aprile (o maggio) 1943, fu impiegato come pontone per la carica delle batterie a Taranto per le unit\u00e0 del IV Gruppo Sommergibili."}
{"id": "594747", "revid": "478814", "url": "https://it.wikipedia.org/wiki?curid=594747", "title": "Toti", "text": ""}
{"id": "594748", "revid": "16758", "url": "https://it.wikipedia.org/wiki?curid=594748", "title": "Castel Reinegg", "text": ""}
{"id": "594750", "revid": "339392", "url": "https://it.wikipedia.org/wiki?curid=594750", "title": "Classi Kitty Hawk/America/J.F.Kennedy", "text": ""}
{"id": "594758", "revid": "780160", "url": "https://it.wikipedia.org/wiki?curid=594758", "title": "John Dunstable", "text": "L'ortografia \"Dunstaple\" \u00e8 preferita dalla musicologa Margaret Bent, dal momento che si verifica in pi\u00f9 del doppio delle attribuzioni musicali in relazione a quella di \"Dunstable\". Le poche fonti musicali inglesi sono equamente divise tra \"b\" e \"p\"; tuttavia, le fonti non musicali contemporanee, comprese quelle con la pretesa di un'associazione diretta con il compositore, scrivono il suo nome con una \"p\". Entrambe le ortografie rimangono nell'uso comune.\nBiografia.\nDunstable nacque probabilmente a Dunstable, nel Bedfordshire. La sua data di nascita \u00e8 una stata dedotta su base delle sue prime opere sopravvissute (dal 1410 al 1420 circa). Fu uno dei compositori pi\u00f9 attivi della prima met\u00e0 del Quattrocento, quasi contemporaneo di Leonel Power, ebbe una vasta influenza non solo in Inghilterra ma anche sul continente europeo, contribuendo in particolare come musicista della Scuola di Borgogna. Molti dei dettagli della sua vita sono congetture che dispongono di poche prove archivistiche. Poco \u00e8 noto della sua formazione musicale e anche se non vi \u00e8 traccia di una sua filiazione all'universit\u00e0 di Oxford o Cambridge, il suo lavoro dimostra un buon livello culturale. \nIn veste di \"canonicus\" e \"musicus\" fu probabilmente al servizio di Giovanni di Lancaster, fratello del re Enrico V e primo duca di Bedford. Come tale egli potrebbe aver soggiornato per alcuni periodi nel Regno di Francia, dal momento che il duca era Reggente di Francia dal 1423 al 1429, e poi governatore della Normandia dal 1429 alla sua morte nel 1435. Dopo la morte, nel 1437, di un'altra delle sue mecenate, Giovanna di Navarra, Dunstable fu probabilmente al servizio di Humphrey di Lancaster, duca di Gloucester, quinto figlio di Enrico IV.\nMaestro nelle arti del Quadrivio, fu anche astronomo e matematico. In un volume della Biblioteca Bodleiana, William Worcester cita Dunstable come fonte ricorrente dei suoi lavori.\nA differenza di molti compositori dell'epoca, probabilmente non era chierico, anche se vi erano legami con la Cattedrale di St Albans. Era probabilmente sposato, come si pu\u00f2 dedurre da alcune informazioni riportate in registri della sua parrocchia. Dunstable possedeva un maniero nell'Hertfordshire.\nMor\u00ec alla vigilia del Natale 1453, come riportato nel suo epitaffio collocato presso la Chiesa di Santo Stefano in Walbrook a Londra (distrutta nel Grande Incendio del 1666). Questo era anche il suo luogo di sepoltura. L'epitaffio, che di Dunstable decantava \"la conoscenza segreta delle stelle\", era stato registrato all'inizio del Seicento, e poi reintegrato nella chiesa nel 1904.\nStile e composizioni.\nDunstable venne riconosciuto dal teorico fiammingo Johannes Tinctoris come il padre della cosiddetta \"contenance angloise\", stile compositivo derivato direttamente dal \"falsobordone\". Tale stile \u00e8 caratterizzato da pienezza del suono, dolcezza armonica delle terze e seste sempre presenti, grazia del contorno melodico avviluppato. Nelle sue composizioni divenne abituale la dissonanza preparata o comunque realizzata da uno spostamento ritmico, ottenendo la cosiddetta sincope. \nMentre nei primi lavori \u00e8 rintracciabile l'influenza dell\"'Ars nova\", negli anni successivi prese il sopravvento lo stile armonico, di derivazione profana e cortese.\nQuesto tipo di sonorit\u00e0 fu utilizzata da Guillaume Dufay e Gilles Binchois nella formazione dello stile Borgognone.\nAutore prolifico e innovativo, compose messe, mottetti isoritmici e di libera composizione, inni e chanson su testi sia francesi che inglesi.\nQuasi tutti i manoscritti musicali del fertile contesto inglese medioevale furono distrutti durante la Riforma Anglicana, in particolare a causa della dissoluzione dei monasteri del 1536-1540. Conseguentemente, la maggior parte del lavoro di Dunstable ha dovuto essere recuperato da fonti continentali, prevalentemente quelle provenienti dall'Italia settentrionale e dalle Alpi meridionali. La presenza delle sue opere in manoscritti italiani e germanici indica una probabile notoriet\u00e0 europea del musicista. I musicologi che studiano le opere di Dunstable riscontrano problemi soliti al repertorio quattrocentesco, come la determinazione della paternit\u00e0 delle opere, spesso di autori anonimi o con nomi non concordanti. Lavoro storiografico particolarmente difficile per compositori inglesi come Dunstable poich\u00e9 gli scribi in Inghilterra copiavano sovente le musiche senza indicazione dell\u2019autore, rendendolo anonimo. Mentre gli scribi continentali erano pi\u00f9 assidui a questo proposito, molte opere pubblicate a nome di Dunstable hanno altre attribuzioni."}
{"id": "594763", "revid": "26891", "url": "https://it.wikipedia.org/wiki?curid=594763", "title": "Incrociatore classe Ticonderoga", "text": ""}
{"id": "594767", "revid": "287204", "url": "https://it.wikipedia.org/wiki?curid=594767", "title": "Classe Andrea Doria", "text": "Classe Andrea Doria pu\u00f2 riferirsi nella Regia Marina e nella Marina Militare a:"}
{"id": "594771", "revid": "486946", "url": "https://it.wikipedia.org/wiki?curid=594771", "title": "Classe Hipper", "text": ""}
{"id": "594775", "revid": "2110845", "url": "https://it.wikipedia.org/wiki?curid=594775", "title": "Genevi\u00e8ve de Galard", "text": "Biografia.\nGenevi\u00e8ve de Galard nacque nel sud della Francia in una ricca famiglia aristocratica. La Seconda guerra mondiale costrinse la sua famiglia a trasferirsi da Parigi a Tolosa.\nGenevi\u00e8ve super\u00f2 l'esame di stato per diventare infermiera ed, in seguito, si arruol\u00f2 come infermiera volontaria nell'Aviazione francese. Su sua specifica richiesta fu assegnata all'Indocina francese dove arriv\u00f2 nel maggio 1953, proprio durante il culmine della guerra fra l'esercito francese ed i Vietminh.\nFu stanziata ad Hanoi dove partecip\u00f2 ai voli per l'evacuazione dei feriti da Pleiku. Dal gennaio 1954 si occup\u00f2 dei voli per l'evacuazione dei feriti dalla Battaglia di Dien Bien Phu prendendo parte a pi\u00f9 di 40 missioni di recupero. I suoi primi pazienti furono principalmente soldati ammalati, ma dopo la met\u00e0 di marzo la maggioranza era costituita da feriti in battaglia. A volte gli aerei della Croce Rossa erano costretti ad atterrare sotto il fuoco dell'artiglieria Vietminh.\nIl 27 marzo 1954, quando un C-47 della Croce Rossa con la Galard a bordo tent\u00f2 di atterrare di notte sulla corta pista di atterraggio di Dien Bien Phu si danneggi\u00f2 seriamente. L'aereo non pot\u00e9 essere riparato nel bel mezzo della pista cosicch\u00e9 il giorno dopo l'artiglieria Vietminh pot\u00e9 distruggerlo assieme alla pista di atterraggio.\nGalard prest\u00f2 quindi servizio in un ospedale da campo sotto il comando del dottor Paul Grauwin dove continu\u00f2 il suo servizio volontario di infermiera. Sebbene gli uomini dello staff medico fossero inizialmente in apprensione - era la sola donna nella base - alla fine si occuparono di lei, preparandole anche una uniforme improvvisata con pantaloni, scarpe da basket e una t-shirt. Galard fece del suo meglio nonostante dovesse lavorare in condizioni igieniche estremamente precarie, confortando coloro che erano in punto di morte e cercando di mantenere alto il morale nonostante il crescente numero di vittime. Molti uomini, in seguito, si complimentarono per i suoi sforzi.\nL'esercito francese a Dien Bien Phu capitol\u00f2 il 7 maggio. I Vietminh consentirono alla Galard ed allo staff medico di continuare a prendersi cura dei loro feriti. La Galard rifiut\u00f2 sempre ogni genere di collaborazione da parte loro. Quando alcuni dei Vietminh cominciarono a razziare le medicine, lei ne nascose alcune nei letti.\nIl 24 maggio, Genevieve de Galard fu evacuata ad Hanoi, parzialmente contro la sua volont\u00e0.\nPer l'eroismo dimostrato in quei terribili giorni, Genevi\u00e8ve ricevette dal Colonnello de Castries la Croix de guerre con palme e la Croce di cavaliere della Legione d'Onore.\nVive attualmente a Parigi con suo marito."}
{"id": "594776", "revid": "26891", "url": "https://it.wikipedia.org/wiki?curid=594776", "title": "Classe Liberty", "text": ""}
{"id": "594777", "revid": "287204", "url": "https://it.wikipedia.org/wiki?curid=594777", "title": "Genevieve de Galard", "text": ""}
{"id": "594778", "revid": "26891", "url": "https://it.wikipedia.org/wiki?curid=594778", "title": "Liberty ship", "text": ""}
{"id": "594780", "revid": "106872", "url": "https://it.wikipedia.org/wiki?curid=594780", "title": "Classe Salem", "text": ""}
{"id": "594781", "revid": "35804", "url": "https://it.wikipedia.org/wiki?curid=594781", "title": "Compositori", "text": ""}
{"id": "594782", "revid": "34928", "url": "https://it.wikipedia.org/wiki?curid=594782", "title": "John Dunstaple", "text": ""}
{"id": "594786", "revid": "89436", "url": "https://it.wikipedia.org/wiki?curid=594786", "title": "Genevi\u00e8ve de Galard-Terraube", "text": ""}
{"id": "594787", "revid": "767487", "url": "https://it.wikipedia.org/wiki?curid=594787", "title": "V\u00edctor Mareco", "text": "Carriera.\nClub.\nViene ingaggiato dal Brescia nella stagione 2001-2002. Alla sua prima stagione in Italia esordisce in Serie A il 5 ottobre 2002 nella partita -Brescia, giocando poi un totale di 11 partite.\nNella stagione successiva colleziona altre 10 presenze e nel 2004-2005, oltre alle 23 partite giocate, arriva anche il suo primo gol.\nLa squadra retrocede in Serie B e Mareco diventa titolare nel campionato cadetto, totalizzando 32 presenze e mettendo a segno 3 reti. Il 31 agosto 2011 passa in prestito all'Hellas Verona, in Serie B.\nAl termine della stagione, svincolatosi dal Brescia, torna in patria al Club Cerro Porte\u00f1o con cui vince il Torneo Clausura 2013 e il Torneo Apertura 2015\nStatistiche.\nPresenze e reti nei club.\n\"Statistiche aggiornate al 29 agosto 2017\"."}
{"id": "594790", "revid": "196390", "url": "https://it.wikipedia.org/wiki?curid=594790", "title": "Scir\u00e8 (sommergibile 2004)", "text": ""}
{"id": "594791", "revid": "547992", "url": "https://it.wikipedia.org/wiki?curid=594791", "title": "Maria Maddalena d'Austria", "text": "Biografia.\nInfanzia.\nEra la figlia di Carlo II, arciduca d'Austria, e di sua moglie, Maria Anna di Baviera.\nMatrimonio.\nNel 1608 spos\u00f2 l'erede al trono di Toscana, che l'anno successivo divenne granduca col nome di Cosimo II. Ferdinando I de' Medici, il padre di Cosimo, organizz\u00f2 questo matrimonio per placare l'animosit\u00e0 della Spagna (dove la sorella di Maria Maddalena era la regina in carica) verso la Toscana, che fino ad allora aveva avuto matrimoni filo-francesi.\nReggente.\nDopo la prematura morte del marito nel 1621, si dedic\u00f2 con la suocera Cristina di Lorena all'educazione dei figli, in particolare del futuro granduca Ferdinando II, ebbe inoltre in eredit\u00e0 il governo della citt\u00e0 di San Miniato fino alla morte e si adoper\u00f2 affinch\u00e9 la cittadina divenisse Diocesi.\nSi interess\u00f2 di scienze e procur\u00f2 ai suoi figli un'educazione lungimirante scegliendo come precettori alcuni scienziati allievi di Galileo Galilei.\nMorte.\nDurante un viaggio di stato in direzione di Vienna per incontrare il fratello, l'imperatore Ferdinando II, dopo aver visitato l'altro fratello Leopoldo a Innsbruck, Maria Maddalena mor\u00ec improvvisamente a Passavia, il 1\u00ba novembre 1631.\nNel 1857, durante una prima ricognizione delle salme dei Medici, cos\u00ec venne ritrovato il suo corpo: \nDiscendenza.\nMaria Maddalena e Cosimo ebbero otto figli:"}
{"id": "594792", "revid": "767487", "url": "https://it.wikipedia.org/wiki?curid=594792", "title": "La testa di Giano", "text": "La testa di Giano (\"Der Januskopf\") \u00e8 un film muto del 1920 diretto da Friedrich Wilhelm Murnau.\nLiberamente tratto dal romanzo breve \"Lo strano caso del dottor Jekyll e del signor Hyde\" (1886) di Robert Louis Stevenson, \u00e8 andato perso, e non ne rimangono che alcuni fotogrammi.\nQuinta regia di Murnau, \u00e8 considerato un film importante per la presenza del tema del doppio, naturalmente rielaborato nella maniera espressionistica e psicoanalitica tipica della cultura tedesca del periodo.\nLa traduzione letterale del titolo (\"La testa di Giano\") \u00e8 il riferimento ad una statua che sarebbe una specie di \"testimone muto\" dell'intera vicenda.\nTrama.\nIn questa versione di Murnau del romanzo di Stevenson, il personaggio del dottor Jekyll si chiama \"dottor Warren\" e il suo alter ego Mr. Hyde si chiama invece \"mister O'Connor\".\nIl dottore \u00e8 affascinato da un busto bifronte, acquistato da un antiquario, che raffigura il volto di un dio su un lato e un demone sull'altro, metafore della doppiezza della natura umana. Vorrebbe donare la statua alla ragazza che ama, Jane Lanyon, che per\u00f2 la rifiuta. Il busto si trover\u00e0 poi nell'inquietante casa di Withechapel dove abita Hyde. Il dottore la riacquista ad un'asta e la riporta nel suo laboratorio. Il fascino della sinistra scultura lo condurr\u00e0 alla perdizione...\nProduzione.\nLe notizie sul film sono tratte dalla lettura del copione, commentata da Lotte H. Eisner.\nIl film, composto di 6 atti, era lungo 2300 metri.\nLo sceneggiatore Hans Janowitz aveva collaborato alla sceneggiatura de \"Il gabinetto del dottor Caligari\", ma qui fa scelte artistiche diverse e si allontana dallo stile linguistico dell'espressionismo. Adotta uno stile essenziale e solenne, non sottolinea gli elementi drammatici, ambienta le scene in esterni e d\u00e0 poche istruzioni all'attore Conrad Veidt che interpreta il personaggio principale, lasciandolo libero nella recitazione.\nPrima.\nLa prima del film avvenne il 26 agosto 1920 alla Marmorhaus."}
{"id": "594793", "revid": "196390", "url": "https://it.wikipedia.org/wiki?curid=594793", "title": "Todaro (sommergibile)", "text": ""}
{"id": "594800", "revid": "466539", "url": "https://it.wikipedia.org/wiki?curid=594800", "title": "Antonio Russi", "text": "Biografia.\nFigura di primo piano nella storia della critica letteraria italiana, si trasferisce negli Stati Uniti nel secondo dopoguerra per insegnare nell'Universit\u00e0 di Princeton e in quella dell'Indiana. Rientrato in Italia ottiene la cattedra di estetica all'Universit\u00e0 di Pisa, che tiene fino al 1992. Alla Scuola Normale Superiore insegn\u00f2, come professore incaricato, Letterature moderne e contemporanee. Nel 1946 aveva diretto la rivista \"La strada: poesia italiana d'oggi\", un bimestrale che cess\u00f2 le pubblicazioni dopo il terzo numero nel 1947."}
{"id": "594802", "revid": "1005847", "url": "https://it.wikipedia.org/wiki?curid=594802", "title": "Europarlamentari dell'Italia della II legislatura", "text": "Gli europarlamentari dell'Italia della II legislatura, eletti in occasione delle elezioni europee del 1984, furono i seguenti."}
{"id": "594812", "revid": "125774312", "url": "https://it.wikipedia.org/wiki?curid=594812", "title": "Giovent\u00f9 italiana del littorio", "text": "La Giovent\u00f9 italiana del Littorio (GIL) era un'organizzazione giovanile fascista. Fu l'ultima organizzazione giovanile del Partito Nazionale Fascista\nStoria.\nFu fondata il 27 ottobre 1937 (XVI dell'era fascista) dalle ceneri dei Fasci giovanili di combattimento (18-21 anni), con lo scopo di accrescere la preparazione spirituale, sportiva e militare dei ragazzi italiani fondata sui principi dell'ideologia del regime.\nIn essa conflu\u00ec anche l'Opera nazionale balilla, creata per i giovani di ambo i sessi dai 6 ai 18 anni, e tutte le organizzazioni che ad essa facevano capo, rispondendo direttamente alla segreteria nazionale del PNF.\nNel 1942 fu fondata la Giovent\u00f9 italiana del Littorio all'estero (GILE). \nNel dopoguerra.\nSciolta dopo il 25 luglio 1943, con decreto del Capo del governo del 6 maggio 1944 venne nominato un commissario per la ridenominata Giovent\u00f9 italiana (GI), il cui fine era provvedere alla conservazione e temporanea amministrazione del patrimonio dell'ex GIL. Finita la guerra la Giovent\u00f9 italiana fu posta alle dipendenze del Ministero del tesoro.\nNel 1972 la Giovent\u00f9 italiana fu individuata come persona giuridica e riconosciuta come ente pubblico.\nVenne soppressa con la legge 18 novembre 1975, n. 764; gli immobili dell'ente passarono al demanio e il personale alle regioni o in altre pubbliche amministrazioni.\nFormalmente per\u00f2 la G.I. fu soppressa nel febbraio 1996 dal Parlamento repubblicano.\nCompiti.\nI compiti della GIL a favore dei giovani erano:\nGiuramento.\nLa formula del giuramento era: \u00abNel nome di Dio e dell'Italia giuro di eseguire gli ordini del Duce e di servire con tutte le mie forze e se \u00e8 necessario col mio sangue la causa della Rivoluzione Fascista.\u00bb Il giuramento era riportato sul retro della tessera della GIL, ma compare anche su edifici di epoca fascista, come sulla torre della ex-Casa della GIL di Forl\u00ec. Si tratta dell'ex casa del Balilla \"Arnaldo Mussolini\", poi della GIL, un palazzo polivalente costruito sull'allora viale Benito Mussolini, oggi viale della Libert\u00e0. Sulla torre \u00e8 ancora visibile la traccia del giuramento, conservate come testimonianza storica anche dopo il restauro del 2010.\nOrganizzazione.\nLa GIL era organizzata in:\nPreparazione militare dei giovani.\nLa GIL organizzava ogni anno, in tutta Italia, presso i Fasci giovanili di combattimento, corsi premilitari, allo scopo di addestrare alle armi i giovani che avevano compiuto il 18\u00ba anno di et\u00e0, sicch\u00e9, venuto il tempo dell'obbligo di leva, essi entravano a far parte delle forze armate dello Stato con il necessario allenamento fisico e spirituale."}
{"id": "594817", "revid": "287204", "url": "https://it.wikipedia.org/wiki?curid=594817", "title": "Tiberio Titi", "text": "Secondo le \"Notizie de' Professori del Disegno da Cimabue in qua\" (Firenze 1681-1728) di Filippo Baldinucci lavor\u00f2 nella bottega del padre e dopo la sua morte (1603) termin\u00f2 alcune sue opere, tra cui:\nSpecializzatosi nella ritrattistica, lavor\u00f2 per la nobilt\u00e0 fiorentina e fu ritrattista ufficiale dei granduchi Medici, un'attivit\u00e0 che gli diede una certa fama e gli frutt\u00f2 commissioni in altre citt\u00e0 italiane.\nIl suo stile \u00e8 magnificente ma legato a un calligrafismo idealizzato che ben si addice alle effigie aristocratiche."}
{"id": "594821", "revid": "287204", "url": "https://it.wikipedia.org/wiki?curid=594821", "title": "John Ostrom", "text": "Sposato con Nancy Hartman, ebbe due figli. Fu un uomo modesto, amato da tutti i suoi colleghi, e senza dubbio geniale.\nLe sue scoperte hanno ispirato il soggetto del film \"Jurassic Park\", dove venne utilizzata una versione cinematografica del \"Deinonychus\" abbastanza fedele alla realt\u00e0, tranne che per il nome (nella finzione fu usato il nome di \"Velociraptor\").\nScomparso nel 2005, il suo corpo verr\u00e0 in seguito cremato.\nIl \"Deinonychus\".\nNel 1964 John Ostrom, lavorando nello stato americano del Montana, si imbatt\u00e9 in uno scheletro fossile, la cui caratteristica pi\u00f9 vistosa era la zampa artigliata con tre dita: questo fossile era differente da qualsiasi altra cosa fino ad allora scoperta, e risaliva approssimativamente all'epoca del Cretaceo inferiore.\nNon era simile a una zampa di uccello e aveva un affilato artiglio sul dito centrale: Ostrom chiam\u00f2 questo nuovo dinosauro \"Deinonychus\", che significa \"terribile artiglio\", consolidando una delle prove della tesi (da molti sostenuta) secondo cui i dinosauri si siano evoluti in uccelli circa 150 milioni di anni fa.\nNel 1969, John Ostrom e il suo allievo (Bob Bakker) descrissero per la prima volta il \"Deinonychus\": struttura leggerissima, coda rigida, zampe posteriori potenti e snelle e un cervello relativamente grande.\nLa teoria della \"Dinosaur Rennaissance\".\nA cavallo tra gli anni '60 e '70 si afferm\u00f2 la teoria della \"Dinosaur Rennaissance\", secondo la quale i grandi rettili, contrariamente a quanto si era creduto fino a quel momento, fossero animali a sangue caldo e veloci nei movimenti.\nLo studio del \"Deinonychus\" evidenziava alla comunit\u00e0 scientifica (ma non tutti condivisero queste conclusioni) che i dinosauri non fossero rettili lenti e stupidi, ma che molti di loro (se non tutti) fossero agili e intelligenti, nonch\u00e9 a sangue caldo.\nQuesta nuova visione dei dinosauri negli anni seguenti \u00e8 stata limitata ai dinosauri pi\u00f9 piccoli, come appunto \"Deinonychus\" e gli altri celurosauri, mentre i dinosauri pi\u00f9 grandi (soprattutto erbivori) vengono tuttora considerati lenti e poco intelligenti, con l'eccezione degli adrosauridi."}
{"id": "594823", "revid": "767487", "url": "https://it.wikipedia.org/wiki?curid=594823", "title": "Paul Landers", "text": "Biografia.\nPaul nacque a Berlino Est, col nome Heiko Hiersche, figlio degli slavi Anton ed Erika Hiersche. Sua madre proveniva da E\u0142k in Mazuria, Polonia, e suo padre da B\u00f6hmisch Kahn, oggi Velk\u00e9 Chvojno, Repubblica Ceca. Entrambi i genitori hanno dovuto lasciare i loro paesi d'origine dopo la seconda guerra mondiale e si sono incontrati durante gli studi a Halle (Saale). Landers visse a Mosca per un breve periodo da bambino. Sa parlare un po' il russo; tuttavia, non sa leggerlo o scriverlo.\nVita privata.\nQuando spos\u00f2 Nikki Landers nel 1984 (all'et\u00e0 di 20 anni), prese il cognome di sua moglie e cambi\u00f2 il proprio nome, diventando Paul Landers. Dopo il loro divorzio nel 1987, ha mantenuto il cognome Landers. Paul ha anche un figlio nato nel 1990, Emil Reinke, ed una figlia minore, Lilly Landers.\nCarriera musicale.\nNel 1983, all'et\u00e0 di 18 anni, Paul Landers divenne parte della band punk della Germania Est \"Feeling B\", fondata dal cantante Aljoscha Rompe e dal batterista Alexander Kriening. Alcune settimane dopo hanno reclutato il sedicenne Christian \"Flake\" Lorenz per suonare il basso, sebbene Flake suonasse solo un organo in quel momento. Lorenz ha usato il suo organo per creare suoni di basso per la nuova band. La band ha avuto diversi batteristi temporanei, tra cui Christoph \"Doom\" Schneider pi\u00f9 avanti nella loro carriera. Landers ha anche suonato in un certo numero di altre band tra cui i \"Die Firma\" e i \"Die Magdalene Keibel Combo\".\nVerso la fine degli anni '80, Landers incontr\u00f2 Till Lindemann durante alcune proiezioni del documentario della GDR \"fl\u00fcstern und SCHREIEN\", che mostrava prima di tutto alcune variet\u00e0 delle culture musicali giovanili nella RDT. Incontr\u00f2 anche Richard Kruspe, un amico di Lindemann, durante questo periodo. A volte, dopo questo, Landers suonava la chitarra nella band di Lindemanns e Kruspe \"First Arsch\". Nel 1992, quella band pubblic\u00f2 il loro unico album, \"Saddle up\". Lindemann, Kruspe, Schneider e il bassista Oliver \"Ollie\" Riedel formano una nuova band chiamata \"Templeprayers\" nel 1993. Hanno vinto il Berlin Senate Metro Beat Contest nel 1994 che ha permesso loro di registrare una demo a quattro tracce professionalmente registrata. Landers e Flake si unirono presto a questa band, che divenne nota come \"Rammstein\"."}
{"id": "594828", "revid": "1573940", "url": "https://it.wikipedia.org/wiki?curid=594828", "title": "Empidornis semipartitus", "text": "L'uccello d'argento (Empidornis semipartitus ()) \u00e8 un uccello passeriforme facente parte della famiglia dei Muscicapidi, diffuso in Africa orientale. \u00c8 l'unica specie nota del genere Empidornis.\nDescrizione.\nPiumaggio grigio argenteo sopra e arancione sgargiante sotto. Il suo abito giovanile ha macchie sgargianti dal contorno nero nelle parti superiori, di colore grigio scamosciato e di nero sulla gola e sul petto.\nBiologia.\nCanto.\nBrevi cinguetti che assomigliano leggermente al tordo, a volte con la nota finale pi\u00f9 alta e pi\u00f9 acuta, \"eee-sleeur-eeee\" o \"sweet siursur-eet-seet\"; a volte anche un \"eep-eep churEErip, eep-eep cherip chch chchch eee\" pi\u00f9 lungo, abbellito con note \"seep\" gracidanti.\nDistribuzione e habitat.\nLa specie \u00e8 diffusa in Africa orientale (Etiopia, Kenya, Sudan, Sudan del Sud, Tanzania e Uganda)."}
{"id": "594830", "revid": "132406", "url": "https://it.wikipedia.org/wiki?curid=594830", "title": "David LaChapelle", "text": "\u00c8 stato attivo nei campi della moda, della pubblicit\u00e0 ed in senso lato alla fotografia d'arte. Noto per il suo stile di stampo surreale e spesso caricaturale, ha prodotto anche foto di nudo maschile e femminile.\nBiografia.\nLaChapelle ha frequentato la \"North Carolina School of the Arts\" e successivamente la \"School of the Arts\" di New York. Dopo un rapido passaggio nei marines, un matrimonio a Londra, David ritorna a New York lavorando come fotografo. Fu Andy Warhol ad offrire a LaChapelle il suo primo incarico professionale fotografico per la rivista \"Interview magazine\", fondato e curato da Warhol per cui La Chapelle cur\u00f2 una copertina. \nInoltre ha lavorato per copertine e servizi fotografici di riviste, fra cui \"Vanity Fair\", \"GQ\", \"The New York Times Magazine\", \"Vogue\", \"The Face\", \"Arena Homme +\", \"Details\" e \"Rolling Stone\".\nLaChapelle nella sua lunga carriera artistica ha esplorato ogni tipo di genere fotografico, non limitandosi alle foto su commissione per i grandi nomi della musica e per le riviste, ma creando scatti originali che si configurano come veri e propri quadri. La vera svolta artistica nella sua carriera arriva nel 2006, quando il fotografo visita la Cappella Sistina, e decide di lasciare il mondo della pubblicit\u00e0 per dedicarsi interamente all'arte.. Segue la famosa serie degli scatti biblici, \"The Deluge\" in cui l'artista rielabora miti della cristianit\u00e0, icone religiose e scene biblice in chiave moderna, e che diventano una vera e propria reinterpretazione della societ\u00e0 consumistica. A questa serie di scatti hanno partecipato celebrit\u00e0 come Michael Jackson e Naomi Campbell. A causa di questi scatti David LaChapelle \u00e8 stato al centro di molte polemiche, che lo accusavano di nudismo eccessivo, profanit\u00e0 e mancanza di rispetto. .\nDavid LaChapelle \u00e8 attivo anche comeregista di videoclip musicali, nel 2005 ha diretto il documentario \"Rize\", premiato al Sundance Film Festival. Il lavoro, girato nei sobborghi periferici di Los Angeles illustra le nuove forme di ballo (tra cui il Krumping) esplose nei ghetti neri della citt\u00e0. Le celebrit\u00e0 che hanno posato per lui sono moltissime, fra le quali spiccano (citate dallo stesso David come sue muse ispiratrici): Courtney Love, Pamela Anderson e la donna transgender Amanda Lepore. Inoltre artisti come Angelina Jolie, Madonna, Benicio del Toro, Lana Del Rey, Tupac Shakur, Marilyn Manson, Elizabeth Taylor, Carmen Electra, Valeria Marini, Bj\u00f6rk, River Phoenix, Tori Amos, Drew Barrymore, Michael Jackson, Aaliyah, Leonardo DiCaprio, Uma Thurman, Shirley Manson, David Duchovny, Rose McGowan, Lindsay Lohan, Sarah Jessica Parker, Eminem, Lady Gaga, Nicki Minaj, Kanye West, Rihanna, Travis Scott politici come Hillary Clinton e atleti come Lance Armstrong e David Beckham e Whitney Houston. \nHa anche realizzato il promo della Prima Stagione di \"Desperate Housewives\" e di \"Lost\" per Channel 4, rete televisiva inglese, e della Quarta Stagione sempre di Desperate Housewives per l'ABC, il canale americano che trasmette il telefilm e altre campagne pubblicitarie per Iceberg, Tommy Hilfiger, Schweppes, Nokia, Lavazza, Armani Jeans, Motorola, L'Or\u00e9al, Coca-Cola, Diesel, Smirnoff, H&amp;M e Burger King. Nel 2019 firma il manifesto del Festival dei Due Mondi di Spoleto, 62\u00aa edizione.\nDal 2006 David LaChapelle vive in una fattoria biologica alle Hawaii, da lui fondata, dove non c'\u00e8 traccia del mondo moderno e tutto \u00e8 alimentato tramite energia solare e idrica. Ha pi\u00f9 volte dichiarato che questa sua scelta \u00e8 stata spronata dal bisogno di isolarsi a seguito del lavoro frenetico con cui si stava cimentando nel campo della pubblicit\u00e0, e di sentire il bisogno di dedicarsi interamente all'arte.. \nStile fotografico.\nLo stile del fotografo, estremamente riconoscibile \u00e8 gi\u00e0 evidente nel suo primo libro fotografico, \"LaChapelle Land\". La sua cifra stilistica sono scatti surreali, caratterizzati da colori accesi, quasi fluo, atmosfere oniriche, a volte bizzarre. Il suo lavoro \u00e8 stato spesso descritto come barocco, perfino eccessivo, in cui \u00e8 chiara una visione della modernit\u00e0 caratterizzata da una spiccata ironia. La sua \u00e8 una fotografia fortemente costruita. . \nLa Chapelle adora raccontare la modernit\u00e0 a modo suo, molto pop e senza intellettualismi, la sua seconda pubblicazione \"Hotel LaChapelle\" contiene svariati scatti di celebrit\u00e0. Sia \"Artists and Prostitutes\" (in tiratura limitata, venduto a 1500 dollari il pezzo, con l'autografo dell'artista) che \"Heaven to Hell\" sono stati molto apprezzati dal pubblico. Tra le sue maggiori influenze cita spesso i pittori Andrea Pozzo e Caravaggio e gli artisti Salvador Dal\u00ed, Jeff Koons, Michelangelo e Cindy Sherman.\nUno dei fil rouge ricorrenti nell'arte di Le Chapelle \u00e8 la critica al sogno americano, fatta con leggerezza e una spiazzante ironia; famoso \u00e8 lo scatto che ritrae una ragazza di cui si vedono solo le gambe perch\u00e8 \u00e8 ricoperta da un gigantesco gonfiabile a forma di hamburger. . Negli ultimi anni LaChapelle \u00e8 molto attento alla tematica ambientale, tanto da dedicarci la sua attivit\u00e0 artistica pi\u00f9 recente, come la mostra Atti Divini, che pone l'accento su come le costruzioni dell'uomo feriscano il paesaggio circostante.\nMostre.\nTorino, \"Atti Divini\", 14 giugno 2019 - 06 gennaio 2020, Citroniera delle Scuderie Juvarriane - Reggia di Venaria Reale\nRoma, \"Dopo il Diluvio\", 16 aprile - 1 settembre 2015, Palazzo delle Esposizioni\nNapoli, \"David LaChapelle,\" 8 dicembre 2021- 6 marzo 2022, Cappella palatina del Maschio Angioino"}
{"id": "594834", "revid": "1915706", "url": "https://it.wikipedia.org/wiki?curid=594834", "title": "L-DOPA", "text": "La \"\"-DOPA, o levodopa, \u00e8 un amminoacido intermedio nella via biosintetica della dopamina. In clinica medica \u00e8 utilizzata per il trattamento della malattia di Parkinson e di alcuni parkinsonismi per controllare i sintomi bradicinetici evidenti nella malattia ed \u00e8 il farmaco pi\u00f9 efficace per migliorare la qualit\u00e0 della vita nei pazienti con malattia di Parkinson idiopatica.\nChimica.\n\"La \"-DOPA, ovvero la \"\"-3,4-diidrossifenilalanina (in inglese DiOxyPhenylAlanine da cui l'acronimo), \u00e8 un \"\u03b1\"-amminoacido non proteico, strutturalmente simile alla \"\"-fenilalanina e, soprattutto, alla \"\"-tirosina dalla quale deriva e con la quale condivide l'appartenenza alla serie sterica \"\" di Fischer (comune a tutti i comuni amminoacidi proteici).\n\u00c8 una sostanza cristallina bianca inodore e insapore, altofondente (276-278\u00a0\u00b0C), che come gli altri amminoacidi esiste in forma zwitterionica (punto isoelettrico pI = 5,5). Come la maggior parte dei fenoli, si ossida all'aria, specialmente se umida, colorandosi. \u00c8 poco solubile in acqua e insolubile nei comuni solventi organici.\nLa \"\"-DOPA \u00e8 otticamente attiva, levogira, [\u03b1]D13 = \u221213,1\u00b0. Occorre tener presente che non c'\u00e8 alcuna correlazione tra il segno (\u2212) dell'attivit\u00e0 ottica (da cui il nome \"levodopa\") e la serie sterica di appartenenza (\"\").\nLa \"\"-DOPA \u00e8 biosintetizzata per azione della tirosina idrossilasi sull'amminoacido -tirosina. \u00c8 il precursore di importanti neurotrasmettitori catecolaminici, quali dopamina, noradrenalina (norepinefrina) e adrenalina (epinefrina). In particolare, la dopamina si forma per decarbossilazione enzimatica della -DOPA.\nUso terapeutico.\nLa malattia di Parkinson \u00e8 causata dalla perdita di neuroni dopaminergici a livello della sostanza nera compatta del mesencefalo. La conseguente diminuzione di dopamina in questa area e lo squilibrio eccitatorio inibitorio che ne deriva sarebbe responsabile dei disturbi extrapiramidali tipici di chi \u00e8 afflitto da tale patologia. La \"\"-DOPA \u00e8 utilizzata come profarmaco della dopamina, nel trattamento del Parkinson, in quanto quest'ultima non \u00e8 in grado di attraversare la barriera ematoencefalica, la \"\"-DOPA invece grazie a un sistema di trasporto di amminoacidi riesce a entrare nel sistema nervoso centrale e una volta qui viene metabolizzata in dopamina, avvalendosi di un enzima (la\u00a0DOPA decarbossilasi). Il presupposto clinico dell'uso della \"\"-DOPA parte proprio dall'osservazione di una carenza di dopamina nella sostanza nera, e non essendo utile la somministrazione di questa si adopera la \"\"-DOPA per ripristinare i livelli di dopamina in questa zona. Nella pratica medica si somministrano circa 100\u00a0mg di \"\"-DOPA e 25 di benserazide.\nAvvertenze.\n\"Interruzione della terapia con \"\"-DOPA\": la sospensione repentina di \"\"-DOPA potrebbe scatenare la comparsa di sindrome maligna (SM). Tale sindrome, simile alla sindrome neurolettica maligna, \u00e8 caratterizzata da ipertermia, rigidit\u00e0 e aumentata concentrazione di creatin-fosfochinasi sierica; altri sintomi comprendono ipo/ipertensione, tachicardia, sudorazione, aumento degli enzimi epatici, leucocitosi. Nei pazienti in terapia dopaminergica, la comparsa di ipertermia (temperatura corporea &gt; 38\u00a0\u00b0C) senza causa apparente, eventualmente associata a rigidit\u00e0 e stupor potrebbe indicare sindrome maligna da interruzione del trattamento con \"\"-DOPA. La sindrome maligna pu\u00f2 essere causata anche dalla sospensione di farmaci anti-parkinsoniani diversi dalla \"\"-DOPA e dal fenomeno di \"wearing off\" (diminuzione dell'attivit\u00e0 del farmaco dopo anni di terapia). Il trattamento della sindrome maligna prevede la somministrazione endovena di liquidi, l'abbassamento della temperatura corporea, il ricorso a farmaci dopaminergici quali \"\"-DOPA e bromocriptina, a miorilassanti (dantrolene sodico) e antibiotici se presenti infezioni. Gravi complicanze della sindrome maligna sono rappresentate da rabdomiolisi, insufficienza renale acuta e coagulazione intravascolare disseminata.\nFarmacocinetica.\nLa \"\"-DOPA viene somministrata per via orale e assorbita a livello intestinale da carrier per gli amminoacidi aromatici, per poi entrare nel circolo sistemico. In periferia esiste un enzima, la DOPA decarbossilasi (presente anche a livello centrale) che catalizza la trasformazione della \"\"-DOPA in dopamina. Poich\u00e9 la dopamina a livello periferico non ha effetti terapeutici ma anzi \u00e8 causa di spiacevoli effetti collaterali, si cerca di inibire la dopa decarbossilasi periferica con la somministrazione contemporanea di inibitori della decarbossilasi, quali carbidopa e benserazide, in modo che possa essere maggiore la quantit\u00e0 di \"\"-DOPA che giunge nel sistema nervoso centrale. Giunta nel cervello, la \"\"-DOPA viene captata dalle terminazioni dopaminergiche dove, per azione di uno specifico carrier, penetra nei neuroni e viene trasformata in dopamina dalla dopa decarbossilasi. La dopamina prodotta, accumulata in vescicole sinaptiche, viene poi liberata nel vallo sinaptico per agire sui neuroni post-sinaptici ed esplicare il proprio effetto terapeutico.\nIl sistema nervoso centrale non \u00e8 per\u00f2 costituito unicamente da neuroni, ma sono presenti anche altre cellule, definite cellule gliali che hanno funzione trofica e di sostegno (sostanzialmente sorreggono fisicamente e metabolicamente i neuroni). Anche le cellule gliali posseggono la dopa decarbossilasi ma, al contrario dei neuroni, non sono in grado di immagazzinare la dopamina prodotta che viene perci\u00f2 immediatamente degradata. Quote rilevanti di \"\"-DOPA sono perci\u00f2 metabolizzate in dopamina dalle cellule gliali senza che se ne possa avere un beneficio terapeutico.\nEffetti collaterali.\nLa dopamina e i neuroni dopaminergici controllano il centro del vomito, localizzato nel pavimento del IV ventricolo del tronco encefalico, lo stimolo del vomito e la nausea che talvolta si accompagnano alla somministrazione della \"\"-DOPA possono essere attenuate mangiando quindici minuti dopo l'assunzione del farmaco, \u00e8 importante evitare cibi ricchi di amminoacidi aromatici che diminuiscono l'assorbimento della \"\"-DOPA.\nPoich\u00e9 il morbo di Parkinson \u00e8 una patologia neurodegenerativa continua che non \u00e8 possibile ancora bloccare, dopo 2-5 anni di terapia con \"\"-DOPA \u00e8 possibile rilevare una diminuzione della sua attivit\u00e0. Tale effetto \u00e8 definito wearing off, cio\u00e8 una diminuzione dell'attivit\u00e0 della \"\"-DOPA dovuta alla progressiva distruzione dei neuroni dopaminergici. Accanto a tale effetto, si pu\u00f2 descrivere il periodo on-off, che \u00e8 una fluttuazione dell'attivit\u00e0 della \"\"-DOPA causata da diversi fattori: variazione dell'assorbimento intestinale di \"\"-DOPA; bassa emivita del farmaco (1-2 ore) che causa fluttuazioni plasmatiche e quindi fluttuazioni della risposta motoria; variazione della dinamica recettoriale della dopamina: se esponiamo un recettore ad alte concentrazioni di ligando, il recettore pu\u00f2 subire un processo definito di desensitizzazione, che \u00e8 causa della diminuita attivit\u00e0 del farmaco.\nEffetti collaterali: tra i pi\u00f9 frequenti si possono cos\u00ec evidenziare: \"wearing off\", periodo on-off, nausea (meno frequente se al farmaco si associa la carbidopa), vomito, inappetenza, anoressia, ipotensione ortostatica, aritmie, turbe psichiche e discinesie.\nLa \"\"-DOPA rimane ancora il farmaco di scelta nella terapia antiparkinsoniana, sebbene sia possibile coadiuvarne l'attivit\u00e0 con altri farmaci e ne siano ampiamente riconosciuti i limiti."}
{"id": "594839", "revid": "1305772", "url": "https://it.wikipedia.org/wiki?curid=594839", "title": "Biohazard", "text": "I Biohazard sono un gruppo musicale alternative metal statunitense formatosi a Brooklyn (New York) nel 1987.\nSono noti per essere stati tra i primi gruppi a fondere elementi di hardcore punk con il metal e l'hip hop, precedendo cos\u00ec i gruppi dell'ondata nu metal degli anni novanta come Korn, Deftones e Limp Bizkit. I testi del gruppo erano, inoltre, incentrati in gran parte sulla vita nei bassifondi di New York.\nNel 2006 il gruppo si sciolse per poi riformarsi nel 2008.\nStoria del gruppo.\n1987-1991: gli inizi.\nLa formazione originale comprendeva il cantante e bassista Evan Seinfeld, il chitarrista Bobby Hambel, e il batterista Anthony Meo. Successivamente si un\u00ec al gruppo il cantante e chitarrista Billy Graziadei.\nGli esordi del gruppo non furono semplici. Nel 1988 pubblicarono il loro primo demo, che li vide protagonisti di feroci contestazioni da parte dei giornalisti. In pratica, a causa di un pezzo presente nel demo, vennero accusati di scrivere testi di ispirazione fascista e che riconducevano alla \"supremazia bianca\". Le accuse erano comunque infondate, anche perch\u00e9 i giornalisti probabilmente ignoravano il fatto che sia Seinfeld che Danny Schuler (batterista che sostituir\u00e0 Anthony Meo subito dopo la pubblicazione del suddetto demo) erano ebrei. Le accuse di razzismo a loro rivolte sono comunque sempre state nettamente negate. Il gruppo ha infatti sempre espresso nei suoi testi sentimenti di tolleranza e anti razzisti.\nForti di molte esibizioni dal vivo, anche se non considerati pienamente come facenti parte della scena New York hardcore, si trovarono comunque a condividere il palco con gruppi facenti parte di detta scena, come i Cro-Mags e gli Agnostic Front. Inoltre strinsero una solida amicizia con la band hardcore del New Jersey Mucky Pup, nonostante molti locali rifiutassero di avere i Biohazard come opening-act dei Mucky Pup, per timore che l'esibizione potesse portare a manifestazioni di violenza non volute. Per ovviare a questo problema, i Mucky Pup invitavano i membri dei Biohazard a salire sul palco ed eseguire alcuni brani prima dell'inizio del loro set.\nNel 1990 i Biohazard firmano un contratto con la Maze Records, dopo che il gruppo pubblic\u00f2 un altro demo nel 1989. Tramite la Maze Records il gruppo pubblic\u00f2 il primo album omonimo. L'album per\u00f2 non venne promosso a dovere dalla casa discografica e solo 40.000 copie del disco vennero vendute. I temi trattati nel loro disco di debutto, incentrato principalmente su Brooklyn e la sua gente, spaziavano dalla guerra tra bande, alla droga ed alla violenza. Comunque grazie a questo disco i Biohazard fecero il loro primo tour in Europa. Al ritorno dal tour, si resero conto che i problemi affrontati nel disco non affliggevano solamente Brooklyn.\n1992-1999: Roadrunner, Warner Bros. e Mercury Records.\nNel 1992 i Biohazard firmarono un contratto con la Roadrunner Records e pubblicarono l'album \"Urban Discipline\". Questo album fece guadagnare loro la notoriet\u00e0 nazionale e mondiale negli ambienti metal e hardcore, con oltre un milione di copie dell'album vendute. Il video del pezzo \"Punishment\" divent\u00f2 il pi\u00f9 trasmesso nella storia della trasmissione di MTV Headbanger's Ball. La band inizi\u00f2 quindi a guadagnare visibilit\u00e0 anche durante i tour, aprendo i concerti di gruppi come House of Pain, Sick of It All, Fishbone e Kyuss.\nNel frattempo alcuni membri dei Mucky Pup avevano formato un nuovo gruppo, i Dog Eat Dog, e i Biohazard che avevano mantenuto i buoni rapporti con i componenti, chiamarono i Dog Eat Dog a fare loro da spalla durante i concerti. Nel tour in Europa, Billy Graziadei diede un demo del gruppo ad un rappresentante della Roadracer Records, sussidiaria della Roadrunner in Europa. Il demo venne inviato agli uffici centrali della Roadrunner a New York, che invi\u00f2 vari osservatori ai concerti dei Dog Eat Dog. Infine anche i Dog Eat Dog vennero messi sotto contratto dalla Roadrunner.\nNel 1993 i Biohazard collaborarono con la band hardcore rap Onyx alla realizzazione di una versione alternativa del loro pezzo \"Slam\". Successivamente i due gruppi realizzarono la title-track della colonna sonora del film \"Judgement Night\" (intitolata \"\"), disco interamente composto da collaborazioni di artisti rap con gruppi rock, grunge e metal, che vendette oltre 2 milioni di copie solo negli Stati Uniti. Questo connubio tra i due gruppi venne chiamato \"Bionyx\".\nSempre nel 1993 il gruppo lascia la Roadrunner per passare alla Warner Brothers Records. Con questa casa discografica i Biohazard realizzano il loro terzo album, \"State of the World Address\", album prodotto da Ed Stasium a Los Angeles contenente il singolo \"How It Is\", che ospita Sen Dog dei Cypress Hill, e del quale fu prodotto anche un videoclip. Durante il tour per la promozione dell'album il gruppo si esib\u00ec nel secondo palco del Monsters of Rock a Castle Donington, nel Leicestershire, Inghilterra. L'esibizione per\u00f2 venne interrotta quasi subito a causa delle continue incursioni del pubblico sul palco. Il gruppo venne bandito per i seguenti due anni dal festival, e quando venne nuovamente inserito nella rosa degli artisti si esib\u00ec sul palco principale.\n\"State of the World Address\" vendette oltre un milione di copie, e la rivista Rolling Stone selezion\u00f2 il logo dei Biohazard come miglior logo dell'anno. Nello stesso anno il chitarrista Bobby Hambel lasci\u00f2 il gruppo per divergenze con gli altri componenti, e and\u00f2 a far parte dei White Devil, gruppo che ospitava anche membri dei Cro-Mags. Successivamente a questa esperienza si allontan\u00f2 definitivamente dal mondo della musica.\nNel 1995 i Biohazard registrano il loro quarto album in studio, \"Mata Le\u00e3o\", con la formazione a tre e la produzione di Dave Jerden. Per il tour del 1996 per la promozione dell'album, il gruppo ingaggia il chitarrista Rob Echeverria proveniente dagli Helmet. Durante il tour, nella data di Amburgo in Germania, il gruppo registra l'esibizione per la produzione del loro primo album dal vivo, \"No Holds Barred\", pubblicato nel 1997 dalla Roadrunner Records.\nNel 1998 Evan Seinfeld inizia la sua carriera da attore impersonando Jaz Hoyt nella serie televisiva OZ, prodotta dalla HBO. Il suo personaggio verr\u00e0 inserito nella seconda serie, ed apparir\u00e0 fino alla sesta ed ultima serie.\nNel 1999 il gruppo lascia la Warner Brothers e firma per la Mercury Records, per la quale produrr\u00e0 il quinto album in studio, \"New World Disorder\", con la produzione ancora di Ed Stasium (anche in \"State of the World Address\"). Il gruppo lascia per\u00f2 quasi subito la Mercury Records per ritornare ad essere indipendente, continuando ad andare in tour in Giappone ed Europa senza il supporto di nessuna casa discografica e di management.\n2000-2006: ultime produzioni e scioglimento.\nDopo il tour indipendente del 2000, il gruppo nel 2001 pubblica la compilation \"Tales from the B-Side\", raccolta di b-side e remix di pezzi gi\u00e0 editi, pubblicata dalla casa discografica Phantom Sound &amp; Vision. Sempre nel 2001 Rob Echeverria lascia il gruppo per sposarsi. Al suo posto viene inserito Leo Curley (ex Outline e All Means Necessary). Nello stesso anno il gruppo firma per la SPV GmbH/Steamhammer per l'Europa e con la Sanctuary Records per la distribuzione fuori dall'Europa.\nNel settembre del 2001 viene pubblicato il sesto album in studio, \"Uncivilization\". In questo album si alternano vari ospiti provenienti da band come Agnostic Front, Hatebreed, Pantera, Slipknot, Sepultura, Cypress Hill e Type O Negative. Subito dopo la pubblicazione di \"Uncivilization\" Leo Curley lascia il gruppo per seguire una carriera solista e viene rimpiazzato da Carmine Vincent, ex Nucleus.\nNel 2002 il gruppo deve cancellare il suo tour europeo a causa di un intervento chirurgico subito da Carmine Vincent. I componenti decidono quindi di cercare un sostituto temporaneo, e viene ingaggiato Scott Roberts dei Cro-Mags, in tempo per partecipare all'Eastpak Resistance Tour insieme ad Agnostic Front, Hatebreed, Discipline, Death Threat e Born from Pain. Nel tour vi sono anche gli All Boro Kings, gruppo composto da ex Mucky Pup e Dog Eat Dog.\nL'anno successivo (2003) il gruppo pubblica il suo settimo album in studio, \"Kill or Be Killed\". Durante il tour per la promozione dell'album nel Nord America insieme a Kittie, Brand New Sin e Eighteen Visions, il gruppo annuncia che Scott Roberts rimarr\u00e0 come componente fisso. Il tour verr\u00e0 per\u00f2 interrotto a causa di una malattia che colp\u00ec Seinfeld.\nA causa dell'inattivit\u00e0 per la malattia di Seinfeld, Graziadei e Schuler collaborano al mixaggio dell'album dal vivo \"\" dei Life of Agony. Una volta guarito Seinfeld, il gruppo ritorn\u00f2 in tour con gruppi spalla come Hatebreed, Agnostic Front, Throwdown e Full Blown Chaos.\nNel 2004 Evan Seinfeld sposa l'attrice porno Tera Patrick, dopo un fidanzamento di due anni. Sotto il nome di Spyder Jones, Seinfeld ha partecipato a diversi film della Patrick.\nVerso la fine del 2004, il gruppo \u00e8 pronto per pubblicare l'ottavo album della propria carriera, ma le registrazioni vanno distrutte nell'incendio dello studio di registrazione. Il gruppo deve quindi forzatamente rifare tutte le registrazioni dell'album da capo, che viene quindi pubblicato nell'agosto del 2005, con il titolo \"Means to an End\".\nNel frattempo Graziadei forma una nuova band che comprende membri dei Kittie e dei The Groovenics, chiamata Suicide City. Nell'ottobre del 2005 lo stesso Graziadei annuncia che \"Means to an End\" sar\u00e0 l'ultimo album dei Biohazard, e che lui continuer\u00e0 con i Suicide City. Nel gennaio del 2006 anche Danny Schuler annuncia l'abbandono della band e la formazione dei Bloodclot, insieme al cantante Jon Josef dei Cro-Mags, al chitarrista Scott Roberts (che quindi lascer\u00e0 i Biohazard) ed al bassista Craig Setari.\nNel febbraio del 2006 Seinfeld partecipa al reality show della VH-1 SuperGroup, insieme tra gli altri a Ted Nugent, Scott Ian degli Anthrax, Sebastian Bach e Jason Bonham dei Bonham. Continua anche il lavoro con la moglie Tera Patrick, nell'industria porno. I due hanno anche fondato nel 2005 un'agenzia di rappresentanza per modelle, la Tera Patrick Agency.\nNel 2006 viene anche realizzato un DVD che ospita un'esibizione dal vivo in Europa insieme ad Agnostic Front e Hatebreed, che vengono ospitate nel DVD con cinque pezzi ognuna.\nReunion, \"Reborn In Defiance\" e addio di Evan Seinfeld.\nNel 2008 la formazione originale decide di riunirsi per un tour che coprir\u00e0 tutta la seconda met\u00e0 dell'anno per festeggiare i 20 anni passati dalla nascita del gruppo. La band ha anche annunciato l'uscita di un nuovo album, che sar\u00e0 intitolato \"Reborn In Defiance\", e la sua uscita \u00e8 programmata per il 20 gennaio 2012. I Biohazard hanno per\u00f2 annunciato anche l'addio del cantante e bassista Evan Seinfeld, sostituito negli ultimi concerti dallo stesso Scott Roberts che era entrato nel gruppo prima dello scioglimento come membro fisso e aveva gi\u00e0 collaborato all'album \"Means to an End\"."}
{"id": "594840", "revid": "765341", "url": "https://it.wikipedia.org/wiki?curid=594840", "title": "RPG-22", "text": "L'RPG-22 \"Netto\", entrato in servizio a met\u00e0 degli anni ottanta, \u00e8 un lanciazazzi controcarro sovietico/russo, realizzato per ingrandimento del precedente RPG-18; quest'ultimo era s\u00ec leggero, ma aveva una capacit\u00e0 distruttiva insufficiente contro i veicoli corazzati pi\u00f9 moderni.\nL'RPG-22, anche se pi\u00f9 pesante, possiede una testata del diametro di 73mm in grado di perforare almeno 400mm di corazza e capace di una gittata utile di circa 300 metri. \nIl suo tubo di lancio \u00e8 di tipo telescopico, ovvero vi \u00e8 un secondo tubo coassiale che viene esteso al momento di lancio della munizione, per rendere possibile una lunghezza minore al momento del trasporto, giusto come il suo predecessore e come l'M72 LAW statunitense. Una volta lanciato il razzo, il tubo non pu\u00f2 essere riutilizzato, caratteristica comune ad altri lanciarazzi contemporanei quali l'M136 AT4.\nFonti.\nJane's Infantry Weapons 2005-2006."}
{"id": "594841", "revid": "767487", "url": "https://it.wikipedia.org/wiki?curid=594841", "title": "Pekka Loiri", "text": "La carriera.\n\u00c8 stato Art Director della WSOY, una delle pi\u00f9 grandi case editrici scandinave ed ha tenuto conferenze presso l'Institute of Design di Helsinki, inoltre \u00e8 stato insegnante e presidente della MG School.\nInsieme a Tapani Aartomaa e Kari Piippo ha creato il gruppo PILOT, dedito all'arte della grafica, ed in particolare all'arte del manifesto.\nI suoi lavori sono apparsi in numerose pubblicazioni del settore ed \u00e8 autore di diversi testi sulla grafica.\nHa partecipato a molte mostre internazionali sul manifesto e a presentazioni sui libri grafici.\n\u00c8 fondatore, presidente e Art Director dello Studio Original Loiri.\nI riconoscimenti.\nHa vinto il premio \"State Art and Design\" cos\u00ec come un premio della Fondazione culturale finlandese, ed \u00e8 stato eletto come graphic designer dell'anno in Finlandia.\nAltri riconoscimenti che ha ottenuto nel corso degli anni sono la medaglia d'oro alla competizione di poster del New York Theater, il primo posto alla Biennale del Poster del Colorado ed una menzione d'onore alla competizione di poster del teatro di Osnabr\u00fcck. Ha vinto infine il premio d'eccellenza Icograda."}
{"id": "594844", "revid": "729019", "url": "https://it.wikipedia.org/wiki?curid=594844", "title": "RPG-26", "text": "L'RPG-26 \"Aglen\", entrato in servizio attorno al 1985, \u00e8 un lanciarazzi \"usa e getta\" anticarro sovietico.\nMolto simile al precedente RPG-22, ma caratterizzato da una granata pi\u00f9 potente, con capacit\u00e0 perforante di 450mm di acciaio omogeneo, nonostante il calibro, ancora di 73mm. Esso \u00e8 diverso anche come tubo di lancio, in quanto non \u00e8 di tipo telescopico, ma di dimensioni fisse. Non ha avuto probabilmente la stessa diffusione del suo simile."}
{"id": "594850", "revid": "729019", "url": "https://it.wikipedia.org/wiki?curid=594850", "title": "RPG-27", "text": "L'RPG-27 \u00e8 un lanciarazzi di progettazione sovietica. \u00c8 in grado di lanciare la stessa munizione usata dall'RPG-7 nel tipo pi\u00f9 moderno, ovvero la granata PG-7VR, calibro 105\u00a0mm con testata carica cava in tandem, con capacit\u00e0 di penetrare 650\u00a0mm di acciaio. L'arma \u00e8 stata superata dal successivo RPG-29 mentre il precedente RPG-7 \u00e8 risultato comunque pi\u00f9 diffuso.\nCome tutti questi lanciagrante, \u00e8 dotato di un tubo riutilizzabile."}
{"id": "594851", "revid": "1543377", "url": "https://it.wikipedia.org/wiki?curid=594851", "title": "Jennifer Lien", "text": "Biografia.\nUltima di tre fratelli, Jennifer Lien nasce a Palos Heights, nell'Illinois. La madre, Dolorea Lian, \u00e8 stata un'insegnante di college. Jennifer Lien inizia a recitare all'et\u00e0 di 13 anni. La sua prima apparizione televisiva \u00e8 all'interno di uno spot pubblicitario di gomme da masticare, dove interpreta due gemelle. La sua prima apparizione in una serie televisiva \u00e8 in un episodio della serie \"Brewster Place\" con protagonista Oprah Winfrey, nel 1990, dove interpreta la parte di una studentessa di conservatorio.\nNel 1991 entra a far parte del cast della serie \"Destini\", nel ruolo di Hannah Moore. Nel 1993 prende parte nel ruolo di Roanne alla sitcom \"Phenom\" che ha come protagonista Judith Light. Nello stesso anno prende parte anche alla registrazione dell'album di Adam Sandler \"They're All Gonna Laugh At You\", nel quale interpreta la parte di Valedictorian nella traccia \"The Buffoon And The Valedictorian\" e di una delle figlie nella traccia \"Oh, mom...\".\nNel 1994 viene scritturata nella serie televisiva ', dove interpreta il personaggio di Kes, un'aliena Ocampa, una specie che vive per solo 8 o 9 anni, che entra a far parte dell'equipaggio della nave stellare Voyager dopo che quest'ultima \u00e8 stata trascinata nel Quadrante Delta da un alieno ostile. Rimane nella serie per le prime tre stagioni e per i primi due episodi della ' (\"Scorpion - Part 2\") e ' (\"The Gift\"), contemporaneamente all'ingresso nella serie di Jeri Ryan nella parte della Borg Sette di Nove. Riapparir\u00e0 per un'ultima volta nella , nell'episodio ' (\"Fury\"), impersonando una anziana Kes decisa a ritornare al pianeta natale della sua specie. In quell'occasione l'attrice ha contribuito alla sceneggiatura, ma in seguito si \u00e8 detta delusa dalla sua interpretazione, tuttavia ha ben accolto l'opportunit\u00e0 di lavorare nuovamente con il cast della serie.\nIn seguito appare nel film \"Fuori di cresta\" e in \"American History X\" (1998), dove interpreta la sorella dei due protagonisti Edward Norton ed Edward Furlong.\nA teatro ha recitato ne \"La tempesta\" e nellOtello\" di William Shakespeare. Come doppiatrice ha inoltre prestato la voce nel doppiaggio inglese del film horror francese \"Baby Blood\" (1990), all'adulta Vitani ne \"Il re leone II - Il regno di Simba\" (1998), all'Agent \"L\" per le prime tre stagioni (dal 1997 al 2000) della serie televisiva animata '. Si \u00e8 ritirata dalle scene nel 2002.\nVita privata.\nJennifer Lien \u00e8 sposata con il regista Phil Hwang. Il loro primo figlio, Jonah, \u00e8 nato il 5 settembre 2002. Dopo la nascita del figlio, la Lien si \u00e8 ritirata dall'attivit\u00e0 di attrice e doppiatrice, tuttavia viene ancora accreditata come produttore esecutivo del film diretto dal marito \"Geek Mythology\" del 2008.\nIn seguito al completamento dei suoi studi, si \u00e8 detta intenzionata a lavorare come nutrizionista.\nIl 2 marzo 2018 viene arrestata dalla polizia del Tennessee per aver guidato con una patente revocata. Era stata precedentemente fermata per lo stesso reato il 27 febbraio 2018.\nFra il 2012 e il 2019 \u00e8 stata arrestata per diversi reati, tra cui violenza domestica, atti osceni e altri legati alla guida che hanno avuto come conseguenza l'ordine del tribunale di iniziare un trattamento psicologico."}
{"id": "594855", "revid": "767487", "url": "https://it.wikipedia.org/wiki?curid=594855", "title": "La donna del fiume", "text": "La donna del fiume \u00e8 un film del 1955 diretto da Mario Soldati.\nLa pellicola ha per protagonista Sophia Loren, alla sua prima prova come attrice drammatica.\nTrama.\nUna lavorante nello stabilimento di marinatura delle anguille a Comacchio ha un figlio con un contrabbandiere che, scoperto per vendetta della donna, si da alla latitanza. Quando il bimbo muore i due si riuniscono.\nProduzione.\nProdotto da Carlo Ponti, il film rientra nel filone dei melodrammi sentimentali, comunemente detto \"strappalacrime\", allora molto in voga tra il pubblico italiano, in seguito ribattezzato dalla critica con il termine \"neorealismo d'appendice\".\nDistribuzione.\nIl film venne distribuito nel circuito cinematografico italiano il 29 dicembre del 1955.\nAccoglienza.\nIncassi.\nNonostante le tiepide critiche, il film venne accolto molto bene dal pubblico: fu infatti il 17\u00b0 miglior incasso in Italia della stagione cinematografica 1955-56."}
{"id": "594858", "revid": "1610933", "url": "https://it.wikipedia.org/wiki?curid=594858", "title": "Tortora selvatica", "text": ""}
{"id": "594861", "revid": "124683358", "url": "https://it.wikipedia.org/wiki?curid=594861", "title": "Diffusione facilitata", "text": "La diffusione facilitata \u00e8 un processo di trasporto passivo cellulare, simile alla diffusione semplice, in quanto non richiede consumo di ATP. \nCome la diffusione semplice \u00e8 un trasporto di una specie chimica da una zona a pi\u00f9 alto potenziale elettrochimico ad una zona a pi\u00f9 basso potenziale elettrochimico (per quella specie), cio\u00e8 secondo il gradiente, ma vi differisce per altri aspetti. Le molecole polari grosse e gli ioni passano con difficolt\u00e0 e molto lentamente nella zona delle catene idrocarburiche della membrana cellulare; in alcuni casi non riescono proprio a passare e quindi hanno bisogno di \"mezzi speciali\" che colleghino l'interno della cellula con l'esterno.&lt;br&gt;\nQuesti \"mezzi speciali\" sono o proteine canale o proteine carrier che permettono il passaggio di materiale. \nNella diffusione facilitata il tasso di diffusione non \u00e8 dato solo dal numero di particelle coinvolte, ma anche da quello di proteine canale o carrier in quanto sono queste ultime a determinare le fasi del trasporto. Piccole molecole polari (purch\u00e9 non zwitterioniche) come l'acqua, l'urea, il glicerolo, l'etanolo e l'indolo riescono a passare pur con una certa difficolt\u00e0.&lt;br&gt;\nNonostante la sua forte polarit\u00e0 l'acqua riesce a passare perch\u00e9, date le dimensioni piuttosto ridotte della sua molecola, riesce a insinuarsi fra le molecole apolari."}
{"id": "594863", "revid": "125147964", "url": "https://it.wikipedia.org/wiki?curid=594863", "title": "Cyborg 009", "text": " \u00e8 un manga ideato da Sh\u014dtar\u014d Ishinomori originariamente pubblicato a puntate in Giappone dalla Sh\u014dnen Gah\u014dsha sulle riviste \"Sh\u014dnen Magazine\" e \"Sh\u014djo Comic\" a partire dal 1964. Il manga \u00e8 stato poi fonte di ispirazione per diversi lungometraggi animati e tre serie anime. Nel 2016 viene distribuito un nuovo anime ispirato al manga, chiamato \"Cyborg 009: Call of Justice\".\nTrama.\nNove individui vengono rapiti dagli agenti di una organizzazione criminale chiamata \"Black Ghost\" e vengono tramutati in cyborg, ciascuno con i propri super poteri. I nove cyborg riescono a sfuggire al controllo di Black Ghost e, aiutati dal dottor Gilmore, iniziano la loro guerra contro l'organizzazione, il cui intento \u00e8 di far scoppiare nuovi conflitti globali cos\u00ec da poter vendere le loro armi tecnologicamente avanzate al miglior offerente.\nIshinomori voleva concludere il manga con la sconfitta dei leader di Black Ghost, ma il successo ricevuto e la richiesta dei fan lo spinsero a continuarlo, che vedr\u00e0 cos\u00ec i cyborg in una nuova serie di avventure auto-conclusive alle prese con scienziati pazzi, antiche civilt\u00e0 ed esseri sovrannaturali.\nPersonaggi.\nFantasma Nero.\n\"Black Ghost\" nella versione originale, \u00e8 la principale organizzazione antagonista dell`intera opera.\nIl suo scopo \u00e8 quello di dominare il pianeta utilizzando cyborg come propri soldati.\nIl dottor Gilmore era inizialmente uno scienziato al soldo del Fantasma Nero, ma decise di ribellarsi e porto` con se i nove cyborg da lui costruiti.\nDivinit\u00e0 norrene.\nI primi 9 episodi della serie \"Cyborg - I nove supermagnifici\" del 1979 rappresentano l`\"Arco di Yggdrasill\" nel quale i protagonisti devono affrontare un'organizzazione di cyborg che si spacciano per divinit\u00e0 norrene e che cercano di soggiogare la popolazione mondiale facendo credere che li stanno difendendo dall`attacco di giganti titani che loro stessi controllano.\nIn un episodio i Cyborg 009 devono difendersi dall'attacco di un cavallo avvolto nelle fiamme, da un grosso lupo e da un enorme serpente marino, i quali sembrano ispirati rispettivamente da Sleipnir, Fenrir e Mi\u00f0gar\u00f0sormr.\nAltri media.\nIl manga ha ispirato tre serie televisive a cartoni animati e vari lungometraggi.\nFilm.\nIl primo adattamento anime del manga avvenne tramite due film di circa un'ora ciascuno prodotti dalla Toei D\u014dga e diretti da Y\u016bgo Serikawa. Il primo, , usc\u00ec il 21 luglio 1966 e adatta con numerose modifiche il primo arco narrativo in cui i nove cyborg vengono creati e si ribellano contro i Black Ghost, sconfiggendo temporaneamente il loro capo. I cambiamenti pi\u00f9 rilevanti, mantenuti anche nella serie TV del 1968, riguardano il passato di 009 (un pilota automobilistico anzich\u00e9 un delinquente) e l'et\u00e0 di 007 (un ragazzino anzich\u00e9 un adulto). Il sequel usc\u00ec il 19 marzo 1967 e adatta liberamente l'arco dell'Impero sotterraneo di Yomi (appena iniziato al tempo della produzione del film) unendovi alcuni elementi degli archi degli Assassini e dei Mythos Cyborg. La trama vede il ritorno dei Black Ghost con nuovi cyborg che 009 e i suoi compagni dovranno distruggere. Nel 1970 la C.I.D.I.F. distribu\u00ec in Italia un film di montaggio che riassume le due pellicole in circa 75 minuti, intitolato \"009 Joe Tempesta\" e realizzato dalla Avia Cinematografica; i nomi del cast tecnico e dei personaggi furono cambiati.\nIl 20 dicembre 1980, in occasione dei 25 anni di carriera di Ishinomori, fu distribuito in Giappone un terzo film prodotto dalla Toei, \", diretto da Masayuki Akehi. Bench\u00e9 il film condivida parte del cast vocale con la serie TV terminata pochi mesi prima, non ha legami di continuit\u00e0 con essa.\nIl 27 ottobre 2012 fu distribuito \", prodotto dalla Production I.G. e diretto da Kenji Kamiyama. Il film, ambientato nel 2013, si propone come sequel del manga.\nDal 25 novembre al 9 dicembre 2016, in occasione del 50\u00ba anniversario del manga, \u00e8 stato distribuito in Giappone un ciclo di tre film in cel-shading intitolato \"Cyborg 009: Call of Justice\", prodotto dalla Production I.G. e diretto da K\u014ddai Kakimoto sotto la supervisione di Kamiyama. La trilogia \u00e8 stata poi divisa in 12 episodi e distribuita da Netflix dal 10 febbraio 2017 doppiata in italiano, inglese, francese, giapponese e tedesco.\nSerie televisive.\n\"Cyborg 009\" (1968).\nLa prima serie televisiva anime basata sul manga fu prodotta in bianco e nero dalla Toei D\u014dga e trasmessa su NET dal 5 aprile al 27 settembre 1968, per un totale di 26 episodi. La serie fa da seguito ai due film precedenti riprendendone le ambientazioni di base, i design dei personaggi (salvo alcune differenze) e parte del cast vocale. Inoltre la sigla di apertura (di Masahisa Urushibara e Taichir\u014d Kosugi, cantata dai Tokyo Meistersinger) era stata gi\u00e0 usata nei titoli di testa dei film. La sigla di chiusura, , fu scritta da Ishinomori, composta da Kosugi e cantata dai Vocal Shop.\n\"Cyborg - I nove supermagnifici\" (1979).\nLa seconda serie, composta da 50 episodi, fu trasmessa fra il 1979 ed il 1980. In Italia and\u00f2 in onda in prima TV dal 20 ottobre al 10 dicembre 1982 su Italia 1 all'interno di \"Bim bum bam\". Venne poi replicata nei soli anni 80, sia su reti locali, sia su network nazionali come TMC. Nel 2005 \u00e8 tornata in TV su Italia Teen Television dopo una lunga assenza.\nDoppiaggio.\nVoci ricorrenti: Carlo Allegrini, Riccardo Rossi, Giuliano Santi, Giorgio Locuratolo, Mario Milita, Diego Michelotti, Giovanni Petrucci, Renato Montanari, Laura Boccanera, Oliviero Dinelli, Eugenio Marinelli.\n\"Cyborg 009: The Cyborg Soldier\" (2001).\nLa terza serie animata comprende 51 episodi pi\u00f9 uno speciale. In Italia \u00e8 inedita.\nSerie OAV.\nDal 17 ottobre 2015 \u00e8 uscito in Giappone \"Cyborg 009 vs Devilman\", crossover fra le due serie diviso in 3 OAV da 30 minuti ciascuno.\nRomanzi.\nShotaro Ishinomori ha realizzato una trilogia di romanzi (\"La battaglia contro gli dei\") dove i nove cyborg affrontano le divinit\u00e0 intenzionate a distruggere il mondo. Questa storia \u00e8 stata concepita come la conclusione della serie. I libri sono inediti in Italia.\nAccoglienza.\nNel sondaggio Manga S\u014dsenkyo 2021 indetto da TV Asahi, persone hanno votato la loro top 100 delle serie manga e \"Cyborg 009\" si \u00e8 classificata al 69\u00ba posto."}
{"id": "594876", "revid": "633110", "url": "https://it.wikipedia.org/wiki?curid=594876", "title": "Ordnance QF 2 lb", "text": "Ordnance Quick Firing 2 Pounder (noto anche come Ordnance QF 2 Pounder, e colloquialmente come 2 Pounder, \"2 libbre\") era il cannone standard della categoria del British Army allo scoppio della seconda guerra mondiale. Il nome \"2 libbre\" si riferiva al peso della granata sparata dal cannone, mentre il calibro era di 40\u00a0mm.\nDescrizione.\nLa bocca da fuoco aveva un affusto inusitatamente pesante e complesso perch\u00e9 presentava sia un alto scudo ma soprattutto una piattaforma girevole per 360\u00b0. Questa era utile per spostare rapidamente il pezzo mirando su tutto l'orizzonte, ma d'altro canto armi pi\u00f9 leggere - prive di piattaforma - erano quasi altrettanto mobili ma pi\u00f9 semplici da schierare ed economiche. Vi era anche un sofisticato cannocchiale di tiro e persino una riservetta di munizioni.\nLo sviluppo avvenne a partire dal 1934 e i primi pezzi entrarono in guerra in Spagna, mentre il British Army ebbe i suoi nel 1938.\nIl cannone, lungo 52 calibri, aveva un proietto molto efficace di peso pari a 1,08\u00a0kg che, con una velocit\u00e0 iniziale di 792 ms, poteva perforare 53\u00a0mm a 30\u00b0 di impatto ed a 455 m di distanza, valore pi\u00f9 che sufficiente per mettere KO quasi qualunque carro dell'epoca.\nGli eventi bellici dimostrarono tuttavia che il 2 libbre non era sufficiente: vennero utilizzati senza molte coperture tattiche e i serventi vennero spesso uccisi dalle mitragliatrici dei carri prima che questi giungessero a distanza utile di tiro.\nI cannoni di questo tipo continuarono per i primi due anni a essere le principali armi anticarro inglesi, con una versione destinata ai carri armati. La loro efficacia in Nord Africa, buona contro le fragili corazze italiane (soprattutto a breve distanza), lo era molto meno contro i panzer, tanto che molto del lavoro anticarro venne svolto dagli obici da 87\u00a0mm 25 libbre, anch'essi con una piattaforma rotante.\nL'adattatore \"Littlejohn\" consentiva di sparare munizioni perforanti decalibrate, ma senza successi sensazionali, anche perch\u00e9 i proiettili perforanti erano davvero troppo piccoli per distruggere i carri una volta perforati e non era possibile usare granate HE, le uniche capaci di colpire efficacemente postazioni anticarro.\nIl pezzo venne sostituito dal 6 libbre sebbene l'anello di rotolamento della torretta di molti carri inglesi fosse troppo piccolo per ospitarlo. Alcuni 2 libbre vennero usati direttamente con il loro affusto su autocarri Morris CS8 come portee, specialit\u00e0 molto diffusa in Africa."}
{"id": "594877", "revid": "6923", "url": "https://it.wikipedia.org/wiki?curid=594877", "title": "SHOUTcast", "text": "SHOUTcast \u00e8 una tecnologia per lo streaming audio, ovvero utile per la gestione di dati audio trasmessi da una sorgente a una o pi\u00f9 destinazioni su Internet, analogamente al funzionamento della radio nell'etere. Sviluppato da Nullsoft, SHOUTcast utilizza i formati audio MP3 o AAC e il protocollo ICY, una ridefinizione ad hoc del protocollo HTTP.\nIl server SHOUTcast \u00e8 disponibile per Windows, FreeBSD, GNU/Linux, macOS e Solaris.\nLa politica di SHOUTcast \u00e8 stata quella di utilizzare un protocollo di trasporto TCP, piuttosto che UDP. Questa \u00e8 una politica che permette agli utenti di avere una stabilit\u00e0 nel flusso, ma \u00e8 di per s\u00e9 molto pi\u00f9 lento, a causa degli acknowledgment e controlli di congestione. Questa si \u00e8 rivelata una scelta progettuale discutibile proprio a causa delle lamentele dei broadcasters dovute ai ritardi di trasmissione.\nFunzionamento di un server SHOUTcast.\nUn server SHOUTcast funziona sostanzialmente da ripetitore e distributore di un flusso audio. Tale flusso audio in input pu\u00f2 essere un segnale digitale campionato da un DSP, (nella versione per sistemi operativi Windows) o direttamente uno o pi\u00f9 file (come impostato nativamente nella versione per GNU/Linux).\nIl flusso audio in ingresso viene restituito in output ogni qualvolta un qualsiasi player, embedded o stand-alone, come ad esempio Nullsoft Winamp, XMMS, Zinf e Apple iTunes contatta il server tramite richiesta HTTP.\nUn server SHOUTcast segmenta la banda in upload disponibile. Quindi ha una disponibilit\u00e0 di ascoltatori limitata da questa relazione matematica:\nQuesto dimostra che una web radio deve sempre trovare un compromesso tra qualit\u00e0 e utenza, a parit\u00e0 di banda disponibile."}
{"id": "594880", "revid": "125262236", "url": "https://it.wikipedia.org/wiki?curid=594880", "title": "Scuola catechetica di Alessandria", "text": "La scuola catechetica di Alessandria, in greco \"\u03c4\u1fc6\u03c2 \u03ba\u03b1\u03c4\u03b7\u03c7\u03ae\u03c3\u03b5\u03c9\u03c2 \u0394\u03b9\u03b4\u03b1\u03c3\u03ba\u03b1\u03bb\u03b5\u1fd6\u03bf\u03bd\", \u00e8 stata la scuola di teologia di Alessandria d'Egitto attiva sin dal II secolo. Importante istituzione cristiana, fu il fulcro e il maggiore centro di studi volto a combattere lo gnosticismo imperante nella citt\u00e0. Non va confusa con la Scuola neoplatonica di Alessandria o \"Didaskaleion\" (\u0394\u03b9\u03b4\u03b1\u03c3\u03ba\u03b1\u03bb\u03b5\u1fd6\u03bf\u03bd).\nStoria.\nAlessandria d'Egitto era un centro culturale e politico di primaria importanza, dal grande respiro intellettuale. Sotto la lunga protezione dell'impero romano erano sorte e si erano sviluppate diverse scuole filosofiche. Si discutevano le idee dei critici, degli eclettici, e Platone era il preferito tra i vecchi maestri. Ad Alessandria il Neoplatonismo, la filosofia della rinascita pagana, aveva un profeta nella persona di Ammonio Sacca. Anche gli ebrei, molto numerosi, vi poterono respirare l'atmosfera democratica, ed avevano assimilato il profondo retaggio culturale della citt\u00e0. Questi ultimi formarono la colonia pi\u00f9 illuminata della Diaspora. Avendo abbandonato l'uso dell'ebraico, trovarono necessario tradurre le Sacre Scritture in greco, che era loro pi\u00f9 familiare. Filone di Alessandria, il loro primo pensatore, divenne una sorta di \"Platone ebreo\".\nAlessandria era, insomma, uno dei principali luoghi in cui si poteva trovare quella particolare combinazione di paganesimo e speculazione cristiana noto come gnosticismo. Importanti maestri gnostici come Basilide e Valentino insegnarono ad Alessandria. E non sorprende, perci\u00f2, trovarvi anche dei cristiani. Vi erano in citt\u00e0 diverse \"scuole di istruzione orale\" per catecumeni (coloro che intraprendono il percorso di fede che si conclude con l'ammissione al Sacramento del Battesimo) ufficialmente riconosciute dalla Chiesa. Le lezioni erano organizzate su due cicli: al primo potevano assistere anche i pagani, mentre l'insegnamento avanzato era impartito solo ai convertiti al cristianesimo. Il \"Didaskaleion\" era la scuola principale in quanto faceva risalire la propria fondazione direttamente a San Marco evangelista.\nNella seconda met\u00e0 del II secolo, l'istituto acquis\u00ec un fondamentale sviluppo grazie all'opera del siciliano Panteno (e, secondo alcune fonti, grazie anche all'apologista Atenagora). Verso il 190 Panteno fu inviato missionario in India. Lasci\u00f2 la guida della scuola al discepolo Clemente Alessandrino.\nIl filosofo e teologo vi esercit\u00f2 i propri insegnamenti fino alla persecuzione di Settimio Severo del 202. In seguito la scuola pass\u00f2 sotto il controllo del vescovo Demetrio e solo allora assunse le caratteristiche di una scuola catechetica ufficiale, divenendo un istituto di teologia per laici e quindi differenziandosi dalle scuole per catecumeni; la scuola fu affidata all'appena diciottenne Origene Adamanzio, destinato a diventare il pi\u00f9 grande teologo della chiesa greca antica.\nNel 232 Origene, dopo la condanna all'esilio, lasci\u00f2 la direzione della scuola ad Eracla per rifugiarsi a Cesarea di Palestina. Qui apr\u00ec una nuova scuola con annessa biblioteca. Sui libri di questa biblioteca si form\u00f2 qualche decennio pi\u00f9 tardi, Eusebio di Cesarea (265-340), Padre della Chiesa.\nAttivit\u00e0 della Scuola di Alessandria.\nSulle attivit\u00e0 della Scuola di Alessandria non abbiamo molti documenti, sembra sostanzialmente che la sua attivit\u00e0 si incentrasse su conferenze a carattere religioso e apologetico. Parallelamente a queste vi era un insegnamento relativo alle sette arti liberali (grammatica, logica, retorica, astronomia, geometria, musica e matematica) ma i termini di tale insegnamento nella scuola non sono noti."}
{"id": "594881", "revid": "339392", "url": "https://it.wikipedia.org/wiki?curid=594881", "title": "Didaskaleion", "text": ""}
{"id": "594884", "revid": "121813220", "url": "https://it.wikipedia.org/wiki?curid=594884", "title": "Gianluca Grava", "text": "Era soprannominato \"Gravatar\".\nCaratteristiche tecniche.\nTerzino destro, adattato anche come difensore centrale in una difesa a tre.\nCarriera.\nGli esordi e la Ternana.\nNato a Caserta, da una famiglia originaria di Vittorio Veneto, \u00e8 cresciuto San Prisco in Provincia di Caserta, inizia a giocare a calcio nella Casertana, facendo il suo esordio nel Campionato nazionale dilettanti a 16 anni, nella stagione 1993/1994; nel 1995/1996 conquista la promozione tra i professionisti e l'anno dopo viene ceduto alla , dove lo nota la , che lo tessera.\nCon il sodalizio umbro, Grava colleziona ben 143 presenze ed un gol (segnato al Genoa in una partita casalinga poi finita 2-2) in sei campionati di Serie B.\nNel settembre del 2004 viene ceduto in prestito al , sempre in Serie B.\nNapoli: dalla Serie C1 alla Champions League.\nDurante il mercato di gennaio 2005 passa al , nel campionato di Serie C1. Chiuder\u00e0 la stagione al terzo posto sfiorando la promozione, perdendo per\u00f2 nei play-off. Nella stagione successiva, Grava totalizza 32 presenze e segna un gol, quello decisivo, nel derby contro la con la squadra che arriva al primo posto e vince il campionato di C. Nella prima giornata della stagione 2006-2007 in serie B, Grava realizza un gol contro il che rester\u00e0 l'unico della sua stagione in cui colleziona 38 presenze in campionato e nel quale il Napoli ottiene il secondo posto e la conseguente promozione in Serie A.\nNella stagione 2007-2008 esordisce in massima serie nella seconda giornata di campionato, dopo aver saltato la prima per squalifica, il 2 settembre 2007 a 30 anni indossando la fascia di capitano nella vittoria del Napoli per 5-0 allo stadio \"Friuli\" contro l'. In campionato colleziona complessivamente 19 presenze, di cui 13 dal primo minuto. Durante la stagione 2008-2009 Grava comincia a giocare sempre di meno, l'allenatore Edy Reja infatti, prima di essere esonerato, non lo utilizza in alcuna partita di campionato. Il nuovo mister Roberto Donadoni, tuttavia, decide di riutilizzarlo nella sua seconda partita sulla panchina azzurra, quella contro il al San Paolo, giocata il 22 marzo 2009 e contro la nel turno successivo collezionando alla fine del campionato solo sei presenze ma facendo il suo esordio nelle competizioni europee in coppa UEFA nella vittoria in trasferta 0-3 col Vllaznia\nNella stagione successiva trova il campo con pi\u00f9 continuit\u00e0 sia con Donadoni prima che con Mazzarri poi. In particolare, sotto la gestione Mazzarri il rendimento di Grava fa registrare un incremento qualitativo, ritagliandosi un ruolo di titolare fisso nel nuovo ruolo di difensore centrale nei tre dietro della compagine azzurra infatti in campionato colleziona 24 presenze, di cui 22 dal primo minuto affrontando avversari del calibro di Ronaldinho.\nNella stagione 2010-2011, Grava, nel recupero, salva sulla linea il risultato nella partita contro il , aprendo poi la strada al gol di Cavani che decide la vittoria per 1-0, ma la sua stagione si chiude anzitempo per una lesione al legamento crociato anteriore del ginocchio sinistro rimediata il 15 gennaio 2011 nella partita contro la Fiorentina finita 0-0. Qualche giorno dopo, il 19 gennaio, viene annunciato il suo rinnovo con il fino al 2012. Torna in campo nella stagione successiva quasi undici mesi dopo, il 3 dicembre 2011, subentrando a Ignacio Fideleff in Napoli-Lecce (4-2). Quattro giorni dopo esordisce nella massima competizione europea, la UEFA Champions League, subentrando nei minuti finali della vittoriosa partita del Napoli contro il Villarreal, chiuder\u00e0 la stagione con sole 6 presenze in campionato, ma il 20 maggio 2012 vince il primo trofeo in carriera, la Coppa Italia, sebbene non venga mai utilizzato nel corso della manifestazione. A fine stagione prolunga ulteriormente il contratto con il Napoli.\nDopo aver collezionato due presenze nell'ultima stagione in maglia azzurra, il 26 giugno 2013 annuncia il ritiro dall'attivit\u00e0 agonistica (con 180 partite e 2 reti complessive in maglia azzurra).\nDopo il ritiro.\nAppesi gli scarpini al chiodo, ritorna nella societ\u00e0 azzurra con il ruolo di responsabile del settore giovanile.\nCalcioscommesse.\nCoinvolto nello scandalo italiano del calcioscommesse del 2011 insieme al compagno Paolo Cannavaro dalle dichiarazioni dell'ex compagno di squadra Matteo Gianello, il 26 ottobre 2012 viene deferito dal procuratore federale Stefano Palazzi per omessa denuncia in relazione alla partita Sampdoria-Napoli (1-0) del 2010. Il 10 dicembre il PM Stefano Palazzi chiede per lui 9 mesi di squalifica per omessa denuncia, ma il 18 dicembre la Commissione Disciplinare della FIGC lo condanna a 6 mesi di stop. Il 17 gennaio 2013 la Corte di Giustizia Federale lo assolve dalle accuse e gli revoca la squalifica."}
{"id": "594890", "revid": "17654", "url": "https://it.wikipedia.org/wiki?curid=594890", "title": "Extradiegesi", "text": ""}
{"id": "594895", "revid": "633110", "url": "https://it.wikipedia.org/wiki?curid=594895", "title": "Ordnance QF 6 lb", "text": "Il cannone controcarri noto brevemente come 6 libbre, 57\u00a0mm di calibro, in servizio nell'Esercito Britannico e successivamente in altre forze armate, era in realt\u00e0 l\u2032Ordnance Quick Firing 6 pounder 7 cwt e sostituiva il precedente \"2 libbre\". Anche l'U.S. Army adott\u00f2 il pezzo come il proprio principale pezzo anticarro sotto la denominazione di 57\u00a0mm Gun M1.\nProgettato gi\u00e0 nel 1938 come successore al 2 libbre (40/50\u00a0mm) anticarro precedente, venne realizzato in pratica solo nel 1940, quando per\u00f2 le linee di produzione, dopo le gravi perdite in mezzi subite nella Campagna di Francia, erano tutte impegnate nella produzione del cannone precedente.\nSolo a partire dal 1941 venne prodotto in quantit\u00e0 significative e rimase in servizio in prima linea per tutta la durata della guerra, anche se, a partire dalla tarda estate del 1943, inizi\u00f2 la sua sostituzione con il \"17 libbre\".\nLa bocca da fuoco, che aveva un calibro di 57\u00a0mm ed era lunga circa 50 calibri, veniva montata su un affusto convenzionale, a code divaricabili, che permetteva un brandeggio di ben 90\u00b0, l'angolo di tiro in elevazione poteva essere compreso tra -5\u00b0 e +15\u00b0. Il cannone sparava una granata da 2,85\u00a0kg, con una velocit\u00e0 alla bocca di 900\u00a0m/s. Le penetrazioni per le varie distanze sono date nella tabella a fianco.\nIl peso in ordine di combattimento era solo 1112\u00a0kg. I serventi erano protetti dal tiro delle armi leggere nemiche da una scudatura leggera.\nLo sviluppo.\nIl \"6 libbre Mk I\" fu utilizzato solo per l'addestramento, mentre i modelli che furono distribuiti in maggior quantit\u00e0 ai reparti furono il \"6 libbre Mk II\" ed il \"6 libbre Mk IV\". Le varianti \"6 libbre Mk III\" e \"6 libbre MK V\" ebbero gli orecchioni modificati per poter essere installati su carri armati (Mk III Valentine, Mk VI Crusader e Mk IV Churchill). Ne fu sviluppata anche una versione su affusto modificato (\"Carriage QF 6 pdr Mk III\") in cui le code erano accorciate e l'assale delle ruote era pi\u00f9 stretto, per permettere di caricare il cannone su un aliante da sbarco, l'unico impiego nel corso della Seconda guerra mondiale per questo modello fu nel corso dell'Operazione Market Garden. Gli Stati Uniti acquistarono la licenza di costruzione, e nella loro terminologia questo cannone era indicato come M1 Antitank gun 57\u00a0mm (cannone anticarro M1 da 57\u00a0mm). Il cannone americano era sostanzialmente identico al prototipo britannico, salvo la riduzione della lunghezza della canna (43 calibri) e l'uso di un volantino per il brandeggio (che, nel modello britannico, avveniva con un'imbottitura a spalla), tuttavia abbastanza presto anche negli Stati Uniti la produzione torn\u00f2 al brandeggio a spalla (\"M1A2 Antitank gun 57 mm\").\nUna variante molto particolare era il \"Molins gun\", che era progettato per l'installazione sul Mosquito del Coastal Command e sulle motosiluranti della Royal Navy, in particolare sulle Fairmile D in funzione antisommergibile. La designazione navale era QF 6-Pounder Mk IIA e sono state prodotte quasi 600 di queste armi.\nImpiego.\nIl \"6 libbre\" oper\u00f2 inizialmente in Nord Africa a partire dall'aprile 1942 e successivamente in Italia. Un impiego tipico in Nord Africa fu l'uso montato sul pianale di un camion, da cui poteva anche aprire il fuoco (portee in inglese). Questo impiego, di una certa utilit\u00e0 su una superficie praticamente piatta come quella del deserto, non portava vantaggi tattici su terreni pi\u00f9 accidentati. Nel 1943, quando, in Tunisia, dovette confrontarsi con il PzKpfw VI Tiger mostr\u00f2 i suoi limiti, dato che i suoi proiettili non erano in grado di perforare la corazza anteriore, e potevano danneggiare il carro solo se lo colpivano ai cingoli o di fianco. I tentativi di produrre proiettili APDS (\"Armour Piercing Discarding Sabot\" - Perforanti su corazza a rilascio di incamiciatura, cio\u00e8 perforanti decalibrati) non ebbero grande successo, soprattutto considerando che, comunque erano capaci di perforare la corazzatura frontale dei PzKpfw VI Tiger solo a breve distanza. A fianco sono riportati i valori di penetrazione su corazzatura verticale in acciaio.\nIl cannone venne usato in quantit\u00e0 notevoli fino al 1943, quando la disponibilit\u00e0 del \"17 libbre\" lo fece sostituire nei battaglioni di artiglieria anticarro con il mezzo pi\u00f9 potente. La maggior parte dei pezzi cos\u00ec ritirati dal servizio di artiglieria fu assegnato alle compagnie controcarri di fanteria, tuttavia un numero imprecisato fu ceduto all'URSS. Il pezzo fu ceduto anche ai reparti dell'Esercito Cobelligerante Italiano, presso il quale era conosciuto come cannone da 57/50.\nNell'ETO (European Theater of Operation), cio\u00e8 in Francia e Germania, fu usato soprattutto dall'Esercito Statunitense. Negli Stati Uniti fu anche sviluppato un veicolo semicingolato armato con questo cannone (\"T48 57 mm Gun Motor Carriage\"), destinato inizialmente all'Esercito Britannico, ma la Gran Bretagna prese in carico solo 30 veicoli (dato che, nel frattempo, l'artiglieria controcarri si era standardizzata sul \"17 libbre\"), quindi i restanti furono ceduti all'Unione Sovietica.\nDopo la seconda guerra mondiale il \"6 libbre\" rimase in servizio in diversi eserciti."}
{"id": "594897", "revid": "125243620", "url": "https://it.wikipedia.org/wiki?curid=594897", "title": "Servizi segreti per stato", "text": "La seguente \u00e8 una parziale lista di servizi segreti nel mondo, comprendente anche quelli di intelligence contemporanei.\nB.\nBulgaria.\nPopolare\nC.\nCorea del Nord.\nDipartimento di Sicurezza dello Stato (DSS) - Polizia Segreta\nI.\nItalia.\nAutorit\u00e0 delegata per la sicurezza della Repubblica presso la Presidenza del Consiglio dei Ministri:"}
{"id": "594903", "revid": "830939", "url": "https://it.wikipedia.org/wiki?curid=594903", "title": "Protrettico", "text": "Protrettico (dal greco \"Protreptik\u00f2s\", \"esortazione\") \u00e8 un antico genere letterario, utilizzato solitamente per invitare all'esercizio della vita filosofica. \u00c8 noto che Aristotele ne scrisse uno, a noi non giunto, che ad esso si ispir\u00f2 l'omonimo scritto di Clemente Alessandrino e che opere cos\u00ec intitolate furono composte, ad esempio, da Epicuro, da Plutarco, da Seneca e da Cicerone, mentre Galeno scrisse un protrettico alla medicina.\nIl \"Protreptico\" di Aristotele.\nIl \"Protreptico\" o \"Esortazione alla filosofia\", opera che non \u00e8 giunta a noi ma che conosciamo dalle numerose citazioni contenute nell'opera di eguale titolo di Giamblico, dedicato a Temisone, re di una citt\u00e0 di Cipro, dovette essere scritto da Aristotele intorno al 350 a.C.\nSi trattava, appunto, di un'esortazione alla filosofia, essendo questa il pi\u00f9 grande dei beni, dal momento che ha per scopo se stessa, mentre le altre scienze hanno per fine qualcosa di diverso da s\u00e9.\nLa filosofia \u00e8 sia buona che utile, ma la bont\u00e0 va privilegiata rispetto all'utilit\u00e0: \u00abalcune cose, senza le quali \u00e8 impossibile vivere, le amiamo in vista di qualcosa di diverso da esse: e queste bisogna chiamarle necessarie e cause concomitanti; altre invece le amiamo per se stesse, anche se non ne consegua nulla di diverso, e queste dobbiamo chiamarle propriamente beni [...] Sarebbe quindi del tutto ridicolo cercare di ogni cosa un'utilit\u00e0 diversa dalla cosa stessa, e domandare: \"Che cosa ci \u00e8 giovevole? Che cosa ci \u00e8 utile?\". Colui che ponesse queste domande non assomiglierebbe in nulla a uno che conosce ci\u00f2 che \u00e8 bello e buono n\u00e9 a uno che sappia riconoscere che cosa \u00e8 causa e che cosa \u00e8 concomitante\u00bb. \u00c8 una polemica, questa, contro le posizioni di Isocrate che, nel suo \"Antidosis\", scritto contro l'Aristotele del \"Grillo\", attaccava una conoscenza che fosse priva di utilit\u00e0 pratica.\nDel resto, che fare filosofia sia per Aristotele comunque necessario lo dimostra il fatto che \u00abchi pensa sia necessario filosofare, deve filosofare e chi pensa che non si debba filosofare, deve filosofare per dimostrare che non si deve filosofare; dunque si deve filosofare in ogni caso o andarsene di qui, dando l'addio alla vita, poich\u00e9 tutte le altre cose sembrano essere solo chiacchiere e vaniloquio\u00bb.\nIl Protrettico di Clemente Alessandrino.\n\u00c8 nota l'opera omonima di Clemente Alessandrino, esortazione alla conversione al Cristianesimo e conseguente demolizione del paganesimo, rivolta ai propri concittadini alessandrini e databile tra il 180 e il 200 d.C. Se originale ed intenzionale, il titolo indicherebbe da parte dell'autore una specifica concezione del cristianesimo come \"vera filosofia\" di vita. Ed in effetti l'opera contiene un attacco alla religione greca: ai misteri, ai riti, ai sacrifici ed al culto delle immagini. Inoltre Clemente analizza il rapporto tra filosofi e poeti greci e la religione cristiana, a volte criticando i loro scritti e talora rivelando in alcuni di essi barlumi di verit\u00e0 ed anticipazioni della dottrina del vero Dio. Lo scritto si conclude esaltando il \"Logos\" e invitando i pagani a seguirne il messaggio."}
{"id": "594909", "revid": "116778914", "url": "https://it.wikipedia.org/wiki?curid=594909", "title": "Print on demand", "text": "Il print on demand (in italiano stampa su richiesta o pubblicazione su richiesta) \u00e8 un servizio di stampa che prevede la realizzazione di un libro dietro ordinazione anche di una singola copia.\nQuesto tipo di servizio \u00e8 utilizzato soprattutto da piccole case editrici per pubblicazioni di nicchia, oppure da autori che realizzano direttamente una pubblicazione senza l'intermediazione di un editore (autopubblicazione o \"self publishing\"), rimanendo in tal modo titolari di tutti i diritti di sfruttamento commerciale sulla propria opera e sostenendo solo i costi di impaginazione con grafica editoriale ed eventualmente di rilascio del codice ISBN. Le imprese che offrono questi servizi realizzano i libri, nella maggioranza dei casi, con sistemi di stampa in digitale e l'ordine avviene via web.\nLa stampa su richiesta non va confusa con l'editoria a pagamento, un diverso segmento di mercato in cui gli autori ordinano a proprie spese una pubblicazione affidandone la cura complessiva a un editore in grado di valutare, correggere e promuovere il libro.\nProcedimento.\nAlcune case editrici preparano un volume e lo mettono in vendita attraverso i canali di distribuzione pi\u00f9 diversi (cataloghi, internet, ecc.) senza stamparlo. Le copie vengono successivamente stampate, spesso con tecnologia digitale, solo sulla base delle richieste dei possibili acquirenti. Altre case editrici, oltre a vendere il numero di copie richieste dall'autore, tengono altre copie a magazzino per rispondere immediatamente alle sollecitazioni del mercato (proprio sito di e-commerce, siti delle pi\u00f9 importanti librerie on-line, librerie, biblioteche, distributori ecc.).\nNel caso di stampa in modalit\u00e0 digitale, la sua peculiarit\u00e0 consiste nel garantire elevata qualit\u00e0 di stampa (pari e, a volte, superiore rispetto alla stampa tipografica tradizionale) anche tirando un numero molto basso di copie del libro.\nVantaggi.\nRispetto al processo tipografico tradizionale in offset, non vi sono costi relativi ai passaggi intermedi (impianti, pellicole, lastre, avviamento macchine) necessari alla trasformazione di un file di testo in un libro. A ci\u00f2 si aggiunga la rapidit\u00e0 di esecuzione (circa 5 giorni o addirittura inferiori) che rende la stampa su richiesta indicata per tutte le iniziative editoriali che prevedono, oltre alla bassa tiratura, ristampe con aggiornamenti frequenti o personalizzazioni di singole copie.\nGli svantaggi cominciano a manifestarsi sulle tirature medie e diventano evidenti con le tirature alte: il costo medio per copia praticamente non diminuisce e pertanto diventa non competitivo con la stampa tradizionale.\nNegli ultimi anni sono nate molte case editrici specializzate nel pubblicare libri su richiesta ed in basse tirature, alcune delle quali ne fanno il proprio core business.\nUtilizzatori.\nLa stampa su richiesta \u00e8 utilizzata soprattutto dalle piccole case editrici perch\u00e9 permette di abbattere i costi di magazzino e di ridurre i rischi dovuti a tirature arbitrarie. Negli ultimi anni ne sono nate molte specializzate nel pubblicare libri in basse tirature, alcune delle quali ne fanno il proprio business principale.\nEsistono imprese che offrono un servizio completo attraverso il proprio sito, permettono ad ogni autore di effettuare l'upload delle proprie opere e gli offrono una vetrina virtuale con cui presentarle. Ci\u00f2 permette anche ad iniziative culturali che tendono alla diffusione e non alla vendita dei libri, iniziative che normalmente offrono gratuitamente tali opere in formato digitale, di renderle disponibili anche nella forma cartacea agli interessati senza affrontare costi editoriali. L'utente in pratica accede al sito di stampa su richiesta, ordina la copia che gli interessa, paga anticipatamente via web e la copia viene stampata e consegnata all'utente in tempi brevissimi.\nStampa su richiesta di libri fuori catalogo.\nLe case editrici, soprattutto quelle di grandi dimensioni, hanno numerose opere ormai uscite di catalogo. La richiesta a volte \u00e8 di una certa rilevanza, ma non in numero sufficiente a giustificare una ristampa in offset. La soluzione tecnica \u00e8 offerta dalla stampa digitale: tutte le volte che il testo \u00e8 gi\u00e0 disponibile in forma digitale, praticamente il costo unitario di riprodurre una, cento o quattrocento copie tende ad essere identico. Per ristampe d'ordine superiore comincia ad affacciarsi la concorrenza della stampa tipografica. Queste \"mini-ristampe\" possono essere curate dallo stesso editore od affidate ad apposite organizzazioni.\nStampa per aree geografiche.\nLa stampa digitale permette anche di decentrare la produzione, stampando fisicamente il libro in luoghi diversi in base alla vicinanza del cliente, riducendo costi e tempi di consegna.\nStampa su richiesta da internet.\nSi stanno sempre pi\u00f9 diffondendo siti web che permettono il download gratuito di libri. In genere essi offrono anche la possibilit\u00e0 di avere la stampa di un testo su richiesta, a prezzo contenuto, in genere inferiore a quello di una copia con la stampante domestica e relativa rilegatura.\nEditoria automatica.\nUno dei nuovi sistemi editoriali che si sono aperti grazie alla stampa su richiesta \u00e8 la cosiddetta \"editoria automatica\": il libro viene prodotto e messo in vendita in modo completamente automatico, senza alcuna supervisione editoriale umana, grazie ad appositi software, sfruttando contenuti disponibili nel pubblico dominio o con licenze libere.\nLa stampa tedesca hanno criticato Amazon.com per avere messo in vendita nel suo sito decine di migliaia di libri \"on demand\" che si limitavano ad assemblare voci di Wikipedia, in varie lingue, partendo da categorie e parole chiave dell'enciclopedia online (producendo talvolta titoli involontariamente ridicoli e privi di senso) e in cui le immagini erano sostituite da semplici link. Questi titoli erano stati prodotti dall'azienda americana \"Books L.L.C.\" e da tre sussidiarie di Mauritius dell'editore tedesco VDM Publishing: Alphascript Publishing, Betascript Publishing e Fastbook Publishing. Alcuni clienti, ritenendo la pratica ingannevole e al limite della truffa (per quanto formalmente rispettosa delle leggi sul diritto d'autore), hanno chiesto ad Amazon di ritirare dalla vendita questi libri. La collaborazione tra amazon.com e VDM ebbe inizio nel 2007.\nUn'ipotesi diversa \u00e8 quella di PediaPress, la cui attivit\u00e0 di stampa su richiesta \u00e8 frutto di un apposito accordo con Wikimedia Foundation."}
{"id": "594910", "revid": "1318658", "url": "https://it.wikipedia.org/wiki?curid=594910", "title": "Arrondissement di Palaiseau", "text": "L\"arrondissement\" di Palaiseau \u00e8 una suddivisione amministrativa francese, situata nel dipartimento dell'Essonne e nella regione dell'\u00cele-de-France.\nComposizione.\nL\"arrondissement\" di Palaiseau raggruppa 65 comuni in 19 cantoni:"}
{"id": "594911", "revid": "181699", "url": "https://it.wikipedia.org/wiki?curid=594911", "title": "Distretto di Liptovsk\u00fd Mikul\u00e1\u0161", "text": "Il distretto di Liptovsk\u00fd Mikul\u00e1\u0161 (\"okres Liptovsk\u00fd Mikul\u00e1\u0161\") \u00e8 un distretto della regione di \u017dilina, nella Slovacchia centrale.\nFino al 1918, il distretto ha fatto parte della contea ungherese di Liptov.\nSuddivisione amministrativa.\nIl distretto \u00e8 composto da 2 citt\u00e0 e 54 comuni:"}
{"id": "594912", "revid": "287204", "url": "https://it.wikipedia.org/wiki?curid=594912", "title": "Distretto di Liptovsky Mikulas", "text": ""}
{"id": "594913", "revid": "1782831", "url": "https://it.wikipedia.org/wiki?curid=594913", "title": "Personaggi di Oz", "text": "Questa voce contiene un elenco dei personaggi presenti nella serie televisiva \"Oz\".\nDetenuti.\nSimon Adebisi.\nSimon Adebisi \u00e8 interpretato da Adewale Akinnuoye-Agbaje. Simon Adebisi \u00e8 il detenuto n\u00b093A234 ed \u00e8 stato arrestato il 2 maggio del 1993, per aver ucciso un poliziotto decapitandolo. La sua pena \u00e8 il carcere a vita. Adebisi appartiene al gruppo degli afroamericani del carcere, detto degli zombie o dei neri, ed \u00e8 addetto alla cucina di Oz.\nNella Prima stagione \u00e8 solo uno dei tanti, fa parte del gruppo dei neri della prigione, e obbedisce al leader del suo gruppo, Jefferson Keane. A causa del fratello di quest'ultimo, che ha fatto avance omosessuali al prigioniero mafioso Dino Ortolani, lui e il suo gruppo si ritrovano in guerra contro i siciliani della prigione, fino alla morte di Jefferson Keane. Il capomafia Nino Schibetta, dopo aver perso per diverse ragioni i suoi uomini, si trova costretto a collaborare con il gruppo dei neri, o meglio degli zombie (nome che deriva dal fatto dell'uso di molte droghe da parte di questo gruppo). Per\u00f2 Adebisi non \u00e8 tipo da farsi comandare troppo a lungo, e dopo essere diventato il leader del suo clan, uccide Nino Schibetta con l'aiuto di un altro prigioniero, l'irlandese Ryan O'Reily, mettendo nei suoi pasti vetro tritato. Adebisi sar\u00e0 pure uno dei capi della rivolta esplosa nel carcere di Oz, considerato alla pari del leader musulmano Kareem Said e di Ryan O'Reily.\nNella seconda stagione Adebisi \u00e8 ormai il leader indiscusso degli zombie, ma deve fare i conti con Peter Schibetta, figlio di Nino, finito in carcere e intenzionato a vendicarsi della morte del padre. Nel tentativo di ucciderlo, Peter avr\u00e0 la peggio, sar\u00e0 violentato da Simon e riporter\u00e0 gravi danni cerebrali. Nel frattempo nel carcere di Oz faranno l'ingresso due nuovi personaggi: Antonio Nappa, mafioso siciliano e padrino di Peter, e Kipekemie Jara, stregone africano. Nappa si vendica subito, infatti riesce a ottenere che Adebisi faccia un controllo su uso di droghe, e ovviamente verr\u00e0 trovato positivo. Adebisi intenzionato a vendicarsi viene fermato da Kipekemie Jara, che riuscir\u00e0 a portarlo sulla retta via, spiegandogli che lui \u00e8 diverso dagli altri, che lui \u00e8 africano. Adebisi cambia vita, ma Antonio Nappa decide di uccidere Kipekemie Jara in quanto non si fida del cambiamento di Adebisi e lo fa uccidere dal resto del clan degli zombie della prigione. Adebisi trovando il corpo senza vita del suo \"padre spirituale\", inizia a sentire gli spiriti della sua terra, l'Africa e impazzisce, finendo nel braccio dei malati di mente.\nNella terza stagione torna in \"Paradiso\" facendo credere di aver rinnegato l'Africa e suo padre, e chiede a Nappa di lavorare di nuovo in cucina. Lentamente inizia a preparare il suo piano di vendetta, infetta Nappa con un ago, rendendolo sieropositivo; ferisce Il poeta e un altro detenuto ustionandoli. Infine crea un piano per togliere la detenzione del \"Paradiso\" a Tim McManus, e riesce a convincere un AC a dargli una pistola.\nNella quarta stagione, terminata la serrata Adebisi inizia a fomentare il piano per mettere il Paradiso in mano ad un nero. Inizia convincendo Glynn a far reintegrare Pierce, Poeta e Wangler; poi approfitta delle angherie dei tre nei confronti di un neodetenuto, per dare a quest'ultimo la pistola e far s\u00ec che ci siano nuove vittime e il conseguente licenziamento di McManus. I piani di Adebisi si stanno cos\u00ec realizzando, finch\u00e9 Raoul Hernandez non decide di spifferare il tutto al direttore. Adebisi si accorda con Chucky Pancamo per far uccidere il capo dei latinos e dare il comando ad Enrique Morales. Nel frattempo con l'aiuto di Zahir Arif, convince la comunit\u00e0 afroamericana a fare pressioni su Glynn per mettere un nero a capo del Paradiso, che \u00e8 Martin Querns. Quest'ultimo parla ad Adebisi, dicendogli di poter fare quello che desidera, basta che non ci siano episodi di violenza. In seguito ci saranno diversi trasferimenti di carcerati di colore dagli altri bracci al Paradiso, tutti leali ad Adebisi, facendo del criminale il pi\u00f9 potente e influente detenuto della prigione. Simon pu\u00f2 cos\u00ec soddisfare tutti i propri vizi, spacciando droga, sniffando e facendosi addirittura mettere delle tende nel suo acquario. Nomina Poeta e Supreme Allah suoi luogotenenti, ma una serie di omicidi fa vacillare la fiducia di Querns nei confronti di Adebisi e la fiducia di questi nei confronti dei suoi sottoposti. Quando Said ritorna ad essere il leader dei musulmani, finge di allearsi ad Adebisi e tenta di impossessarsi dei video dei droga party indetti da Adebisi. Simon glieli cede volontariamente per provare la sua lealt\u00e0, ma quando viene a sapere che Said vuole tradirlo fa entrare Said per ucciderlo. Dopo un breve scontro, un lago di sangue inonda l'acquario; Adebisi esce col sorriso sulle labbra, ma sputando sangue e schiantandosi al suolo morto.\nMiguel Alvarez.\nMiguel Alvarez \u00e8 interpretato da Kirk Acevedo. Miguel Alvarez \u00e8 il detenuto numero 97A413, condannato il 3 febbraio del 1997 per aggressione a mano armata e omicidio preterintenzionale di secondo grado, a 15 anni di carcere con possibilit\u00e0 di vigilata non prima di due. \u00c8 il personaggio principale dei Latinos ed \u00e8 membro di \"El Norte\". Suo padre e suo nonno sono entrambi detenuti ad Oz, mentre lui \u00e8 stato incarcerato per aver aggredito un uomo anziano che gli aveva accidentalmente graffiato la macchina. Cresciuto in un quartiere ispanico molto povero, Alvarez fa quello che pu\u00f2 per sopravvivere. Comunque \u00e8 lui il vero nemico di se stesso, in quanto reagisce prima di pensare. Viene spesso messo in isolamento ed \u00e8 in continua lotta con il direttore Glynn e Carmen \"Chico\" Guerra, anche se \u00e8 considerato uno dei pochi \"salvabili\" da McManus e padre Ray Mukada.\nNella Stagione 1 appena arrivato ad Oz, Alvarez viene accoltellato. Non compare pi\u00f9 finch\u00e9 non viene a sapere che la sua ragazza sta per partorire, inizialmente non vuole assistere al parto, poi suo nonno e suo padre lo convincono ad andarci; tuttavia il figlio muore in quanto lui e Maritza si drogavano anche durante la gravidanza di lei. Affranto, Miguel diventa il leader dei latinos. Durante la rivolta, Alvarez fa parte dei cinque leader e si occupa di tenere d'occhio gli ostaggi ed \u00e8 particolarmente brutale con molti di loro. A differenza degli altri capi della rivolta, Alvarez finisce in infermeria dopo essere stato colpito da un proiettile sparato da un agente della SORT.\nNella Stagione 2 Alvarez ritorna in Paradiso, e i Latinos stanno per decidere se diventare partner degli italiani e degli Zombie o se gestire il traffico di droga da soli. Peter Schibetta, il figlio di Nino gli chiede di diventare suo socio se riesce ad uccidere Simon Adebisi. Anche l'africano gli chiede lo stesso, cos\u00ec Alvarez decide di aspettare senza far nulla. In seguito il direttore Glynn convoca Alvarez per farsi dire chi \u00e8 che ha stuprato la figlia, ma Alvarez lo tortura evitando di dirglielo. Quando Miguel chiede ad Adebisi di entrare nel traffico della droga con lui, questi rifiuta perch\u00e9 non \u00e8 stato aiutato e cos\u00ec i latinos si stancano del modo passivo di Alvarez di guidare El Norte e quando arriva Raoul Hernandez, il comando passa nelle sue mani. Quest'ultimo odia Alvarez perch\u00e9 \u00e8 \"troppo bianco\" e per provare di avere i \"cojones\", Miguel si vede costretto a cavare gli occhi all'AC Eugene Rivera. Alvarez evita cos\u00ec di essere ucciso da El Cid, ma come risultato si guadagna l'isolamento.\nNella Stagione 3, in isolamento, Alvarez \u00e8 ridotto a bere la propria urina per sopravvivere, poich\u00e9 gli AC si \"dimenticano\" di dargli da mangiare da quando ha accecato Rivera. Padre Mukada, Peter Marie e la dott.ssa Nathan credono che Alvarez debba uscire dall'isolamento in quanto ha iniziato a ferirsi tagliandosi e ha cercato di impiccarsi. Quando esce viene accettato in El Norte e quando affronta Jason Cramer, il capo dei gay, nell'incontro di boxe viene sconfitto a causa delle droghe somministrategli da Ryan O'Reily. Alvarez viene deriso dagli altri detenuti e quindi Hernandez \u00e8 di nuovo in collera con lui. In seguito aiuta Adebisi a sbarazzarsi di due neri per il controllo della droga e ha modo, stando in Paradiso, di interagire con Rivera in un incontro. Hernandez comincia a pensare che Alvarez lo stia tradendo e quando i latinos vengono messi in buca perch\u00e9 trovati in possesso di tette, Raoul d\u00e0 la colpa a Miguel. Cos\u00ec Ricardo e Guerra tentano di uccidere Alvarez, che invece accoltella Ricardo uccidendolo e ritorna in isolamento, mentendo a Glynn riguardo allo stupro della figlia.\nNella Stagione 4, in isolamento, Alvarez viene stuzzicato da Louis Bevilaqua, che lo vuole morto per vendicare il cugino Carlos Ricardo. In palestra William Giles uccide Bevilaqua, ma allo stesso tempo pugnala Alvarez. In ospedale sta per essere ucciso da Martinez, ma fa in tempo a scappare ed evadere da Oz insieme ad Agamemnon Busmalis attraverso un tunnel in piena notte. Trovato sul confine col Messico e riportato ad Oz, viene messo nuovamente in isolamento. Accetta poi la proposta di Glynn di fare la spia in Paradiso e allo stesso tempo tenta di rientrare in El Norte, capeggiato ora da Enrique Morales. Quest'ultimo non disprezza Alvarez, ma Guerra e Vasquez ancora s\u00ec e proprio questi viene accoltellato da Miguel che finisce in isolamento e per sempre fuori da El Norte.\nNella Stagione 5, tutti i detenuti in isolamento vengono reintegrati in Paradiso. Alvarez chiede una tregua a Guerra, chiedendogli di colpirlo con un coltello nella spalla. Guerra tenta di colpirlo al petto, ma Alvarez si salva e quando torna dall'ospedale viene affiancato da un giovane detenuto, Jaime Velez, che lo ha ammirato per il suo coraggio e gli chiede di diventare suo sottoposto. Miguel gli chiede di uccidere Guerra, ma sar\u00e0 Velez a morire. Per redimersi della morte di Velez, Alvarez chiede di partecipare ad un programma di addestramento di cani guida e lo fa principalmente per darlo all'agente Rivera. Sapendo che lui a casa parla spagnolo, fa s\u00ec che il cane obbedisca agli ordini sia in inglese che in spagnolo. Alvarez \u00e8 entusiasta di ci\u00f2 che ha fatto, ma Glynn non lo aiuta riguardo alla richiesta di libert\u00e0 vigilata e uno dei membri della commissione, Luis Ruiz, lo accusa con costanti domande negative e alla fine lo insulta, finendo colpito con un pugno in faccia da Miguel che viene sbattuto in isolamento.\nNella Stagione 6, Alvarez viene rilasciato dall'isolamento e finalmente fa pace con Chico Guerra. Morales gli offre di tornare coi Latinos se fa la spia sui movimenti di Redding. Alvarez rifiuta dicendo di voler rimanere pulito per avere la possibilit\u00e0 di uscire in vigilata. Quando Morales muore, Guerra gli chiede di diventar il capo di El Norte, ma anche stavolta rifiuta, anche se de facto ci si riferisce a lui. In seguito viene a sapere che la sua ragazza, Maritza, lo sta tradendo col suo miglior amico e che Wolfgang Cutler, un detenuto ariano, gli lascia l'intera eredit\u00e0. Vern Schillinger gli chiede di dare tutto alla moglie di Cutler, Cathy Jo, ma quando i due si incontrano per firmare le carte del testamento si sentono attratti l'un l'altro e si danno appuntamento in sala visite. A Vern non va gi\u00f9 la situazione e cos\u00ec insieme agli altri ariani attacca Alvarez in palestra e fa in modo che la vedova Cutler non venga pi\u00f9. Nel frattempo Alonzo Torquemada, spacciatore e capo dei gay, vuole Miguel come suo partner nella vendita del \"destiny\" e anche come amante. Intanto McManus convince Ruiz ad avere un colloquio con Alvarez, ma il capo della commissione per la vigilata dice di essere cresciuto nello stesso quartiere di Miguel e che odia chi, come lui, infanga il nome degli ispanici e quindi non gli conceder\u00e0 mai la libert\u00e0. Frustrato, si concede alle droghe di Torquemada e accetta di copulare con lui.\nTobias Beecher.\nTobias Beecher \u00e8 interpretato da Lee Tergesen. Tobias Beecher \u00e8 il detenuto numero 97B412, condannato il 5 luglio 1997 per guida in stato di ebbrezza e omicidio colposo a 15 anni di reclusione, con possibilit\u00e0 di vigilata non prima di quattro. La libert\u00e0 vigilata gli \u00e8 stata negata nel 2001 e garantita nel 2003. Ritorna ad Oz a causa della violazione della condizionale. Beecher si \u00e8 laureato ad Harvard, \u00e8 un avvocato di successo, un marito e un padre esemplare, ma anche un alcolizzato. Una notte, guidando ubriaco, investe una ragazzina di nove anni, Kathy Rockwell. Gli viene offerto in appello di scontare la pena in un carcere di minima sicurezza, ma Beecher, che non voleva passare neanche una notte in cella, chiede l'assoluzione. Il tentativo fallisce e il giudice, un amico di famiglia dei Beecher, decide di farne un esempio e sentenzia la condanna a 15 anni nel Penitenziario di Oswald, carcere di massima sicurezza. La trasformazione della personalit\u00e0 di Beecher \u00e8 ci\u00f2 che caratterizza di pi\u00f9 la drammaticit\u00e0 della serie, specialmente nella prima serie. Arrivato ad Oz senza alcuna esperienza di strada e con una personalit\u00e0 timida, diventa subito l'obiettivo per abusi e viene indurito dalla sua esperienza, specialmente a causa del suo arcinemico Vern Schillinger. In seguito dichiara che ad Oz \u00e8 \"diventato l'uomo che \u00e8 sempre stato e non ha mai saputo\". A differenza di altri denenuti, Beecher spicca per la sua cultura. Ad esempio, \u00e8 lui che insegna a Keller a giocare a scacchi. Tipiche, poi, le scene in cui \u00e8 l'unico a indovinare le risposte, anche pi\u00f9 difficili, del quiz televisivo seguito dai detenuti di Oz.\nNella Stagione 1 Beecher si rende presto conto di essere un pesce fuor d'acqua dopo essere stato una notte in cella con Simon Adebisi. Quando Schillinger gli propone di cambiare cella, Toby accetta ma quel che gli succeder\u00e0 lo tormenter\u00e0 a vita. Beecher diventa lo schiavo del leader della fratellanza ariana, viene stuprato, gli viene marchiata a fuoco una svastica sulla natica e viene ripetutamente umiliato in pubblico. Per sopportare tutto questo, Beecher inizia a fare uso di eroina, anche in vista di uno show in cui deve fare la drag queen; tra le tante torture Schillinger lo costringe a chiedergli il permesso di copulare con la moglie durante le visite coniugali, lo forza a mangiare pagine di un libro di legge, lo obbliga a strappare una foto della famiglia. Nel frattempo incontra anche la madre della bambina che ha ucciso, senza proferire parola. Stanco di lui, Schillinger fa cambiare acquario a Beecher, facendolo uscire con una maglia raffigurante la bandiera degli Stati Confederati d'America; per paura di repressioni razziali, Beecher va da Ryan O'Reily (da cui era gi\u00e0 andato in precedenza per prendere altre droghe) per farsi dar del PCP e cos\u00ec, in preda alle allucinazioni rompe con una sedia la parete dell'acquario di Vern e lo ferisce all'occhio. Viene fermato dalle guardie e messo in isolamento. Una volta uscito, si confronta di nuovo con Schillinger in palestra e l\u00ec lo colpisce prima con un calcio all'inguine, poi gli defeca in faccia di fronte a molti detenuti, guadagnandosi il loro rispetto. Quando la rivolta prende piede in Paradiso, Beecher si schiera con O'Reily, difendendolo dall'attacco dei musulmani.\nNella Stagione 2 Dopo la rivolta, Beecher e tutti gli altri vengono messi tra i normali. Questi capita in cella con James Robson, un membro della fratellanza ariana, che gli ordina di praticargli del sesso orale. Beecher accetta malvolentieri e gli recide la punta del glande con un morso, finendo in isolamento. Uscito da l\u00ec, inizia ad infastidire Schillinger, minacciandolo di manipolare i referti psichiatrici di sorella Peter Marie per fargli negare la libert\u00e0 vigilata. Vern fa un patto con l'agente Diane Wittlesey per uccidere Beecher, ma la conversazione viene registrata dall'agente e a Vern viene negata la vigilata e vengono aggiunti dieci anni alla sua condanna per cospirazione in omicidio e finisce in buca. In seguito Tobias ritorna in Paradiso, in cella con Augustus Hill, e McManus lo convince ad incontrarsi col giudice che l'ha mandato ad Oz. Beecher le dice che non potr\u00e0 mai perdonarsi e che continua ad avere incubi dell'incidente. Quando Hill cambia cella, il nuovo detenuto Chris Keller lo sostituisce. Beecher viene poi a sapere che la moglie si \u00e8 tolta la vita e Schillinger si vanta che un ariano gli ha puntato la pistola alla testa per forzarla a scrivere la lettera di suicidio. Col passare del tempo Beecher \u00e8 sorpreso di essere attratto da Keller, finch\u00e9 i due non si baciano in lavanderia. Alla fine per\u00f2, Keller sta solo aiutando Schillinger a vendicarsi e, con la complicit\u00e0 dell'agente Metzger, rompe le braccia e le gambe di Beecher.\nNella Stagione 3, uscito dall'ospedale, Beecher rifiuta di perdonare Keller a meno che non confessi tutto a McManus. Nel frattempo uccide Metzger con le unghie lunghe, e dopo che Keller confessa accoltella anche lui, senza ucciderlo. Quando il figlio di Schillinger viene arrestato, Beecher lo avvicina per potersi vendicare. Nonostante non gli faccia nulla, anzi lo aiuta a smettere di drogarsi, Schillinger pensa che stiano andando a letto insieme e fa in modo di uccidere il proprio figlio. Beecher diventa compagno di cella di Kareem Said, che lo convince a chiedere perdono sia a Keller che a Schillinger. Con le tensioni razziali in aumento, gli unici due uomini con la pelle diversa che rimangono amici sono Beecher e Said. Alla fine Tobias perdona Keller dopo che quest'ultimo lo salva dall'attacco di Schillinger. A dispetto di ci\u00f2 che si aspettava Said, Keller e Beecher si riuniscono come amanti.\nNella Stagione 4, Beecher tenta di risolvere il suo astio con Schillinger assumendo un investigatore privato per far ritrovare il figlio Hank. Tuttavia Vern crede che Beecher voglia far del male anche ad Hank, fa rapire due figli di Tobias e ne fa uccidere uno. A Beecher viene anche detto che \u00e8 stato Keller il mandante del rapimento e quindi quest'ultimo rischia di venir ucciso dall'amante. Quando scopre la verit\u00e0, chiede scusa a Keller, che per\u00f2 lo evita. Beecher copula dunque con i due detenuti Nate Shemin e Mondo Browne, per \"sentire qualcosa\". Una volta saputo che Hank Schillinger \u00e8 stato rilasciato per un difetto di forma, contatta Chucky Pancamo per commissionargli l'omicidio di quest'ultimo. Tuttavia, quando Beecher ci ripensa e chiede a Pancamo di ritirare l'offerta, quest'ultimo gli dice che Hank \u00e8 gi\u00e0 morto.\nIn seguito al trasferimento di Keller in un altro penitenziario, tra Beecher e Schillinger c'\u00e8 un periodo di tregua, dettato dagli incontri \"vittima-aggressore\" di sorella Peter Marie, la quale cerca di aiutare Tobias a combattere i suoi conflitti interiori. Nel frattempo si fa difendere da Katherine McClain, con la quale ha una relazione, e cerca di avere la vigilata. In un sogno vi riesce ed \u00e8 fuori, ma nella realt\u00e0 la condizionale gli viene negata e in biblioteca viene attaccato da Schillinger e Robson, ma difeso da Said e i suoi, e i due assalitori vengono accoltellati.\nNella Stagione 5, spaventata dall'idea di una guerra tra Ariani e Musulmani, Peter Marie chiede a Beecher di fare da mediatore tra i due leader. Nella prima sessione Toby afferma che il tentativo di Schillinger di rovinargli la condizionale era giustificabile e che Vern e Said sono molto simili, a dispetto delle drastiche differenze che li contraddistinguono. Durante un altro incontro, Schillinger nega di aver stuprato Beecher e quest'ultimo lo aggredisce. Quando ad Oz arriva Adam Guenzel, un amico di famiglia dei Beecher, Tobias si appresta a proteggerlo, chiedendo aiuto a Frank Urbano. Schillinger si scusa con Beecher e gli offre un accordo: lui potr\u00e0 lavorare come portalettere per vedere Keller, e Guenzel viene trasferito tra i normali per diventare lo schiavo degli Ariani. Tobias inizialmente rifiuta, ma a Guenzel gli viene detto che Beecher \u00e8 omosessuale e allora lo aggredisce pubblicamente in Paradiso e si allea con i Centauri, cosicch\u00e9 Beecher dice agli italiani di non proteggerlo pi\u00f9 e accetta lo scambio. Quando Beecher vede Guenzel sanguinante e nudo in palestra viene colto dal rimorso e chiede consiglio a Said, che gli propone di riferire a Peter Marie il coinvolgimento di Schillinger nella vicenda dello stupro del ragazzo. Intanto il ragazzo muore e quindi Beecher informa Glynn della colpevolezza dell'ariano, per poi rivedersi con Keller e scambiarsi un bacio.\nNella Stagione 6, Beecher viene trasferito nel Braccio J onde evitare ripercussioni da parte degli Ariani. Quando viene liberato con la condizionale, si batte per Keller ribaltando la sentenza di pena di morte. Accetta di difendere anche altri detenuti pro bono, ma viene arrestato nuovamente poich\u00e9 trovato in possesso di farmaci illegali richiesti da Keller per la ex-moglie malata di cancro (in realt\u00e0 Keller incastra Beecher informando un detective in modo che venga arrestato nuovamente). Beecher bandisce una volta e per tutte Keller dalla sua vita e Chris, sperando che Toby lo perdoni, fa in modo che durante la rappresentazione di Macbeth venga ucciso Schillinger, sostituendo il pugnale di scena con uno vero. Beecher viene assolto dall'accusa di omicidio, ma quando Keller si suicida facendo finta di essere stato spinto, l'ex-avvocato rischia la pena capitale. Una volta che la prigione viene evacuata, Beecher sorride sul bus, sapendo che Keller \u00e8 responsabile di aver inviato l'antrace nella stanza della posta.\nEnrique Morales.\nEnrique Morales \u00e8 interpretato da David Zayas. Enrique Morales \u00e8 il detenuto numero 00M871, condannato il 6 aprile del 2000 per omicidio di secondo grado a 25 anni di carcere, con possibilit\u00e0 di vigilata non prima di 15. Morales \u00e8 uno dei pi\u00f9 potenti detenuti tra i latinos, ed \u00e8 stato incarcerato per aver ucciso un uomo in seguito a una rissa. Appena arriva a Oz fa in modo di assumere il comando di El Norte, facendo uccidere Raoul Hernandez, e si mette in affari con Chucky Pancamo. A differenza degli altri Latinos, Morales \u00e8 calcolatore e prudente, quindi porta i suoi a prosperare nella vendita della droga. Tuttavia \u00e8 un leader spietato, che non si fa problemi a usare la violenza per arrivare ai suoi scopi.\nNella Stagione 4, quando Morales arriva in Paradiso, Pancamo gli dice di volerlo a capo di El Norte poich\u00e9 \u00e8 pi\u00f9 moderno e quindi deve sbarazzarsi di Hernandez. Morales utilizza Bob Rebadow (in quanto ritenuto insospettabile) per pugnalare El Cid, in cambio di qualsiasi cosa volesse; una volta che il lavoro viene portato a termine, il criminale diventa partner di Pancamo e Simon Adebisi. Tuttavia, da quando il Paradiso viene gestito da Querns e Adebisi, a Morales e Pancamo la cosa non va gi\u00f9, ma quando tentano di far la guerra al capo degli zombie vengono mandati nel braccio B tra i normali. Con la morte di Adebisi per mano di Kareem Said, e l'ascesa di Redding, Morales tenta di coinvolgerlo nel traffico di droga, ottenendo per\u00f2 il no da parte del nero. Cos\u00ec organizza insieme a Pancamo di uccidere Redding; Morales finge di aiutare alcuni profughi cinesi, in cambio dell'uccisione di Redding. Il portoricano li convince che Redding \u00e8 razzista contro gli asiatici a causa dei suoi trascorsi in Vietnam; abilmente riesce a persuadere McManus che il leader degli zombie vuole vendicarsi dei cinesi a Oz. Morales intrappola Bian Yixhue in un magazzino e lo uccide, facendo ricadere la colpa su Redding. Uno dei profughi per\u00f2 aizza Jia Kenmin contro Morales, che lo minaccia diverse volte. Su ordine di Redding, Kenmin tenta di uccidere Morales senza esito. Intanto torna a Oz Miguel Alvarez e Morales ordina a Guerra di non ucciderlo. Pancamo ed Enrique nel frattempo si accordano con Supreme Allah per far fuori Redding, che comunque muore prima di tentarci. La risposta di Burr non si fa attendere e a provare ad assassinare Morales ci pensa il colonnello Edward Galson, che attacca il capo di El Norte, finendo per\u00f2 ucciso per mano di quest'ultimo. Infine, prima di una partita di pallacanestro, Morales ordina a uno dei suoi di tagliare i tendini all'AC Dave Brass, onde evitare di perdere nuovamente la scommessa.\nNella Stagione 5, in attesa della visita di sua sorella Annette, Enrique \u00e8 eccitatissimo, ma quando viene a sapere dell'incidente stradale e del fatto che \u00e8 morta, cade in uno stato di shock e definitivamente ordina a Guerra di non uccidere Alvarez. Nel frattempo Redding chiede a Morales di lavorare insieme, ora che gli italiani non hanno pi\u00f9 potere, e quest'ultimo accetta l'offerta. Ci\u00f2 che tormenta Morales \u00e8 il fatto di non sapere quali siano state le ultime parole di sua sorella e perci\u00f2 chiede a padre Mukada, il quale gli consiglia di parlare col marito della sorella. Quando Enrique incontra suo cognato Javier, questi gli rivela di aver picchiato la moglie e Morales lo attacca brutalmente sbattendogli la testa sul tavolo. Ryan O'Reily fa un accordo con Morales: lui uccide Kenmin e in cambio i latinos feriscono Glen Shupe (al quale verr\u00e0 tagliato un braccio). Le cose si complicano quando Redding attacca Morales - crede che Guerra abbia dato la droga ad Augustus Hill - e l'alleanza si rompe, con i due che finiscono in buca. Una volta uscito, Morales si allea con Frank Urbano, ma come penale per essersi messo con un negro, gli introiti saranno solo del 40%.\nNella Stagione 6, Pancamo torna dall'ospedale e Morales gli rivela che con Redding fuori dai giochi, il traffico della droga va alla grande. Tuttavia Enrique non si fida dell'atteggiamento di Burr e chiede ad Alvarez di spiarlo, il quale per\u00f2 rifiuta nonostante l'offerta di tornare dentro El Norte. Intanto Dave Brass, insieme agli agenti Murphy e Howell mettono Morales in isolamento e gli tagliano entrambi i tendini d'achille. In ospedale, Morales \u00e8 spaventato dall'infermiera Grace e chiede al direttore Glynn di controllare i suoi precedenti. La sua paranoia \u00e8 giustificata dal fatto che Grace aveva gi\u00e0 ucciso Martinez e dopo aver dato una grossa dose di sedativi a Enrique, lo soffoca nel sonno. Poich\u00e9 nessun familiare \u00e8 venuto a chiedere la sua salma, Morales viene sotterrato nel cimitero della prigione e la bara viene trasportata da Guerra e Alvarez.\nBob Rebadow.\nBob Rebadow \u00e8 interpretato da George Morfogen. Rebadow \u00e8 il detenuto numero 65R814, condannato il 9 settembre del 1965 per omicidio di primo grado alla pena di morte; sentenza commutata poi in carcere a vita. \u00c8 tra i prigionieri pi\u00f9 anziani e fa parte degli \"altri\", il gruppo che in Oz di solito se ne sta lontano dai guai. Negli anni sessanta era un architetto, in attesa di un figlio. Ad un pranzo di lavoro il suo partner disprezz\u00f2 il suo disegno di una planimetria su larga scala e si beff\u00f2 di lui; cos\u00ec Rebadow prese una forchetta e gliela infil\u00f2 nel collo, uccidendolo. Fu perci\u00f2 condannato alla sedia elettrica, ma durante l'esecuzione ci fu un sovraccarico e fu trasferito in ospedale. Durante la degenza la pena di morte fu abolita e la pena commutata in ergastolo senza possibilit\u00e0 di vigilata. Una volta reintegrato, Rebadow afferma di ricevere comunicazioni da Dio, tant'\u00e8 che prevede taluni avvenimenti ed \u00e8 a conoscenza di dettagli privati dei detenuti.\nNella prima stagione Rebadow \u00e8 uno dei 60 reclusi nel \"Paradiso\". Trascorre le giornate ad ascoltare cosa ha da dirgli Dio e sa sempre in anticipo molti degli eventi che stanno per accadere ad Oz. Nel corso degli eventi, viene aggredito da Kenny Wangler mandando McManus su tutte le furie. Durante la rivolta guidata da Kareem Said, Rebadow mantiene un profilo basso ed evita le ripercussioni da parte degli AC.\nNella seconda stagione all'inizio divide la cella di James Robson, nei normali, con lui e Beecher. Quando riapre il Paradiso, viene messo nell'acquario con Agamemnon Busmalis e i due formano subito un sodalizio. Rebadow viene a sapere che suo nipote sta morendo di leucemia e che l'ultimo suo desiderio \u00e8 quello di andare a Disneyland, e grazie all'idea di Jaz Hoyt viene fatta una colletta, ma Bob mantiene l'anonimato sulla provenienza dei soldi. Intanto due ariani minacciano lui e Busmalis, affinch\u00e9 gli cedano il tunnel scavato da quest'ultimo. Quando viene chiamato a rapporto da McManus, Rebadow inventa che i due (morti nel tunnel a seguito di un crollo) hanno costretto Busmalis a scavare e quindi sia lui che il compagno vengono assolti.\nNella terza stagione Rebadow comincia a star male e quando sviene in mensa, gli viene diagnosticato il diabete. Ora che sa di poter morire, decide di vedere suo figlio e suo nipote per la prima volta. Come segno d'affetto riceve in dono il cappellino del nipote preso a Disneyland.\nNella quarta stagione Bob viene coinvolto, contro la sua volont\u00e0, nell'omicidio di Raoul Hernandez ordito da Enrique Morales. Dopo essersi trasferito nel suo acquario e averlo colpito mortalmente al collo, anzich\u00e9 provare rimorso, l'omicidio lo rende \"vivo\". In cambio dell'omicidio, Rebadow chiede a Morales (quest'ultimo in cambio dell'omicidio di Hernandes, avrebbe potuto chiedere qualsiasi cosa) di commettere un altro omicidio; quest'ultimo gli concede solo la sua protezione, poich\u00e9 non ha bisogno di uccidere nessuno. Quel giorno Rebadow immagina di avere una mitragliatrice e di fare una strage in mensa. Decide quindi di uccidere Busmalis, in collera con lui perch\u00e9 evaso senza dirgli nulla. Quando tenta di ucciderlo non vi riesce e lo mettono in buca per punizione. Una volta uscito, in seguito ad un esame medico, gli viene diagnosticato un tumore al cervello nella parte che controlla l'aggressivit\u00e0. Una volta rimosso, Rebadow torna in s\u00e9.\nNella quinta stagione Le condizioni del nipote Alex jr. continuano a peggiorare e l'unica possibilit\u00e0 \u00e8 un trapianto di midollo molto costoso. Rebadow riceve una comunicazione da Dio, che gli rivela i numeri vincenti di un'estrazione alla lotteria. Chiede all'agente Brass di giocare il biglietto, ma dopo l'estrazione questi si tiene la vincita per s\u00e9. Rebadow non si arrende e chiede a McManus di trovare un donatore in prigione, ma dopo averlo trovato, il detenuto si rifiuta di sottoporsi all'operazione. Bob cerca infine di far visita Alex un'ultima volta, ma la famiglia non glielo permette. Rebadow commenta amaramente che il potere della sedia elettrica che lo doveva uccidere, alla fine \u00e8 tornato per prendersi suo nipote.\nNella sesta stagione depresso per la morte del nipote, e su suggerimento di Busmalis, Rebadow chiede a McManus di farsi trasferire in biblioteca. La nuova bibliotecaria, Stella Coffo, instaura subito un bel rapporto con Bob, il quale subito si innamora di lei grazie alla passione per la letteratura. Con un ritrovato ottimismo, convince Busmalis a tornare con Norma. Tuttavia la felicit\u00e0 dura poco quando scopre che Stella ha un tumore al seno.\nGruppi e gerarchie dei detenuti.\nAll'interno del \"Paradiso\" ci sono dieci gruppi di detenuti: \nSono un gruppo di afro-americani che odiano la droga, l'alcool, la violenza e l'omosessualit\u00e0. Essi predicano la pace e passano la vita in carcere isolati dagli altri detenuti a pregare e a lottare per i loro ideali religiosi seguendo le regole del Corano.\n\"Leader principale:\" Kareem Said.\n\"Leader minori:\" Hamid Khan, Zahir Arif.\nIl secondo gruppo di afro-americani, principalmente controllano il traffico di droga.\nSono molto violenti, per un periodo riescono a portare la razza afro come unica presente nel \"Paradiso\", non si fanno scrupoli ad uccidere.\nVendono e consumano droga in maniera maggiore rispetto agli altri gruppi.\n\"Leader principale:\" Simon Adebisi.\n\"Leader minori:\" Jefferson Keane, Burr Redding, Arnold \"Poeta\" Jackson.\nSono un gruppo di irlandesi,sia cattolici che protestanti e seguono in maniera discontinua la loro fede.\nDoppiogiochisti, si espongono il meno possibile e spesso a fanno franca facendo ricadere la colpa su altri detenuti.\n\"Leader principale:\" Ryan O'Reilly.\n\"Leader minori:\" Cyril O'Reily, Timmy Kirk, Pedraig Connolly.\nSono un gruppo di mafiosi siciliani, molto temuti e allo stesso tempo rispettati da quasi tutti i gruppi all'interno del carcere.\nGestiscono in parte il traffico di droga, in maniera discontinua e in base agli accordi che prendono con diversi gruppi.\n\"Leader principale:\" Nino Schibetta\n\"Leader minori:\" Antonio Nappa, Charles \"Chucky\" Pancamo, Peter Schibetta.\nSenz'altro il gruppo pi\u00f9 spietato dell'intero carcere.\nOdiano la droga e l'omossesualit\u00e0 (sebbene la pratichino), gestiscono la posta in entrata e uscita, all'inizio sono parte integrante del \"Paradiso\", ma in seguito la maggior parte di loro viene spostata tra i \"normali\" ovvero in un braccio con delle classiche celle.\n\"Leader principale:\" Vern Schillinger\n\"Leader minori:\" James Robson, Wolfang Cutler.\nSono un gruppo di detenuti latino-americani, specializzati nel contrabbando di alcool. \nSolitamente non si mettono in mezzo agli affari degli altri e preferiscono \"lavorare\" per conto loro, ma se provocati sanno essere spietati anche loro.\n\"Leader principale:\" Enrique Morales.\n\"Leader minori:\" Raoul \"El Cid\" Hernandez, Miguel Alvarez, Carmen \"Chico\" Guerra.\nSono il gruppo di omosessuali e travestiti all'interno del carcere, poco rappresentati nel \"Paradiso\", coinvolti in maniera superficiale nel giro della droga, per lo pi\u00f9 stanno tra di loro e difficilmente cercano problemi.\n\"Leader principale:\" Alonzo Torquemada.\n\"Leader minori:\" Nat Ginzburg, Jason Cramer.\nSono un gruppo di centauri. Si riconoscono per l'abbondanza di tatuaggi, il loro abbigliamento e la grande stazza che li contraddistingue. Hanno un'alleanza con la fratellanza ariana.\n\"Leader principale:\" Jaz Hoyt.\n\"Leader minori:\" Scott Ross.\nSono il gruppo di religiosi del carcere, cristiani perlopi\u00f9 protestanti. Spesso si trovano d'accordo con Padre Ray Mukada.\n\"Leader principale:\" Reverendo Jeremiah Cloutier.\n\"Leader minori:\" Nessuno.\nSono i detenuti che non appartengono a nessun gruppo e proprio per questo hanno un loro gruppo.\nSenz'altro i detenuti pi\u00f9 tranquilli (per quanto questa definizione sia possibile all'interno di Oz), cercano di scontare la loro pena nel modo pi\u00f9 tranquillo possibile.\n\"Leader principale:\" Tobias Beecher.\n\"Leader minori:\" Chris Keller, Augustus Hill, Robert \"Bob\" Rebadow, Omar White.\nQuesti sono i gruppi presenti all'interno del \"Paradiso\", gli altri detenuti presenti negli altri bracci (quelli con celle classiche) spesso vengono denominati: \"I Normali\", uno dei pi\u00f9 rappresentativi \u00e8 l'ex sceriffo Alvin Yood."}
{"id": "594914", "revid": "633110", "url": "https://it.wikipedia.org/wiki?curid=594914", "title": "Ordnance QF 17 lb", "text": "Il cannone anticarro da 17 libbre (avente un calibro di 76,2\u00a0mm di diametro), indicato ufficialmente come Ordnance, Q.F., 17 pdr. (Arma a tiro rapido da 17 libbre) era il cannone anticarro pi\u00f9 potente dell'Esercito britannico, con una lunghezza della canna di 55 calibri (L/55) ed una capacit\u00e0 di penetrazione tale da affrontare qualunque avversario, anche frontalmente.\nStoria.\nGi\u00e0 nel 1941 ci si rese conto che anche il \"6 libbre\" era una soluzione insufficiente e allora si svilupp\u00f2 un'arma pi\u00f9 potente, capace di sparare proiettili da 7.65\u00a0kg (17 libbre) a 950\u00a0m/s. Per\u00f2 la produzione di serie al momento non era in grado di sostituire i cannoni precedenti, e cos\u00ec i prototipi, apparsi nel 1942, non entrarono subito in servizio. L'anno dopo, quando i Panzer VI Tiger I arrivarono in Nordafrica, apparve evidente che era necessario usare sul campo bocche da fuoco pi\u00f9 potenti di quelle da \"6 libbre\". Quindi, un centinaio di pezzi da \"17 libbre\", gi\u00e0 pronti in Inghilterra, furono montati direttamente su affusti di obici da 25 libbre (il complesso fu chiamato \"17/25 libbre\"), e i cannoni cos\u00ec montati vennero usati con successo a M\u00e9denine.\nImpiego operativo.\nI cannoni con l'affusto cos\u00ec come progettato furono messi in servizio solo alla fine dell'estate 1943. L'affusto era a code divaricabili ed il pezzo era protetto da una leggera scudatura, notevolmente angolata. Il complesso in ordine di marcia pesava 2900\u00a0kg in ordine di combattimento e, date le dimensioni, non era molto adatto al traino su strade accidentate. In pratica questi cannoni pesavano il doppio del 7,5 cm PaK 40 tedesco, pur offrendo poco di pi\u00f9 in termini tattici. L'angolo di brandeggio era di 60\u00b0 in posizione di tiro.\nDate le limitazioni di impiego tattico si ritenne di poterli utilizzare come armamento principale di carri armati o come cacciacarri. Montati su torrette appositamente modificate furono usati su scafi di carri M4 Sherman; le torrette e l'ingombro dei proiettili costrinsero ad eliminare un membro dell'equipaggio degli Sherman (precisamente il mitragliere). Il carro ottenuto in questo modo era denominato, nell'esercito britannico \"Sherman Firefly\" (lucciola).\nInvece l'uso del 17 libbre fu previsto fin dall'inizio sui carri Challenger (che, per\u00f2 soffr\u00ec molto per la lentezza del brandeggio della torretta con un pezzo cos\u00ec pesante) e Centurion, che per\u00f2 divennero operativi solo nel 1945.\nL'uso come cacciacarri su scafo Valentine port\u00f2 all'Archer, che, a causa dell'ingombro del pezzo, fu costretto ad avere il cannone puntato in ritirata (cio\u00e8 verso la parte posteriore dello scafo), con le gravi conseguenze tattiche che ne derivavano (lo scafo dei carri ha una corazzatura posteriore nettamente ridotta rispetto a quella anteriore, ed il motore posto posteriormente). Una soluzione migliore fu trovata installando il cannone nella torretta del cacciacarri statunitense M10 Wolverine, mezzo che fu denominato Achilles nell'esercito britannico.\nI \"17 libbre\" per diverso tempo vennero mantenuti addirittura segreti, limitandone quindi l'uso per tutto il 1943. In tabella sono riportati i valori di penetrazione sia per proiettili APCBC (standard) sia APDS (decalibrati), quest'ultimo tipo di munizione, tuttavia, era molto pi\u00f9 soggetto ad impatti anomali. I valori si riferiscono a impatti perpendicolari alla superficie della corazza.\nIl pezzo fu in servizio con l'Esercito Italiano, con il nome di 76/55, in un gruppo controcarri di tre batterie da sei pezzi, l'arma fu anche usata nelle opere della difesa permanente come nel Vallo Alpino del Littorio."}
{"id": "594917", "revid": "767487", "url": "https://it.wikipedia.org/wiki?curid=594917", "title": "Distretto di \u010cadca", "text": "Il distretto di \u010cadca (\"okres \u010cadca\") \u00e8 uno dei 79 distretti della Slovacchia, situato nella regione di \u017dilina, nella Slovacchia centrale.\nFino al 1918, il distretto era parte della contea ungherese di Tren\u010d\u00edn.\nSuddivisione amministrativa.\nIl distretto \u00e8 composto da 3 citt\u00e0 e 20 comuni:"}
{"id": "594918", "revid": "307923", "url": "https://it.wikipedia.org/wiki?curid=594918", "title": "Fornost Erain", "text": ""}
{"id": "594922", "revid": "181699", "url": "https://it.wikipedia.org/wiki?curid=594922", "title": "Distretto di Ko\u0161ice-okolie", "text": "Il distretto di Ko\u0161ice-okolie (in lingua slovacca \"okres Ko\u0161ice-okolie\"; in ungherese: \"Kassa-vid\u00e9ki j\u00e1r\u00e1s\") \u00e8 un distretto della regione di Ko\u0161ice, nella Slovacchia orientale. Il distretto circonda interamente l'area urbana della citt\u00e0 di Ko\u0161ice.\nFino al 1918, il distretto era diviso tra le contee ungheresi di Abov-Tur\u0148a, e quella di \u0160ari\u0161. Gli ungheresi compongono circa il 16,4% della popolazione del distretto.\nSuddivisione amministrativa.\nIl distretto \u00e8 composto da 2 citt\u00e0 e 112 comuni:"}
{"id": "594923", "revid": "37401", "url": "https://it.wikipedia.org/wiki?curid=594923", "title": "Cavagrande del Cassibile", "text": ""}
{"id": "594925", "revid": "80282192", "url": "https://it.wikipedia.org/wiki?curid=594925", "title": "Distretto di Ko\u0161ice - okolie", "text": ""}
{"id": "594929", "revid": "33689", "url": "https://it.wikipedia.org/wiki?curid=594929", "title": "Spirit of Sword Byakko", "text": ""}
{"id": "594930", "revid": "181699", "url": "https://it.wikipedia.org/wiki?curid=594930", "title": "Corrado (presentatore)", "text": ""}
{"id": "594932", "revid": "785863", "url": "https://it.wikipedia.org/wiki?curid=594932", "title": "Filmation", "text": "Filmation Associates \u00e8 stata una casa di produzione statunitense la quale ha prodotto serie televisive di animazione durante l'ultima met\u00e0 del XX secolo. Situata a Reseda, California, lo studio di animazione fu fondato nel 1963. Durante il periodo che va dagli anni sessanta agli ottanta, gli unici veri \"avversari\" di Hanna &amp; Barbera Productions nel campo dei cartoni animati per la TV erano la Filmation e DePatie-Freleng Enterprises. I fondatori della Filmation e i principali produttori erano Lou Scheimer e Norm Prescott.\nOrigine dell'azienda.\nLou Scheimer e Hal Sutherland, principale regista Filmation, si incontrarono presso lo studio \"Larry Harmon Pictures\" durante i lavori per dei cartoni animati su Braccio di Ferro per la \"Bozo Tv\". Successivamente Larry Harmon chiuse lo studio. SIB Productions, una casa giapponese con sede in Chicago, negli USA, contatt\u00f2 Scheimer e Sutherland per un progetto su una serie animata chiamata \"Rod Rocket\". I due accettarono quest'offerta di lavoro e anche un'altra ordinazione per un progetto pagato dalla \"Lutheran Church Missouri Synod\" (Chiesa luterana Sinodo del Missouri), dieci cortometraggi animati basati sulla vita di Cristo. Queste commesse permisero a Scheimer e a Sutherland di finanziare il loro piccolo studio d'animazione in Los Angeles: True Line.\nLa Paramount Pictures in seguito acquist\u00f2 la \"SIB Productions\", e lo staff True Line si increment\u00f2, con l'arrivo del disc jockey radiofonico Norm Prescott, che divenne poi co-finanziatore di Scheimer. Prescott aveva gi\u00e0 lavorato nel fantascientifico adattamento animato di Pinocchio: \"Pinocchio in Outer Space\", che sarebbe stato poi distribuito da una compagnia belga; Prescott port\u00f2 con s\u00e9 anche un progetto nuovo su cui lavorare: \"Ritorno a Oz\", seguito ufficiale animato del film del 1939 \"Il mago di Oz\", prodotto dalla Metro-Goldwyn-Mayer nel 1964, fu registrato dalla Filmation soltanto nel 1971 e pubblicato a partire dal 1972. Sia \"Rod Rocket\" che la serie di corti dedicati a Cristo vennero accreditati come Filmation Associates, con la dicitura \"Production Design\" in aggiunta alla qualifica di regista per Scheimer e Prescott. Tuttavia True Line non fu ufficialmente cambiato in societ\u00e0 Filmation Associates finch\u00e9 la serie \"Rod Rocket\" non entr\u00f2 nel circuito della syndication, in data 1963. La \"SIB Productions\", il cui logo rassomigliava a quello originale della Filmation, divenne poi la \"Sib-Tower 12 Productions\" e realizz\u00f2, per conto della Metro-Goldwyn-Mayer, la prima serie di Chuck Jones dedicata ai corti di Tom &amp; Jerry, finch\u00e9 non divenne la MGM Animation/Visual Arts, per il rimanente delle sue realizzazioni.\nLa neonata azienda si occup\u00f2 prevalentemente, per alcuni anni, di spot pubblicitari per la TV, finch\u00e9 non fu contattata da Fred Silverman, allora direttore amministrativo della CBS, per realizzare un cartone animato basato su Superman, che fu trasmesso dal 1966. A seguire furono realizzati diverse serie basate su eroi DC Comics, e nel 1968, il primo \"Archie Shows\". Queste prime serie contribuirono molto ad incrementare la popolarit\u00e0 della Filmation, che si afferm\u00f2 nel corso degli anni '70.\nStile dell'animazione.\nIn linea con gli altri produttori del Saturday morning cartoons la Filmation era pi\u00f9 incentrata sulla quantit\u00e0 che non sulla qualit\u00e0 della propria produzione; tuttavia fece numerosi sforzi per innalzare il livello qualitativo della corrente animazione, con delle sceneggiature relativamente ben scritte.\nIl migliore esempio di questo processo \u00e8 forse l'adattamento animato della serie di Star Trek (\"Star Trek: The Animated Series\" 1973), per la cui produzione vennero coinvolti noti scrittori di fantascienza, e doppiati in originale con le voci della serie televisiva classica.\nAltri lavori della Filmation particolarmente noti ancora oggi sono: le serie di Flash Gordon (\"The New Adventures of Flash Gordon\" due serie da 16 episodi, del 1979 e del 1981), Albertone (\"Fat Albert and the Cosby Kids\" 1972 una serie prettamente pedagogica, creata da Bill Cosby, che era anche il narratore in diretta), He-Man e i dominatori dell'universo basata sulla popolare linea ludica della Mattel, il suo spin-off She-Ra e i Ghostbusters. Negli Stati Uniti ebbe un grandissimo successo anche Archie e Sabrina (\"The Archie Show\" 1968) serie basata sui fumetti di Bob Montana, dall'ambientazione studentesca, che diede anche il nome ad un gruppo musicale, gli \"Archies\" (che poi arrivarono ai vertici delle classifiche con il brano: \"Sugar, Sugar\" del 1969).\nReputazione e critiche.\nLa Filmation ha reputazione di avere sfruttato appieno le tecniche di animazione limitata, creando le sue numerose serie con un'impronta distintiva. L'azienda era solita fare un costante uso del rotoscopio e riutilizzare le stesse pose e gli stessi disegni pi\u00f9 e pi\u00f9 volte, al punto che lo stile della Filmation divenne immediatamente riconoscibile da tutti, e anche biasimato dai critici e dagli studenti animatori. Lo studio ha fatto parlare di s\u00e9 anche per la sua costante sfiducia verso le collaborazioni, rifiutandosi sempre di effettuare grosse lavorazioni al di fuori degli Stati Uniti.\nLa Filmation non si guadagn\u00f2 soltanto critiche: fu da molti elogiata l'abbondanza di colori e vernice che usava impiegare per gli sfondi (uno dei marchi di fabbrica della Filmation era l'uso frequente di inquadrature statiche della cinepresa, che sfumavano lentamente in uno sfondo dipinto, fino a riempire lo schermo, per poi inserirvi sequenze che fossero o statiche o poco animate). La Filmation fu anche pioniere di nuove tecniche d'animazione, come nella serie di Flash Gordon, dove fu impiegato un effetto marezzato per rappresentare dei campi energetici, insieme ad un nuovo metodo per l'animazione tridimensionale dei veicoli, realizzato filmandone delle piccole miniature bianche orlate di nero su sfondo bianco; il corto realizzato tornava poi utile per disegnare i quadri chiave, dipinti all'epoca a mano, del suo movimento; una tecnica simile \u00e8 stata poi impiegata anche in He-Man e in She-Ra.\nPassaggi di propriet\u00e0 e fine dell'azienda.\nLa \"Filmation Associates\" \u00e8 stata propriet\u00e0 della \"The TelePrompTer Company\" dall'inizio degli anni '70, per poi passare alla \"Westinghouse\" (attraverso la sua divisione \"Group W Productions\") nel 1982; tuttavia nel 1988 venne acquistata dalla azienda di cosmesi L'Oreal, che chiuse lo studio quanto prima, in data 3 febbraio 1989, concludendone il retaggio. Studenti animatori e fan credettero che lo studio fosse stato chiuso per problemi finanziari. Il primo lungometraggio fu \"I sogni di Pinocchio\", un ipotetico sequel del libro di Carlo Collodi. L'ultima produzione della Filmation fu \"Biancaneve - e vissero felici e contenti\" (\"Happily Ever After\"), seguito non ufficiale della storia di Biancaneve, distribuito nel 1993; furono lasciate incompiute invece due nuove serie televisive: \"Bugzburg\" e \"Bravo\" (uno spin-off di BraveStarr).\nDa quel momento la maggior parte del catalogo Filmation \u00e8 divenuto di propriet\u00e0 della Hallmark Cards, attraverso la societ\u00e0 consociata Hallmark Entertainment. Tuttavia una parte dei disegni animati Filmation era realizzata con personaggi autorizzati, sicch\u00e9 alcune serie sono rimaste sotto il diretto controllo delle aziende licenziatarie, come Paramount e Warner Bros.\nIn seguito, nel marzo 2004, il catalogo Hallmark \u00e8 stato venduto alla inglese Entertainment Rights. Quest'ultima ha rivelato che la conversione nel formato digitale, operato dalla Hallmarks negli anni '90 su tutto il suo catalogo, \u00e8 stato eseguito soltanto per il formato PAL, scartando evidentemente le pellicole originali in NTSC. Questo perch\u00e9 con ogni probabilit\u00e0 la Hallmarks prevedeva, incomprensibilmente, la distribuzione delle serie Filmation soltanto al di fuori degli Stati Uniti.\nNe \u00e8 derivato che molte delle pubblicazioni in DVD della Entertainment Rights, sono basate sulla versione internazionale, con la stampa in versione PAL. Poich\u00e9 venne impiegata la versione PAL senza correzioni, queste pubblicazioni mostrano, agli occhi degli statunitensi, il cosiddetto: \"PAL speedup\", un effetto per il quale la traccia sonora \u00e8 in anticipo del 4% e presenta un'intonazione pi\u00f9 acuta di mezzo tono rispetto alla traccia audio originale (per maggiori spiegazioni si rimanda alle voci PAL e Telecinema). Fanno eccezione quattro titoli del catalogo \"Entertainment Rights\": \"Groovie Goolies\" (1970), Ark II (1976), e le serie dei \"Ghostbusters\", animata (Filmation's Ghostbusters 1986) e sceneggiato (1975), che vennero digitalizzate impiegando la pellicola originale NTSC, per la loro pubblicazione negli USA."}
{"id": "594935", "revid": "729019", "url": "https://it.wikipedia.org/wiki?curid=594935", "title": "3,7 cm PaK 36", "text": "Il cannone controcarri Pak 35/36, della Rheinmetall, fu il primo delle artiglierie moderne concepite per la lotta anticarro e venne impiegato con grande successo operativo nei primi 10 anni di servizio. Pensato nel 1925 per l'esercito tedesco, inizialmente aveva ruote in legno a raggi, poi sostituite con quelle in acciaio piene quando vennero sempre pi\u00f9 diffusi i veicoli a motore.\nIl nuovo cannone venne chiamato Pak 35/36, aveva una canna da 45 calibri, uno scudo ben inclinato, un peso assai limitato (440\u00a0kg in assetto di marcia, 328 in combattimento) e un settore di tiro di 59 gradi, -8/+25 gradi di alzo. Il proiettile con velocit\u00e0 iniziale 750\u00a0m/s, perforava 38mm a 30 gradi a 360 metri, e pesava 350\u00a0gr. Esistevano munizioni da 650\u00a0gr di tipo HE. La produzione, inizialmente limitata, esplose dopo l'avvento di Hitler al potere.\nIl cannone fu ampiamente esportato: Etiopia (dove fu usato contro gli italiani), Italia (\"cannone da 37/45\"), Paesi Bassi, Unione Sovietica (M1930), Giappone (che in realt\u00e0 cattur\u00f2 esemplari sia all'URSS che alla Cina nazionalista, ridenominandoli \"cannone Tipo 97\"), e fu esaminato dai tecnici statunitensi per la loro arma di pari calibro.\nImpiego nella seconda guerra mondiale.\nDurante il primo anno della seconda guerra mondiale venne usato con successo, sia come arma trainata, che come cannone per carro armato con il nome di 3,7 cm KwK 36 (montato principalmente sul Panzer III).\nLa mobilit\u00e0 e la tattica aggressiva dei reparti Pak sono state il motivo dei successi, anche contro i carri inglesi e francesi molto ben protetti (Char B1, SOMUA S35, Mk II Matilda) ma poco mobili che potevano essere manovrati ai fianchi e colpiti ai cingoli.\nAnche in URSS il cannone ebbe successo, grazie alla leggera corazzatura dei carri T-26 e BT-7, che vennero sterminati nei loro contrattacchi contro le postazioni tedesche, rapidamente difese dai reparti mobili controcarri.\nContro il T-34 essi vennero pure usati, ma ormai la fase del cannone da 37 era terminata, e l'unico modo di fermare i nuovi mezzi sovietici era di sparare ai cingoli o all'anello di rotazione della torretta, cercando di bloccarla. Per la sua generale inefficacia contro la corazzatura dei T-34 venne soprannominato \"bussaporte\" (Heeresanklopfger\u00e4t) dai soldati tedeschi.\nA quel punto giunse rapidamente l'esigenza di raddoppiare il calibro delle armi anticarro.\nNelle fasi finali della guerra venne ideata uno speciale proiettile che sparato da un proiettile da inserire all'esterno della bocca che poteva causare danni devastanti.\nSi trattava di un proiettile a carica cava composto da un fusto con fori di sfogo e dotato di alette metalliche che ne dovevano stabilizzare la traiettoria, dato che il proiettile non aveva rotazione, l'ogiva conteneva per l'appunto una testata a carica cava con spoletta ultrasensibile: il proiettile non era avvitato ma semplicemente infilato sulla volata del 3,7 cm. All'interno del proiettile vi era una barra cilindrica, solidale al proiettile, che finiva all'interno della canna ed era dotata di guarnizione per non disperdere la potenza della carica di lancio. Il peso del proiettile era di 8,5 kg e la velocit\u00e0 in volata era di 110 m al secondo. Il cannone anticarro da 3,7 cm rimase in servizio di prima linea, apparentemente pi\u00f9 a lungo del previsto, ma in realt\u00e0 ci\u00f2 era giustificato dall'introduzione di un nuovo proiettile denominato 3,7 cm Pak Pzgr 40 che aumentava la propria capacit\u00e0 di penetrazione del 30 per cento."}
{"id": "594938", "revid": "494278", "url": "https://it.wikipedia.org/wiki?curid=594938", "title": "Legge di Ferrel", "text": ""}
{"id": "594942", "revid": "1507870", "url": "https://it.wikipedia.org/wiki?curid=594942", "title": "Monte Zucco", "text": "Il Monte Zucco (in bergamasco \"Ol S\u00f6ch\") \u00e8 una montagna delle Prealpi Orobiche alta 1.232\u00a0m, che si trova nella parte sud del Gruppo del Sornadello. Sorge sulla destra orografica del fiume Brembo in Val Brembana, nel comune di San Pellegrino Terme (provincia di Bergamo).\nA nord-est del Monte Zucco, sulla sinistra orografica del fiume Brembo, a cavallo tra la Val Brembana ad ovest e la Valle Serina a est, si trova un secondo Monte Zucco, chiamato pi\u00f9 comunemente Monte Gioco (1366\u00a0m).\nGeologia.\nCome la quasi totalit\u00e0 delle Prealpi lungo l'arco alpino, il Monte Zucco \u00e8 un rilievo montuoso di natura sedimentaria. Predominano le rocce carbonatiche, tra cui calcari e, in minori proporzioni, dolomie.\nLa conformazione calcarea della media e bassa Val Brembana \u00e8 testimoniata dalla presenza di numerose grotte carsiche, alcune delle quali sono risultate determinanti in epoca preistorica per l'insediamento umano e per il ricovero degli animali.\nNelle strette vicinanze del Monte Zucco, in localit\u00e0 Vetta, vanno segnalate le Grotte del Sogno, che si sviluppano in verticale lungo un percorso di circa 200\u00a0m di lunghezza. Scoperte nel 1931 ed aperte al pubblico l'anno seguente, vennero abbandonate all'inizio degli anni ottanta, fino alla riapertura nel luglio 2011.\nStoria.\nEra usanza che il luned\u00ec di Pasqua gruppi di persone salissero sul Monte Zucco per trascorere una giornata di festa, raggiungendo un vasto pianoro prativo in prossimit\u00e0 della vetta (localit\u00e0 Foppi). In quell'occasione veniva innalzata una croce composta da semplici legni incrociati. Durante il resto dell'anno altri piccoli gruppi di giovani della zona salivano sul monte a sistemare, oppure a sostituire, quella fragile croce che con il primo temporale finiva spesso con il cadere a terra. \nEra usanza che nessuno sostituisse la croce esistente finch\u00e9 quella precedente fosse ancora in piedi, a meno che si decidesse di sostituirla con una pi\u00f9 grande. Capitava anche di vedere sulla montagna due croci contemporaneamente, la pi\u00f9 grande sulla sommit\u00e0, la pi\u00f9 piccola in basso, portando spesso ad una sorta di competizione tra i gruppi di quartiere. \nNel 1963, in primavera, un gruppo di giovani decise di installare sul monte una croce pi\u00f9 solida, grande e duratura e che, soprattutto, rappresentasse l'intera comunit\u00e0. Fu questo, si pu\u00f2 dire, l'atto di nascita del Gruppo Escursionisti San Pellegrino (G.E.S.P.), ufficializzato poi nel 1964. Un primo tentativo di costruire la croce fall\u00ec, non essendosi trovato in luogo il materiale adatto ad una croce stabile. Si decise allora di costruirla in ferro, quella che ancora oggi domina San Pellegrino Terme. L'inaugurazione avvenne nel 1965.\nVie di ascesa.\nEsistono principalmente tre vie di ascesa per raggiungere la vetta:\nVetta.\nSulla cima si trova una croce di ferro alta circa venti metri, realizzata dai soci del G.E.S.P. utilizzando pezzi di traliccio elettrico. Accanto a questa, progettata dall'arch. Alberto Fumagalli, \u00e8 stata costruita nel 1968, sempre dal G.E.S.P., una cappella in cemento e vetri di Murano a ricordo dei sacerdoti di San Pellegrino Terme, Mons. Lorenzo Dossi e Don Giuseppe Falconi. Troviamo inoltre un monumento a ricordo della guida alpina Antonio Baroni, nativo di Sussia Alta, piccolo e antico borgo di San Pellegrino Terme.\nDalla vetta si possono ammirare alcune delle principali cime della media-alta Val Brembana.\nCime raggiungibili.\nLe principali vette che si possono raggiungere dal Monte Zucco sul Gruppo del Sornadello da sud a nord sono:\nRifugi.\nNei pressi della vetta, in localit\u00e0 Foppi a 1150\u00a0m, sorge il rifugio Zucco, gestito dal G.E.S.P.\nIniziato a costruire nel 1980 \u00e8 stato inaugurato nel 1981.\nEventi.\nOgni anno in una domenica di luglio si celebra la Giornata Alpina, organizzata e gestita dal G.E.S.P., a ricordo dei caduti delle guerre e della montagna. L'evento vede la partecipazione di molti appassionati escursionisti.\nNel contesto della Giornata Alpina viene effettuata la Scalata dello Zucco, gara nazionale di corsa in montagna disputata dal 1976, organizzata sempre dai soci del G.E.S.P."}
{"id": "594947", "revid": "729019", "url": "https://it.wikipedia.org/wiki?curid=594947", "title": "5 cm PaK 38", "text": "Il 5\u00a0cm Panzerabwehrkanone 38, abbreviato in 5\u00a0cm PaK 38, era un cannone controcarro tedesco, impiegato dalla Wehrmacht durante la seconda guerra mondiale.\nStoria.\nIl pezzo fu progettato dalla Rheinmetall-Borsig come successore del 3,7 cm Pak 36. Progettato attorno al 1938, entr\u00f2 in produzione nel 1939 ed in servizio nel 1940, ma solo l'anno dopo, durante l'Operazione Barbarossa, venne usato su vasta scala in una grande azione bellica.\nIn azione esso si dimostr\u00f2 un'arma efficace, e uno dei pochi che potesse affrontare nel 1941 il T-34. La sua pecca era per\u00f2 la necessit\u00e0 di usare nuclei di tungsteno, materiale troppo prezioso per le macchine utensili, che spinse ad usare armi di maggior calibro.\nLa versione automatica venne adottata da aerei tedeschi come il Me.262 e persino come cannone antiaereo. Il cannone PaK 38 rest\u00f2 il cannone anticarro standard delle batterie controcarri della fanteria tedesca e prest\u00f2 servizio per tutta la guerra. Da esso fu derivata una versione per mezzi corazzati, il 5 cm KwK 39 L/60, che trov\u00f2 impiego sulle ultime versioni del carro armato medio Panzer III, venendo gradualmente sostituito con il pi\u00f9 prestante 7,5 cm PaK 40. Nel 1942 un piccolo lotto fu fornito al Regio Esercito italiano, che lo schier\u00f2 in Russia con l'ARMIR con la denominazione Cannone da 50/60 Mod. 38.\nPer produrre un PaK 38 occorrevano 1800 ore di lavoro e il costo unitario era di 10.600 RM.\nTecnica.\nIl peso del pezzo era di circa 1,000\u00a0kg e la lunghezza totale era di 4,75 metri. La bocca da fuoco, lunga 60 calibri, era dotata di freno di bocca ed aveva una durata di 4-5000 colpi. Le munizioni distribuite con l\u2019arma, tutte del tipo a cartoccio-proietto (cio\u00e8 proiettile e bossolo uniti assieme) erano la PzG39 (\"Panzer-Granate\", cio\u00e8 granata perforante) il cui proiettile pesava 2,25kg e una velocit\u00e0 iniziale di 835 m/s oppure la SpG39 (\"Spreng-Granate\", ossia granata esplosiva) del peso del proiettile di 1,96kg.\nA partire dal 1941 i tedeschi si dovettero confrontare con i carri armati sovietici T-34 e KV-1, la cui corazza molto spessa richiedeva proietti pi\u00f9 potenti: fu cos\u00ec introdotta la PzG40-H (\"Hartkern\", cio\u00e8 nucleo indurito, di tungsteno), capace di una velocit\u00e0 iniziale di 1.100\u00a0m/s. Per aumentarne l'efficacia nei combattimenti nei centri abitati contro i carri avversari pi\u00f9 pesanti vennero distribuite delle speciali granate da sparare infilandone il codolo nella volata dell'arma: la SG42 (\"Stiel-Granate\", granata con manico) del peso di 13,5 kg e a carica cava, con una gittata massima di soli 500 metri alla quale per\u00f2 poteva perforare ben 180mm di corazzatura, sufficiente a sconfiggere qualunque carro armato esistente all'epoca. Non \u00e8 noto per\u00f2 quante ne siano state effettivamente fornite.\nGli organi di mira consistevano in un cannocchiale panoramico ZF3 da 3 ingrandimenti e, per le emergenze, da un alzo metallico pieghevole.\nL'affusto a ruote d'acciaio era caratterizzato da una sagoma bassa e sfuggente; era formato da una struttura leggera a tubolari d'acciaio e era munito di trave a code divaricabili. La bocca da fuoco aveva una elevazione tra -8\u00b0 e +27\u00b0 ed un settore orizzontale di 65\u00b0. La scudatura di protezione per i cinque serventi era formata da due elementi in lamiera d'acciaio spessa 4\u00a0mm, curvi e fortemente inclinati. Lo stesso affusto fu utilizzato anche per il 7,5 cm PaK 97/38.\nIl cannone era potente ed efficace: con i proiettili a nucleo di tungsteno PzG40 era capace di perforare una piastra d'acciaio spessa 101\u00a0mm a 750m. ed era in grado di distruggere qualunque carro armato in servizio all'epoca in virt\u00f9 del suo nucleo di tungsteno, materiale durissimo e capace di aver ragione di corazze di acciaio molto spesse, ma anche raro e prezioso per l'economia di guerra della Germania, perci\u00f2 ne vennero distribuiti relativamente pochi. La cadenza di tiro del cannone Pak 38 era di circa 15 colpi al minuto, piuttosto elevata.\nImpiego operativo.\nil PaK 38 era normalmente trainato, assieme alla sua squadra di servizio e munizioni di pronto impiego, da un veicolo da 2 t., tipicamente un autocarro \"Opel Blitz\" o similare, oppure (sul fronte dell\u2019Est in particolare) da un semicingolato SdKfz 251. Nelle ultime fasi della guerra l\u2019impiego di autocarri di preda bellica era comune.\nIl cannone era in dotazione alle batterie controcarri \"(PAK-Batterie\") reggimentali e divisionali, in misura di 6 pezzi per batteria. Ogni reggimento di fanteria della \"Wehrmacht\" e ogni reggimento di artiglieria disponeva di almeno una batteria controcarri per le quali queste armi costituivano la dotazione standard, essendo i cannoni pi\u00f9 pesanti come il PaK 40 o il Pak 36(r) in servizio nei gruppi controcarri pesanti (\"schwere PaK-Abteilungen\").\nSecondo i resoconti dell\u2019epoca, il PaK 38 era molto gradito dalle squadre cannonieri tedesche, perch\u00e9 relativamente agevole da mettere in batteria e da manovrare. Era anche piuttosto piccolo e facile da mimetizzare. Le munizioni erano poco affaticanti da maneggiare, rispetto ai cannoni pi\u00f9 pesanti. Le buone prestazioni complessive dell\u2019arma (in particolare l\u2019ottima precisione e potenza) lo resero un nemico temibile per i carristi alleati, specie se si considera anche l\u2019elevato livello di addestramento dei cannonieri tedeschi che sapevano sfruttare al meglio le sue qualit\u00e0. Nell\u2019Africa del Nord in particolare, si rivel\u00f2 molto temuto dai carristi britannici per la sagoma bassa che lo rendeva difficile da individuare.\nA partire dal 1943, le corazze dei carri sovietici e statunitensi erano divenute troppo spesse per il Pak 38 e si rese necessario \u201caccorciare\u201d le distanze di ingaggio, con tutti i conseguenti gravi rischi per i serventi. Tuttavia, la Wehrmacht giudic\u00f2 il pezzo abbastanza valido da restare in servizio fino alla fine del conflitto, e venne anche generosamente fornito agli alleati dei tedeschi (come Italia, Ungheria e Finlandia)."}
{"id": "594951", "revid": "228587", "url": "https://it.wikipedia.org/wiki?curid=594951", "title": "Segnale", "text": ""}
{"id": "594959", "revid": "729019", "url": "https://it.wikipedia.org/wiki?curid=594959", "title": "7,5 cm PaK 40", "text": "Il 7,5\u00a0cm PaK 40 (\"Panzerabwehrkanone 40 7,5\u00a0cm\" - Cannone anticarro 40 da 75\u00a0mm) era il cannone anticarro standard dell'Esercito tedesco durante la seconda parte della seconda guerra mondiale.\nLe origini.\nNella direttiva del 21 novembre 1939 il comando supremo sovietico stabil\u00ec come unit\u00e0 di combattimento delle forze meccanizzate la divisione invece del corpo d'armata, e contemporaneamente decideva di sostituire i carri BT-7 usati all'epoca con i carri T-34 (all'epoca in fase avanzata di progettazione). La notizia giunse relativamente presto allo stato maggiore di Berlino, che, all'epoca, aveva come riferimento per armi controcarri il 5 cm PaK 38, appena entrato in produzione, ma non ancora distribuito ai reparti. In base alle caratteristiche presunte del T-34 i pianificatori ritennero (correttamente) che per impegnare un carro simile fosse richiesto un cannone pi\u00f9 potente. Per questo motivo diedero una commessa alla Rheinmetall-B\u00f6rsig per studiare una bocca da fuoco da 75\u00a0mm con caratteristiche tattiche simili a quelle del PaK 38. La nuova arma, il 7,5\u00a0cm PaK 40 (L/46) fu pronta l'anno successivo, ma entr\u00f2 in servizio solo verso la fine del 1941.\nLa tecnica.\nNel nuovo cannone venne mantenuta la struttura base del 5\u00a0cm PaK 38, con un affusto a doppia coda divaricabile ed orecchioni arretrati. Il fatto che l'affusto fosse in acciaio invece che in lega leggera, come quello del PaK 38, aument\u00f2 notevolmente il peso del pezzo. Questo incremento di peso (e quindi riduzione di mobilit\u00e0 tattica) dovette essere accettato dai progettisti, in quanto le leghe leggere, richieste per le costruzioni aeronautiche, non erano disponibili per l'utilizzo per mezzi terrestri. I serventi erano protetti da un piccolo scudo in acciaio, costruito totalmente in lamiere saldate. Questo permise un'altezza dell'arma di soli 1245\u00a0mm, quindi una bassa visibilit\u00e0 tattica, che permetteva al pezzo di essere facilmente posto in posizione di agguato. L'affusto era su ruote con gomme piene, inizialmente in acciaio stampato, successivamente a raggi. L'affusto era ad asse singolo, tuttavia era troppo pesante (circa 1500\u00a0kg) per essere spostato manualmente, anche se non era giustificato portare l'affusto a due assi a causa delle maggiori complicazioni.\nLe prestazioni si dimostrarono adeguate allo scopo, considerando le elevate capacit\u00e0 di penetrazione dei proiettili anche a distanze relativamente elevate.\nLe varianti.\n7,5 cm KwK 40.\nLa variante 7,5\u00a0cm KwK 40 (\"Kampfwagenkanone\") era il pezzo standard montato sui carri armati PzKpfw IV Ausf F2 e G, la caratteristica pi\u00f9 tipica della variante usata sul modello F2 era il freno di bocca a sfera invece che a due luci come sul cannone trainato e quello usato sul modello G.\n7,5 cm StuK 40.\nLa variante 7,5\u00a0cm StuK 40 (\"Sturmkanone\") era il cannone usato sugli Stug III Ausf F e G e Stug IV. Sui modelli StuG III F veniva usato il cannone \"7,5\u00a0cm StuK 40 L/43\", con la canna lunga 43 calibri, mentre nei modelli F/8 e G venne usato il \"7,5\u00a0cm StuK 40 L/48\", con la canna allungata a 48 calibri\n7,5 cm FK 40.\nLa variante 7,5\u00a0cm FK 40 (\"Feldkanone\") prevedeva l'utilizzo della bocca da fuoco del PaK 40 sull'affusto del le FH 18 da 105\u00a0mm, per l'impiego del complesso come artiglieria da campagna. Il vantaggio di usare un cannone invece di un obice stava nella maggiore gittata, mentre gli svantaggi stavano nella traiettoria pi\u00f9 tesa (che permetteva quindi di superare solo ostacoli pi\u00f9 bassi) e nella minore potenza del colpo (dovuta al calibro minore del proiettile)\nL'impiego.\nIl cannone 7,5\u00a0cm PaK 40 fu utilizzato praticamente sui fronti europei e sul fronte russo, in entrambi i casi in quantit\u00e0 notevoli. Venne esportato in Finlandia, Romania ed Italia. Perforava circa 70\u00a0mm di acciaio a 2000 m e 154\u00a0mm a 500 m con la PzGr40.\nIl 7,5\u00a0cm PaK 40 era distribuito in batterie nei battaglioni anticarro (\"Panzerj\u00e4ger\") delle divisioni di fanteria, \"Panzergrendier\" e \"Panzer\". A partire dal 1944, con il nuovo organico divisionale, nelle divisioni di fanteria i battaglioni anticarro furono ridotti a compagnie. Nelle divisioni \"Volksgrendier\" l'organico prevedeva la presenza di un battaglione di questi cannoni, con funzioni di artiglieria da campagna.\nSebbene pesante e faticoso da manovrare, specie nel fango o sabbia, il PaK40 fu molto apprezzato per la sua potenza che lo metteva in grado di sconfiggere anche i pi\u00f9 pesanti carri armati avversari. Nei combattimenti difensivi che erano la norma per la Wehrmacht dal 1943 in poi, era normale collocare dei PaK40 in agguato in posizioni accuratamente scelte, con risultati spesso micidiali per le colonne corazzate alleate. Il Pak 40 fu quindi un elemento importante dell'armamento tedesco, tanto che il feldmaresciallo Erwin Rommel, in un memorandum del 1944 sull'armamento necessario in Francia per fronteggiare l'invasione degli Alleati, insist\u00e9 sulla necessit\u00e0 di aumentare la produzione del pezzo. La domanda del Pak40 da parte dei reparti rimase sempre alta, fino alla fine del conflitto.\nL'Armata Rossa cattur\u00f2 un notevole quantitativo di tali cannoni, che vennero reimpiegati contro l'esercito tedesco. Molti furono reimmessi in servizio dopo la guerra da vari eserciti europei che stavano cercando di riequipaggiarsi. Gli utilizzatori postbellici furono Albania, Bulgaria, Cecoslovacchia, Ungheria, Romania, Jugoslavia e Finlandia.\nOltre all'impiego su affusto trainato fu notevole l'impiego sia come armamento principale per carri armati sia come armamento di \"Jagdpanzer\" e \"Sturmgesch\u00fctz\", con due differenti lunghezze di bocca da fuoco: L/43 (43 calibri) e L/48 (48 calibri), pi\u00f9 efficace.\nImpiego nel Regio Esercito.\nL'Italia fu uno degli stati che utilizzarono questo cannone, con la denominazione 75/43 Mod. 40. L'ipotesi iniziale era la produzione di 1000 esemplari del pezzo su licenza da parte della OTO, decisione presa del giugno del 1943, quindi ormai in grave ritardo rispetto alle esigenze belliche. Comunque in precedenza era stato stipulato un accordo, in base al quale i tedeschi si impegnarono a fornire subito alcuni gruppi 75/43 in cambio della fornitura (in tempi successivi) di bocche da fuoco di costruzione italiana. Il primo lotto di 24 pezzi arriv\u00f2 in Italia nel marzo 1943, consegnati a Bologna, con questi furono costituiti 4 gruppi controcarri su tale materiale, due in Sicilia e due in Sardegna. Successivamente fu consegnato materiale per altri 6 gruppi e 42 pezzi destinati alla difesa costiera in Grecia e in Egeo. Dopo l'armistizio dell'8 settembre la OTO continu\u00f2 la produzione delle masse oscillanti, che furono utilizzate sui semoventi su scafo M43.\nI trattori.\nI trattori standard per questo pezzo di artiglieria erano il Sd.Kfz. 11, di produzione Hanomag o il Sd.Kfz. 6 di produzione B\u00fcssing-NAG. In alcuni casi molto rari fu utilizzato anche il Sd.Kfz. 7, che comunque presentava un notevole eccesso di potenza per il traino di un pezzo relativamente leggero. Oltre a questi veicoli con struttura semicingolata, furono utilizzati sul fronte russo anche lo Steyr RSO/01, il Praga T3 ed il Praga T9, totalmente cingolati."}
{"id": "594965", "revid": "1123126", "url": "https://it.wikipedia.org/wiki?curid=594965", "title": "Peshitta", "text": "La Peshitta \u00e8 una delle versioni siriache della Bibbia.\nIl nome \"Peshitta\".\nIl nome \"Peshitta\" deriva dall'espressione siriaca \"\", che significa letteralmente \"traduzione semplice\", ma pu\u00f2 essere intesa anche come \"comune\", \"genuina\", \"corretta\".\nIl termine fu attribuito da Mos\u00e8 bar Kepha, probabilmente per indicare, analogamente al nome della Bibbia latina \"Vulgata\", che fosse l'edizione di uso comune. Il termine potrebbe anche indicare una sua maggiore facilit\u00e0 di consultazione in confronto alla pi\u00f9 complessa versione \"Siro-esaplare\" tradotta dalla \"Septuaginta\".\nLa parola Peshitta pu\u00f2 essere \u2013 ma di fatto non accade \u2013 traslitterata in molti altri modi: Peshitt\u00e2, Pshitta, P\u0161itt\u00e2, Pshitto, Fshitto.\nStoria.\nLa traduzione dell'Antico Testamento in lingua siriaca fu realizzata in Siria nel I secolo d.C. ad opera di Giudei o Giudeo-cristiani, probabilmente a partire dai Targumim (traduzioni della Bibbia ebraica in aramaico, lingua del quale il siriaco \u00e8 una variet\u00e0).\nLa prima traduzione del Nuovo Testamento in siriaco \u00e8 il cosiddetto \"Diatesseron\", cio\u00e8 '(un vangelo) attraverso quattro (vangeli)', realizzata dal cristiano Taziano il Siro nel 165-170; si tratta di un testo unico e lineare che cerca di armonizzare le quattro narrazioni dei singoli Vangeli. Per alcuni secoli tale testo fu il vangelo ufficiale della chiesa di Siria; il teologo Efrem Siro ne scrisse un commentario in prosa. Nel 423 il vescovo Teodoreto ne impose l'abbandono in favore dell'adozione dei quattro vangeli come avveniva per tutte le altre chiese cristiane. Teodoreto ordin\u00f2 la distruzione delle copie esistenti del \"Diatesseron\", che ci \u00e8 pertanto noto solo indirettamente attraverso il commentario di Efrem.\nLa versione siriaca pi\u00f9 antica dei quattro vangeli separati (in siriaco, \"mepharrese\") \u00e8 detta \"Vecchia siriaca\" (\"Vetus Syra\"). Sono rimaste poche testimonianze di tale versione. Tra queste, due manoscritti della Vecchia siriaca riguardanti i vangeli (\"Syra Sinaiticus\" e \"Syra Curetonianus\") mostrano lezioni e varianti tipiche del testo greco del NT secondo le caratteristiche della famiglia occidentale. Inoltre, il siriaco contenuto in questi due manoscritti mostra affinit\u00e0 con l'aramaico parlato in Palestina e non in Siria. Questo ha portato all'ipotesi che mentre in Siria circolava il \"Diatesseron\" (II-IV secolo), in Palestina fossero diffusi manoscritti in aramaico del Vangelo.\nSulla natura di tali ipotetiche versioni aramaiche, a noi non pervenute, le possibilit\u00e0 sono due: erano traduzioni in aramaico dal greco originale, scritto dagli evangelisti; erano il testo originale scritto in aramaico dagli evangelisti, tradotto poi nella lingua franca greca. La seconda ipotesi, molto controversa, \u00e8 la cosiddetta priorit\u00e0 aramaica (\"Peshitta primacy\" o \"Aramaic primacy\").\nAgli inizi del Novecento, Burkitt prorpose una terza tesi secondo la quale la Peshitta sarebbe una traduzione dell'Antico Testamento direttamente dall'ebraico, alla luce dell'interpretazione datane dagli Ebrei. Solamente nei libri profetici si possono rinvenire affinit\u00e0 con la Septuaginta e le revisioni tardive del testo greco alla luce della Rivelazione cristiana. La \"Peshitta\" precedette la nascita della Chiesa siriaca stessa, fu citata dagli scritti siriaci successivi e si svilupp\u00f2 sia lontano dalla lingua greca che dall'aramaico biblico della Palestina, il pi\u00f9 importante rivale del greco e la fonte pi\u00f9 antica della letteratura cristiana, della quale non vi sono tracce storiche al di fuori della Palestina medesima.\nLa Peshitta \u00e8 una rielaborazione della Vecchia siriaca realizzata, secondo la tradizione, da Rabbula, vescovo della citt\u00e0 di Edessa morto nel 435 e costituisce tuttora la versione di riferimento delle chiese orientali di lingua siriaca.\nContenuto e stile della Peshitta.\nCirca l'Antico Testamento, la Peshitta \u00e8 sostanzialmente basata sullo stesso testo ebraico che sar\u00e0 standardizzato nel Testo Masoretico del IX secolo.\nMostra alcune somiglianze linguistiche ed esegetiche coi Targumin aramaici. In altri passi (soprattutto Isaia, Salmi e i deuterocanonici, senza Tobia) i traduttori si sono basati sulla traduzione greca della Settanta.\nCirca il Nuovo Testamento, la Peshitta mostra continuit\u00e0 sia col Diatesseron che con la Vecchia siriaca. In alcuni passi, in particolare per gli Atti degli Apostoli, \u00e8 particolarmente evidente l'influsso dei manoscritti greci della famiglia occidentale. Nella Peshitta mancano completamente i libri neotestamentari di 2Pt, 2-3 Gv, Gd, Ap. Le moderne bibbie siriache li includono a partire da traduzioni pi\u00f9 tarde del VI-VII secolo.\nSviluppi e studi moderni.\nLa Peshitta, revisionata e integrata dei libri originariamente mancanti, costituisce la Bibbia ufficiale delle chiese di tradizione siriaca: Chiesa ortodossa siriaca; Chiesa cattolica sira; Chiesa assira d'Oriente; Chiesa cattolica caldea; Chiesa maronita; Chiesa ortodossa siriaca del Malankara; Chiesa cristiana siriaca giacobita; Chiesa siro-malankarese Mar Thoma (India); Chiesa cattolica siro-malabarese.\nI cristiani siriaci in India hanno per\u00f2 in prevalenza sostituito la Peshitta con una traduzione in Malayam, lingua tipica del Kerala.\nPresso i cristiani siriaci nel medio-oriente, sebbene riconoscano l'ufficialit\u00e0 della Peshitta, l'arabo \u00e8 la lingua comunemente usata per il resto del culto liturgico.\nNel 1901 P.E. Pusey e G.H. Gwilliam hanno pubblicato un testo critico della Peshitta con traduzione in latino.\nSuccessivamente, nel 1905, la Societ\u00e0 Biblica Britannica e Forestiera ha prodotto una versione non-critica dei vangeli della Peshitta. Nel 1920 tale versione \u00e8 stata estesa al completo Nuovo Testamento.\nNel 1933 \u00e8 stata pubblicata una traduzione in inglese a cura di George M. Lamsa, conosciuta come Bibbia Lamsa.\nA partire dal 1961, il Peshitta Institute di Leida ha pubblicato in una serie di fascicoli la pi\u00f9 ampia edizione critica della Peshitta.\nNel 1996 \u00e8 stata pubblicata la prima edizione della \"Comparative Edition of the Syriac Gospels\" (CESG), che confronta le versioni siriache contenute nella Vecchia siriaca; Curatoniana; Peshitta; Harklean. A cura di George Anton Kiraz. Seconda edizione 2002, terza 2004.\nNon esistono traduzioni italiane complete della Peshitta. Nel 2009 Massimo Pazzini ha curato e pubblicato il testo siriaco dei Dodici profeti minori. Nel 2020 con Roberto Reggi ha curato e pubblicato la traduzione interlineare italiana dei vangeli di Marco, Matteo, Luca."}
{"id": "594966", "revid": "10372", "url": "https://it.wikipedia.org/wiki?curid=594966", "title": "Fan fiction", "text": ""}
{"id": "594967", "revid": "767487", "url": "https://it.wikipedia.org/wiki?curid=594967", "title": "Sera... notte... mattino", "text": "Sera... notte... mattino (\"Abend - Nacht - Morgen\") \u00e8 un film del 1920 diretto da Friedrich Wilhelm Murnau.\n\u00c8 considerato un film perduto.\nTrama.\nMaud, una giovane \"cocotte\" ha come amante un milionario, Chester. \nChester compra per lei una collana costosa, che mostra in giro la sera al suo club. Nel tentativo di rubare la collana, prima Prince, un giocatore d'azzardo, amico di Chester, poi Brilburn, fratello di Maud si introducono nella villa del ricco signore che pare essersi impiccato...\nRisolve brillantemente il caso il detective Ward.\nProduzione.\nIl film \u00e8 stato girato negli studi Lixie a Berlino-Weissensee e prodotto dalla Decla-Bioscop. \nRobert Neppach era il responsabile delle scenografie. Il film era composto di cinque atti (1700 metri, circa 94 minuti).\nLa prima.\nLa prima ha avuto luogo all'inizio dell'ottobre 1920 al Decla Lichtspiele Unter den Linden.\nAccoglienza.\nLa critica cinematografica del suo tempo ha complessivamente apprezzato il film per la sua atmosfera elegante, le luci e le ombre sapientemente impiegate.\nViene riconosciuta la raffinatezza della scenografia e della recitazione e il soggetto appare diverso da un qualsiasi altro film poliziesco."}
{"id": "594969", "revid": "33689", "url": "https://it.wikipedia.org/wiki?curid=594969", "title": "Gaidulfo", "text": "Successore di Wallari e membro come questo della dinastia degli Arodingi, raggiunse una posizione di forza tale da fargli ritenere di potersi ribellare, assieme ad altri, al nuovo re Agilulfo e sostenere con lui un conflitto armato. Gaidulfo fu sconfitto e dopo ulteriori ribellioni perdenti fu giustiziato (594).\nIl ducato di Bergamo, inteso come complesso politico-militare, ma non ancora territoriale, era tra i pi\u00f9 importanti e agguerriti e la vicenda di Gaidulfo testimonia la forza del gruppo di potere che reggeva il ducato almeno nelle aspettative del duca anche se alla fine si dimostr\u00f2 effimera."}
{"id": "594970", "revid": "125466550", "url": "https://it.wikipedia.org/wiki?curid=594970", "title": "Buzz Osborne", "text": "Fa parte ed \u00e8 anche membro fondatore delle band Fant\u00f4mas e Venomous Concept.\nBiografia.\nNel 1983 forma insieme a Matt Lukin (basso, successivamente nei Mudhoney) e a Mike Dillard (batteria, sostituito nel 1984 da Dale Crover) i Melvins. Con i Melvins Osborne sviluppa una carriera composta da circa 40 album all'attivo per la band. Ha fatto parte della prima band di Kurt Cobain Fecal Matter.\nNel 1998 forma insieme all'ex cantante dei Faith No More Mike Patton, il gruppo alternative metal Fant\u00f4mas, band con la quale ha gi\u00e0 pubblicato cinque album. Ha formato anche i Venomous Concept, una band crust punk, insieme a Kevin Sharp (cantante dei Brutal Truth), Shane Embury, Danny Herrera (rispettivamente bassista e batterista dei Napalm Death) e Dan Lilker (bassista di Brutal Truth e Nuclear Assault ed ex membro di Anthrax e S.O.D.). Con questo gruppo, Osborne ha pubblicato l'album \"Retroactive Abortion\" nel 2004.\nEquipaggiamento.\nOsborne utilizza principalmente chitarre Gibson Les Paul degli anni 60 e 70 con pedali effetto BOSS e vari amplificatori e cabinets vintage.\nCuriosit\u00e0.\nKing Buzzo appare come personaggio cameo nel videogioco \"Sunset Overdrive\", dove il giocatore lo convince ad esibirsi in un concerto improvvisato."}
{"id": "594987", "revid": "729019", "url": "https://it.wikipedia.org/wiki?curid=594987", "title": "37 mm Gun M3", "text": "Il cannone controcarri M3 da 37\u00a0mm, era ispirato al Pak 35 tedesco; si trattava di un cannone diverso e pi\u00f9 moderno, anche se non altrettanto potente come quello tedesco. Fu adottato nel 1941 come artiglieria standard della specialit\u00e0 nell'US Army.\nVenne usato senza successo contro i corazzati in Europa, mentre ebbe maggior successo nei teatri di guerra del Pacifico, contro i pi\u00f9 leggeri carri armati giapponesi. Contro i giapponesi venne usato anche con munizioni shrapnel antiuomo. \nAveva un affusto leggero, del peso di 410\u00a0kg, coda divaricabile, alzo tra -10 e +15 gradi, e perforava 25\u00a0mm a 915\u00a0m (1 pollice a 1000 yarde).\nLa produzione, durata per 5 anni, arriv\u00f2 ad oltre 18.000 pezzi, nonostante la presenza di artiglierie da 57 e 76\u00a0mm pi\u00f9 potenti.\nFu impiegato anche sui carri leggeri M3 Lee/Grant e M5 Stuart."}
{"id": "594990", "revid": "712828", "url": "https://it.wikipedia.org/wiki?curid=594990", "title": "Babidy", "text": ""}
{"id": "594993", "revid": "767487", "url": "https://it.wikipedia.org/wiki?curid=594993", "title": "Inside Star Trek Magazine", "text": "Inside Star Trek Magazine (in passato nota come Inside Star Trek, IST) \u00e8 una rivista bimestrale italiana di fantascienza, organo del fan club ufficiale di \"Star Trek\" in Italia, lo Star Trek Italian Club (STIC). Edita dal 2001 dall'editore Ultimo Avamposto, \u00e8 nata inizialmente come fanzine per essere poi distribuita anche nelle edicole per numerosi anni come rivista cartacea (senza l'inserto per i soci).\nLa rivista include recensioni e articoli sull'universo di \"Star Trek\", opere di fan fiction, interviste ai protagonisti della serie e ad altri personaggi illustri legati a essa (per esempio Leonard Nimoy, Richard Anold e Brannon Braga) e spazia occasionalmente su altri temi dell'ambito fantastico e fantascientifico. Per quanto riguarda in particolare la \"fan fiction\", vengono tra l'altro pubblicati su \"Inside Star Trek Magazine\" i racconti vincitori del Premio Star Trek.\n\"Inside Star Trek Magazine\" \u00e8 stata pi\u00f9 volte candidato per il Premio Italia alla miglior rivista professionale di fantascienza (tra l'altro nel 2010 e nel 2006). Si aggiudica il premio nel 2011."}
{"id": "594998", "revid": "21880", "url": "https://it.wikipedia.org/wiki?curid=594998", "title": "Parco Regionale Naturale delle Madonie", "text": ""}
{"id": "595011", "revid": "1543377", "url": "https://it.wikipedia.org/wiki?curid=595011", "title": "3 inch Gun M5", "text": "Il 3\u00a0inch Gun M5 era un cannone controcarri da 3 in (76\u00a0mm) che venne sviluppato negli Stati Uniti nel corso della seconda guerra mondiale. Il cannone utilizzava la canna del cannone contraerei T9 ed elementi dell'obice M2 da 105\u00a0mm. Fu adottato, nella versione trainata, unicamente dall'United States Army per i battaglioni di artiglieria controcarri nel 1943. Fu impiegato unicamente nella seconda guerra mondiale sui fronti italiano e occidentale.\nOrigini e sviluppo.\nNel 1940 l'esercito statunitense cominci\u00f2 a ricevere i suoi primi cannoni anticarro, sotto forma del 37 mm M3. Quantunque questo cannone soddisfacesse le necessit\u00e0 della fanteria per un'arma anticarro leggera e maneggevole, l'artiglieria e l\"Ordnance Corps\" prevedevano la necessit\u00e0 di un cannone pi\u00f9 potente. Questo port\u00f2 a un certo numero di progetti d'emergenza, come l'adattamento al ruolo controcarri del francese 75 mm Mod 87 o varianti trainate del 75\u00a0mm M3.\nNegli ultimi mesi del 1940 l\"Ordnance Corps\" (il servizio dell'esercito destinato allo sviluppo degli armamenti) diede il via al progetto di un cannone controcarri basato sul \"T9 3 in anti aircraft\" (cannone contraerei da 3 inch in fase di prova). Alla canna del T9 furono adattati l'otturatore, il sistema di rinculo e l'affusto dell'obice M2\u00a0105\u00a0mm. Il prototipo fu denominato \"3 in gun T10\" (cannone da 3 in fase di prova) ed era pronto nel settembre 1941. Le prove sul prototipo rivelarono piccoli problemi, tuttavia fu chiaro che il cannone, standardizzato come \"M5 su affusto M1\", presentava una notevole superiorit\u00e0 come prestazioni ai progetti preesistenti.\nLa produzione inizi\u00f2 nel dicembre 1942, un affusto leggermente modificato fu omologato nel novembre 1943 come M6. In questo nuovo affusto lo scudo verticale simile a quello dell'obice da 105\u00a0mm fu sostituito da un nuovo scudo inclinato. Nel gennaio 1944 l\"AGF\" (\"Army Ground Forces\", Forze terrestri dell'esercito) richiese di aggiornare i pezzi costruiti con l'affusto M1 all'affusto M6, quindi la maggior parte dei cannoni utilizzati al fronte aveva l'affusto modello M6.\nLa tecnica.\nLa canna era adattata da quella del cannone contraerei T9 3 in, aveva una rigatura uniforme destrorsa con 28 solchi con un passo di 25 calibri. La canna era accoppiata ad otturatore, sistema di rinculo e affusto dell'obice M2 da 105 mm. L'otturatore era manuale a scorrimento orizzontale, il sistema di recupero era idropneumatico. L'affusto era a code divaricabili, con un equilibratore a molla singola sotto l'otturatore e ruote munite di pneumatici.\nOrganica.\nNonostante le sue buone caratteristiche, nessuna branca dell'esercito sentiva la necessit\u00e0 del nuovo cannone. La fanteria lo considerava troppo voluminoso e pesante. Gli altri potenziali utilizzatori, il \"Tank Destroyer Center\" (Centro anticarro), preferiva armi semoventi pi\u00f9 mobili. Finalmente le pressioni da parte del comandante dell\"AGF\", Gen. Lesley McNair, arrivarono a far adottare il nuovo cannone dal centro anticarro. Sembra che l'opinione di McNair sull'uso di pezzi trainati invece dei pezzi semoventi fosse influenzata dalla campagna del Nord Africa (Algeria e Tunisia), dove si erano mostrate difficolt\u00e0 ad occultare i semoventi.\nIl 31 marzo 1943 l\"AGF\" ordin\u00f2 dei convertire 15 battaglioni controcarri su semoventi a battaglioni a traino meccanico, in altri termini l\"AGF\" decise che met\u00e0 dei battaglioni controcarri doveva essere a traino meccanico. Un battaglione controcarri a traino meccanico era su 36 pezzi, su tre compagnie ciascuna su 12 pezzi. Come trattori erano usati mezzi semicingolati M2 o M3, l'organizzazione autorizz\u00f2 dal 1\u00ba settembre 1944 l'uso come trattore degli M39 (veicoli totalmente cingolati), ma questi arrivarono al fronte solo nella primavera del 1945.\nI battaglioni controcarri a traino meccanico erano in organico alle divisioni dell'esercito per migliorare le loro capacit\u00e0 anticarro, per la maggior parte un battaglione completo era in organico ad una divisione di fanteria. In alcuni casi battaglioni controcarri a traino meccanico erano in organico a divisioni corazzate o avioportate, in altri casi le compagnie dello stesso battaglione erano assegnate a divisioni differenti e in alcuni casi una singola divisione aveva diversi battaglioni controcarri, alcuni dei quali potevano essere a traino meccanico ed altri su semoventi.\nL'impiego.\nNell'ottobre 1943 il primo battaglione a traino meccanico (\"805th Tank Destroyer Battalion\"- 805\u00ba battaglione controcarri) arriv\u00f2 in Italia. Successivamente l'M5 fu utilizzato in combattimento nella campagna d'Italia e sul fronte occidentale. Uno dei combattimenti pi\u00f9 rilevanti a cui parteciparono questi cannoni ebbe luogo in occasione del contrattacco tedesco su Mortain nell'agosto 1944. Il \"823rd Tank Destroyer Bataillon\" (823\u00ba battaglione controcarri), in organico alla 30th Infantry Division (30\u00aa divisione fanteria) ebbe un ruolo fondamentale nella difesa di Saint-Barth\u00e9lemy, distruggendo quattordici carri tedeschi e un certo numero di altri veicoli, perdendo undici dei suoi cannoni.\nOltre al ruolo controcarri, il cannone era usato spesso in unione all'artiglieria campale divisionale o per il tiro diretto contro fortificazioni nemiche (per esempio in un rapporto di combattimento del \"614th Tank Destroyer Battallion\" - 614\u00ba battaglione controcarri - viene indicato che una sezione di due pezzi spar\u00f2 143 colpi contro una postazione nemica, ottenendo 139 centri).\nPrestazioni.\nSebbene l'M5 fosse nettamente superiore in prestazioni al precedenti cannoni anticarro usati dagli Stati Uniti era ingombrante e pesante, rendendolo quindi difficile da mettere in posizione, e le sue caratteristiche anticarro sotto certi aspetti non erano le migliori. Questa reputazione rifletteva in parte i problemi iniziali con le spolette dei proiettili APCBC (Armour Piercing Capped Balistic Cap - Perforanti con protezione balistica) e HE (High Explosive - Alto esplosivo). Si deve notare anche che non furono mai sviluppati proiettili APDS (Armour Piercing Discarding Sabot - Perforanti ad abbandono di involucro) per l'M5 e che esisteva un proiettile APCR (Armour Piercing Composite Rigid - Perforante a nocciolo indurito), ma non \u00e8 chiaro se sia mai stato distribuito ai battaglioni anticarro trainati.\nIn conseguenza di questi problemi, i comandanti ed i soldati preferivano in linea di massima i mezzi anticarro semoventi, che fornivano una migliore mobilit\u00e0 e migliore protezione per gli equipaggi.\nLa prova del fuoco per i battaglioni anticarro ed i loro cannoni M5 avvenne nella battaglia delle Ardenne. In questa occasione i pezzi anticarro a traino meccanico combatterono con un'efficiacia molto minore e subirono perdite pi\u00f9 pesanti nei confronti dei pezzi su scafo semovente. Un rapporto del gi\u00e0 citato 823\u00ba battaglione affermava che \u00abi cannoni anticarro erano presi di fianco uno per uno dai carri nemici ed il personale era cacciato via dai cannoni dal fuoco delle armi individuali e delle mitragliatrici\u00bb. In considerazione delle esperienze di combattimento recenti, l'11 gennaio 1945 il \"War Department\" (Ministero della Guerra) conferm\u00f2 la richiesta di convertire i battaglioni anticarro a traino meccanico a battaglioni su semoventi. Questa decisione corrispondeva al ritiro graduale degli M5 dal servizio in prima linea, processo che continu\u00f2 fino alla fine della guerra in Europa.\nAncora nel 2009 il M5 era utilizzato dall'United States Army per scopi cerimoniali.\nMunizionamento.\nL'M5 utilizzava munizioni a cartoccio proietto, con il cartoccio 76,2x585R (\"3 in Cartridge Mk IIM2\" - Cartuccia M2 Mod II 3 in), come altri cannoni derivati dal cannone contraerei \"3 in M1918\" (3 in Mod 1818), che aveva la stessa canna. Quindi derivavano dal T9 le caratteristiche balistiche e di perforazione sia del cannone trainato sia di quello su scafo semovente, nominato M6 (usato sul \"3 in Gun Motor Carriage M5\", che non entr\u00f2 mai in produzione) e M7 (che era l'armamento principale del M10 Wolverine e del carro pesante M6). Nella tabella sono indicate le munizioni e le relative caratteristiche per tutti e tre questi cannoni, \u00e8 possibile che alcuni tipi di munizionamento (per esempio i proiettili APCR) non siano mai stati distribuiti ai battaglioni anticarro trainati."}
{"id": "595012", "revid": "181699", "url": "https://it.wikipedia.org/wiki?curid=595012", "title": "Distretto di Bratislava V", "text": "Il distretto di Bratislava V (in lingua slovacca: \"Okres Bratislava V\") \u00e8 un distretto della Slovacchia facente parte della regione di Bratislava. Si tratta di uno dei cinque distretti che compongono la citt\u00e0 di Bratislava. \nCopre le aree meridionali di Bratislava ed \u00e8 composto dai quartieri di Petr\u017ealka, Jarovce, Rusovce e \u010cunovo. Confina con il Danubio a nord e ad est, che forma i suoi confini con il distretti di Bratislava I, Bratislava II, Bratislava IV e Senec, con l'Ungheria a sud e con l'Austria a ovest. Fino al 1920 la parte settentrionale del distretto era parte del comitato ungherese di Pozsony, mentre la parte meridionale \u00e8 stata prima parte del comitato ungherese di Moson fino al 1920 e poi parte del comitato ungherese di Gy\u0151r fino al 1947. \u00c8 l'unico territorio slovacco che si trova sulla riva destra del Danubio.\nSuddivisione amministrativa.\nIl distretto \u00e8 suddiviso in 4 quartieri, aventi autonomia amministrativa a livello di comune:"}
{"id": "595013", "revid": "1926649", "url": "https://it.wikipedia.org/wiki?curid=595013", "title": "Massimo Bonanni", "text": "Biografia.\nIl 18 agosto 2012 viene iscritto nel registro degli indagati dalla Procura di Bari per frode sportiva in riguardo a Bari-Treviso 0-1 del 2007-2008: insieme ad altri 7 compagni avrebbe intascato soldi per perdere la partita.\nIl 16 luglio 2013, il calciatore viene condannato in primo grado dalla Commissione Disciplinare Nazionale della FIGC a 6 mesi di squalifica per omessa denuncia, pena confermata, poi, anche in appello.\nIl 30 maggio 2016 viene invece assolto nel processo penale a Bari \u00abper non aver commesso il fatto\u00bb.\nCaratteristiche tecniche.\nEra un esterno sinistro di centrocampo, in grado di giocare in entrambe le fasce. Poteva essere schierato come ala, o nel ruolo di trequartista.\nForte fisicamente, era abile sui calci piazzati e nei cross, ed era dotato di un buon tiro dalla distanza.\nCarriera.\nGiocatore.\nClub.\nInizi.\nCresce calcisticamente nelle giovanili della . Viene poi ceduto in prestito prima alla in Serie C1, con la quale disputa 29 incontri condite da un gol, e in seguito al di Patrasso, in Grecia, dove gioca 24 partite.\nAl termine della stagione fa rientro in Italia, passando in compartecipazione al . Esordisce in Serie B il 7 settembre 2003 in Vicenza- (1-1), subentrando al 49' al posto di Paul Okon. Conclude l'annata con 26 presenze e 3 reti.\nIl 19 dicembre 2004 realizza la sua prima doppietta in carriera, nel derby perso 5-3 contro il . A fine stagione la comprartecipazione viene risolta a favore della Roma.\nPalermo e Lazio.\nIl 28 giugno 2005 firma un contratto quinquennale con il Palermo. Esordisce in Serie A il 28 agosto 2005 in -Palermo (1-1), venendo sostituito al 13' della ripresa da Massimo Mutarelli. Il 15 settembre 2005 fa il suo debutto in Coppa UEFA, in occasione di Palermo- (2-1). Viene sostituito al 64' da Salvatore Masiello. Realizza la sua prima rete in campionato il 26 ottobre 2005 contro il Lecce.\nIl 31 gennaio 2006, dopo 18 presenze e 2 reti, passa in prestito con diritto di riscatto alla Lazio. Esordisce con i biancocelesti il 5 febbraio seguente contro il Milan (0-0). Termina l'annata giocando 9 incontri in biancoceleste. A fine stagione fa rientro a Palermo.\nSampdoria, Ascoli e Bari.\nIl 13 luglio 2006 passa in compartecipazione alla Sampdoria. Esordisce in campionato il 10 settembre 2006 in Sampdoria-Empoli (1-2), subentrando al 76' al posto di Sergio Volpi.\nL'11 gennaio 2007 passa in prestito all'. Conclude l'annata - terminata con la retrocessione in Serie B dei marchigiani - con 14 presenze e 2 reti. Il 20 giugno 2007 viene trovato l'accordo tra Sampdoria e Palermo per il rinnovo della compartecipazione del giocatore.\nIl 17 agosto 2007 viene ceduto in prestito al . Il 17 maggio 2008 va a segno su rigore nel derby vinto 2-1 dai \"galletti\" contro il Lecce. Termina la stagione con 31 presenze e 5 reti.\nIl 25 giugno 2008 viene rinnovata la compartecipazione tra le due societ\u00e0.\nIl prestito al Grosseto, Pescara e Lugano.\nIl 7 gennaio 2009 passa in prestito al in Serie B. Esordisce con i maremmani tre giorni dopo - alla prima partita utile - contro l'. Il 27 giugno 2009 la compartecipazione viene risolta a favore della Sampdoria, in quanto n\u00e9 la societ\u00e0 blucerchiata (ultima a tesserare il giocatore) n\u00e9 quella rosanero hanno presentato offerte all'apertura delle buste.\nIl 31 luglio 2009 firma un triennale con il Pescara, in Lega Pro Prima Divisione. Esordisce con gli abruzzesi dal primo minuto il 24 agosto in Pescara- (2-0). A fine stagione il Pescara viene promosso in Serie B.\nL'11 luglio 2011 risolve consensualmente il proprio contratto.\nIl 12 luglio si accorda a parametro zero con il Lugano, squadra svizzera militante nella Challenge League, sottoscrivendo un contratto biennale; si tratta della sua seconda esperienza fuori dall'Italia, dopo quella ad inizio carriera in Grecia. Esordisce con gli svizzeri il 30 luglio in Locarno-Lugano (1-1), subentrando al 56' al posto di Lo\u00efc Chatton.\nPassaggio al Genoa e prestiti a Grosseto e Lugano.\nIl 7 agosto 2012 passa titolo definitivo al Genoa per 1,4 milioni di euro, che il 31 agosto, ultimo giorno di calciomercato, lo cede in prestito al . Esordisce in campionato il 9 settembre contro il Padova. Il 7 gennaio 2013 rescinde il contratto che lo legava al Grosseto.\nIl 9 gennaio 2013 fa ritorno al Lugano tramite la formula del prestito. Conclusa la stagione rientra al Genoa con cui non ottiene alcuna presenza nella stagione 2013-2014.\nL'esperienza nel basso livello.\nNel 2015 diviene l'allenatore-giocatore della societ\u00e0 romana La Rustica militante in Promozione, ritrovando nella rosa Daniele Quadrini suo ex compagno nelle giovanili della chiudendo il primo anno con 15 presenze e due reti.\nNazionale.\nConta 2 presenze con la Nazionale Under-18, ottenute nel 2000-2001.\nAllenatore.\nDal 2015 comincia come tecnico del club dilettantistico de La Rustica, fino al 2017. Dal 2018 viene chiamato dal club del per allenare la squadra under 16. il 23 giugno 2020 il club lo promuove alla guida della prima squadra militante in Serie D. Il 26 ottobre 2020 viene esonerato dall'incarico.\nStatistiche.\nPresenze e reti nei club.\n\"Statistiche aggiornate al 19 dicembre 2016.\""}
{"id": "595025", "revid": "1318658", "url": "https://it.wikipedia.org/wiki?curid=595025", "title": "Arrondissement di \u00c9vry", "text": "L\"arrondissement\" di \u00c9vry \u00e8 una suddivisione amministrativa francese, situata nel dipartimento dell'Essonne e nella regione dell'\u00cele-de-France.\nComposizione.\nL'arrondissement di \u00c9vry raggruppa 52 comuni in 17 cantoni:"}
{"id": "595027", "revid": "767487", "url": "https://it.wikipedia.org/wiki?curid=595027", "title": "Distretto di Malacky", "text": "Il distretto di Malacky (in slovacco: \"okres Malacky\") \u00e8 un distretto della regione di Bratislava, nella Slovacchia occidentale.\nFino al 1918, il distretto era parte della contea ungherese di \"Pressburg\" (Bratislava).\nSuddivisione amministrativa.\nIl distretto \u00e8 composto da 2 citt\u00e0 e 24 comuni:"}
{"id": "595030", "revid": "122261911", "url": "https://it.wikipedia.org/wiki?curid=595030", "title": "Windowlicker", "text": "Windowlicker \u00e8 un singolo del musicista Richard D. James, pubblicato nel 1999 dalla Warp Records con lo pseudonimo Aphex Twin.\nIl singolo ha raggiunto la posizione 16 nella classifica dei singoli del Regno Unito, ed \u00e8 una parodia della dance e dell'hip hop commerciale con continui riferimenti al sesso. \u00c8 stato pubblicato in versione vinile 12 pollici, doppio CD, in Special Edition per il mercato giapponese e in VHS.\nIl singolo \u00e8 pubblicato insieme con altre due tracce, e ognuna ha uno stile musicale differente.\nLe tracce.\nIl brano \"Windowlicker\" ha dei campionamenti vocali di James con dei ritmi breakbeat frenetici tipici di Aphex Twin, campionamenti di batteria e un coro che inizia in modo calmo e irregolare si conclude con un minuto di bassi molto distorti.\nIl titolo si presta a due interpretazioni: in inglese \u00e8 un'espressione dispregiativa per indicare una persona con handicap mentali. In francese l'espressione \"l\u00e8che-vitrine\" (\"lecca vetrine\", in inglese \"window licker\"), significa \"colui che guarda le vetrine dei negozi senza comprare nulla\". Questa seconda interpretazione viene messa in evidenza nel video del singolo, in cui due giovani guardano con ammirazione due procaci prostitute attraverso i finestrini di una Limousine.\nIl brano \u00e8 stato utilizzato in diversi spot pubblicitari, tra cui quello della Mercedes Benz. L'artwork \u00e8 opera del gruppo artistico londinese The Designers Republic.\nOsservando uno spettrogramma della traccia si pu\u00f2 osservare l'immagine di una spirale. L'effetto \u00e8 stato realizzato con l'uso del software MetaSynth per mac. Uno degli strumenti del programma permette di inserire delle immagini e convertirle in suono, bench\u00e9 le foto trasformate generino spesso suoni non armonici, metallici e stridenti.\nDel brano esiste anche la versione \"Windowlicker (Acid Edit)\", presente nella compilation \"26 Mixes for Cash\".\nInsieme al singolo vennero commercializzati anche alcuni oggetti promozionali, tra cui un calendario con immagini prese dal video, una collana con un pendente che raffigura il logo di Aphex Twin e un VHS con il video non censurato.\nIl singolo \u00e8 stato nominato \"Single of the Year 1999\" dalla rivista inglese \"New Musical Express\" nella sua classifica di fine anno.\nLa traccia \u0394\"Mi\"\u22121 = \u2212\"a\"\u03a3\"n\"=1\"NDi\"[\"n\"] [\u03a3\"j\"\u2208\u2102{\"i\"}\"Fij\"[\"n\" \u2212 1] + [\"F\"ext\"i\"\"n\"\u22121 \u00e8 un brano sperimentale. Osservando uno spettrogramma della traccia si possono osservare immagini del volto di James in suono. Alcuni campionamenti di questo brano sono presenti anche nella traccia \"54 Cymru Beats\" nell'album \"Drukqs\". Per via della complessit\u00e0 del titolo, il brano viene spesso soprannominato \"Complex Matematical Equation\", \"[Equation]\" o \"[Formula]\".\nIl brano \"Nannou\" \u00e8 composto principalmente con campionamenti di un carillon.\nIl video.\nIl video del singolo \"Windowlicker\" \u00e8 diretto da Chris Cunningham, gi\u00e0 regista del video di \"Come to Daddy\" nel 1997. ed \u00e8 una parodia dei video rap. Due giovani, un ispanico e un afroamericano girano per Los Angeles a bordo di una Mazda Miata (MX5) tentando, senza fortuna, di abbordare due prostitute afroamericane. All'improvviso una lunghissima limousine tampona l'auto dei due e dal finestrino si scorge un personaggio con le sembianze, alterate, di Richard James, che ammicca alle prostitute. Queste salgono sulla limousine, i due giovani, delusi, le guardano con stupore dal finestrino e da qui il video si alterna tra immagini del personaggio di James che festeggia nell'auto con le prostitute, con tanto palpeggiamenti e spumanti, e lo stesso personaggio che balla in strada con un ombrello, recante il logo di Aphex Twin, ricordando Gene Kelly nella scena della danza sotto la pioggia del film \"Cantando sotto la pioggia\". Durante il video, i volti delle due prostitute mutano nel volto, sfigurato, di James. Il finale vede una schiera di prostitute ballare sotto una pioggia di spumante stappato dal personaggio di James. Il video ha ricevuto il premio come \"Best Video\" ai Brit Awards 2000, vincendo contro Supergrass, Chemical Brothers, Fatboy Slim e Robbie Williams.\nTracce.\nCD1 e vinile 12\"\nCD2\nSpecial Edition giapponese"}
{"id": "595034", "revid": "2181523", "url": "https://it.wikipedia.org/wiki?curid=595034", "title": "Giovanni Pacini", "text": "Biografia.\nGiovanni Pacini nasce a Catania durante uno dei tanti trasferimenti del padre, il toscano Luigi Pacini, che per la sua professione di cantante d'opera \u00e8 costretto a spostarsi da una citt\u00e0 all'altra. La madre, Isabella Paolillo di Gaeta, era stata un soprano.\nAll'et\u00e0 di circa dodici anni inizia a studiare canto e contrappunto a Bologna e un anno dopo composizione a Venezia.\nPrima di aver compiuto i diciotto anni comincia a comporre, con un certo successo alcune piccole opere buffe ma raggiunge il successo vero e proprio soltanto nel 1817 con la rappresentazione, al Teatro Re di Milano, dell'opera \"Adelaide e Comingio\". Appena ventunenne comincia la sua lunghissima carriera nel mondo del melodramma. Nel corso di un cinquantennio comporr\u00e0 quasi novanta opere superando ogni altro musicista.\nNel 1820, a Roma, collabor\u00f2 con Rossini all'opera \"Matilde di Shabran\". L'anno successivo (1821) present\u00f2 la sua opera \"Cesare in Egitto\", che ebbe grande successo a Roma. Nel 1822 fu invitato sul bastimento della Duchessa di Lucca Maria Luisa di Borbone. Il viaggio si concluse a Viareggio, porto del Ducato di Lucca che, proprio in quegli anni, anche grazie ai provvedimenti della Duchessa, si stava trasformando in una moderna ed elegante cittadina. Il Pacini rimase positivamente colpito dal luogo e vi si stabil\u00ec, facendone la sua residenza principale fino al 1857. In quel periodo a Viareggio stava costruendo una sontuosa villa Paolina Bonaparte, sorella di Napoleone, con cui il musicista ebbe una relazione amorosa. Dal 1822 fu Maestro di cappella a Lucca. Il legame con la dinastia borbonica di Lucca segn\u00f2 la successiva carriera del compositore e la sua attivit\u00e0 di insegnante e organizzatore dell'istruzione musicale.\nSuccessivamente, seguendo la propria carriera, il musicista si trasfer\u00ec per un certo periodo a Napoli, ove spos\u00f2 nel 1824 la partenopea Adelaide Castelli (Aversa 1806 + 1827), che gli diede due figlie, Paolina (n.1825) e Amacilia (1826 - Milano 1911), e un figlio, Ludovico (1827- 1828). Le sue due opere \"Alessandro nelle Indie\" con Adelaide Tosi ed Andrea Nozzari e \"L'ultimo giorno di Pompei\" trionfarono al Teatro San Carlo nel 1824 e 1825. \nIl successo gli consent\u00ec di occupare per diversi anni il posto di direttore del San Carlo, il che lo mise in competizione con Bellini, che inizi\u00f2 a provare antipatia per lui. Le successive opere \"Niobe\" (1826) con Giuditta Pasta, Carolina Ungher, Giovanni Battista Rubini e Luigi Lablache, \"Gli arabi nelle Gallie\" (1827) ed \"I fidanzati\" (1829) con la Tosi e Lablache, ottennero anch'esse un enorme successo.\nNel 1827 viaggia fra Vienna e Parigi ma con scarso successo in quanto non gli viene commissionato alcun lavoro. In seguito alla morte della moglie nel 1827 (per le complicazioni del parto del figlio Luigi) e all'insuccesso della sua opera \"Carlo di Borgogna\" con Henriette M\u00e9ric-Lalande, Giuditta Grisi, Domenico Donzelli e Domenico Cosselli al Teatro La Fenice di Venezia nel 1835 si ritira a Viareggio dedicandosi all'insegnamento. Qui intraprende una relazione con la ricca e potente contessa russa Giulia Samoilov, che successivamente adotter\u00e0 le sue due figlie. La contessa per sostenerlo congiur\u00f2 contro Bellini provocando l'insuccesso della prima di \"Norma\". Le opere di Pacini composte tra il 1830\u201333 incontrarono giudizi contrastanti da parte della critica e del pubblico. Nelle sue memorie scrisse: \u201c\"iniziai ad accorgermi di essere fuori dai giochi: Bellini, il divino Bellini, e Donizetti mi avevano superato\"\u201d. Spos\u00f2 successivamente Marietta Albini (Parma 1807 - 30 marzo 1849), ma rimase intimo della contessa Samoilova. Marietta era un soprano che apparve in diversi ruoli delle sue opere tra cui quello di Gulnara in \"Il corsaro\". Ebbero tre bambini (un maschietto di nome Carlo Pietro), ma solo una figlia, Giulia (poi moglie del dottor Fantozzi), sopravvisse.\nDopo una pausa di circa sei anni, riprese a comporre, ottenendo grande successo con le opere \"Saffo\" (che, rappresentata al San Carlo di Napoli, fu la sua opera pi\u00f9 fortunata), \"Medea di Corinto\", \"Bondelmonte\" ed altre ancora. Nel 1837 fond\u00f2 a Viareggio un Liceo musicale. La scuola ebbe grande successo e vi si iscrissero molti giovani provenienti da tutto il Ducato. Nel 1839 il Pacini propose al Duca Carlo Ludovico di Borbone l'apertura a Lucca di una grande scuola musicale di alto livello, modellata sugli istituti di Bologna (il pi\u00f9 antico d'Italia, fondato nel 1804), Milano e Napoli. Il progetto fu approvato dal sovrano ma comport\u00f2 una riforma generale dell'istruzione musicale che provoc\u00f2 anche la dolorosa chiusura del liceo viareggino. Nel 1842 l'Istituto Musicale di Lucca fu aperto e il Pacini assunse la carica di direttore e professore di composizione, avendo tra i suoi allievi Gaetano Amadeo. Il Pacini diresse l'Istituto fino alla morte con l'eccezione del periodo tra il 1862 e il 1864 quando fu sostituito da Michele Puccini, padre del famoso Giacomo. Nel 1867, subito dopo la morte del compositore, l'Istituto gli venne intitolato e portava il suo nome quando vi furono studenti Giacomo Puccini, Alfredo Catalani e Gaetano Luporini. Nel 1943, in occasione del secondo centenario della nascita di Luigi Boccherini, la gloriosa scuola musicale lucchese fu intitolata a quest'ultimo, smettendo cos\u00ec di portare il nome del suo fondatore. Oltre che a Lucca e a Viareggio l'attivit\u00e0 didattica del Pacini si svolse anche a Firenze, dove fu primo direttore (1849) dell'Istituto Musicale della citt\u00e0 (oggi Conservatorio Luigi Cherubini).\nPacini rimase molto legato a Viareggio fino alla morte. Nella citt\u00e0 versiliese fu promotore della fondazione di un teatro lirico da ottocento posti. L'edificio, di forme neoclassiche, costruito nel 1835, fu purtroppo devastato da un bombardamento durante la seconda guerra mondiale e mai ricostruito. Il Pacini fu anche gonfaloniere (carica equivalente a quella odierna di sindaco) di Viareggio dal 1849 al 1854.\nNel 1857 si trasfer\u00ec a Pescia, bella cittadina a venti chilometri da Lucca, dove trascorse gli ultimi anni della sua vita. Nel 1849 mor\u00ec anche la seconda moglie e alla fine dello stesso 1849 si spos\u00f2 in terze nozze, a Pescia, con Marianna Scoti (1825-1911). Da lei ebbe altri tre figli: Isabella (nata a Viareggio il 1\u00ba agosto 1850; dal 1873 moglie di Ferdinando Magnani), Luigi (1851 - post 1922) e Pia Paolina (1854, sposata Franchi). Marianna Scoti cur\u00f2 l'edizione postuma delle opere di Pacini e la pubblicazione della sua autobiografia (\"Le mie memorie artistiche\").\nPacini si spense a Pescia il 6 dicembre 1867 e fu sepolto nella Pieve dei Santi Bartolomeo e Andrea.\nIl Teatro della citt\u00e0 di Pescia porta il suo nome; la citt\u00e0 di Catania, nel 1979, gli ha dedicato uno dei suoi quattro giardini principali.\nInfluenza di Pacini.\nLe opere di Pacini si basano soprattutto sulla melodia. Come Saverio Mercadante, Pacini port\u00f2 nell'opera italiana un profondo cambiamento, ma la sua fama fu ben presto eclissata dalla crescente fortuna di Giuseppe Verdi. Insieme a Donizetti, \u00e8 uno dei pi\u00f9 prolifici operisti dell'Ottocento, con oltre 90 titoli all'attivo.\nFonti.\nPossediamo pi\u00f9 di 3000 documenti musicali recanti le opere di Pacini, sparsi in tutto il mondo. \nAutografi.\nGran parte degli autografi di Pacini (pi\u00f9 di 200 unit\u00e0) sono conservati nel Fondo Pacini del Museo civico di Pescia. Altre istituzioni che posseggono suoi autografi sono:\nAll'estero sono accertati sei autografi paciniani al Preu\u00dfischer Kulturbesitz della Staatsbibliothek zu Berlin, mentre due autografi incerti sono nell'Archivio Musicale del Seminario diocesano Brescia e nell'Archivio diocesano di Molfetta (Bari).\nCopie manoscritte.\nPer quel che riguarda le copie manoscritte, l\"'Ufficio Ricerca dei Fondi Musicali\" di Milano attesta pi\u00f9 di 850 copie manoscritte di opere di Pacini in Italia. Possiede pi\u00f9 di 200 esemplari il Conservatorio di Napoli, pi\u00f9 di 100 sono nel Conservatorio di Milano e nel Fondo musicale Greggiati di Ostiglia a Mantova, una cinquantina \u00e8 presente nei conservatori di Roma, Firenze, Genova, e nella Biblioteca Palatina di Parma, mentre 15 sono presenti alla Biblioteca Nazionale Marciana di Venezia. Molte copie manoscritte di opere (soprattutto sacre) di Pacini sono a Lucca: alla Biblioteca Diocesana (Fondo Guerra e Fondo Antico), all'Istituto Boccherini (Fondo Musica Sacra) e alla Biblioteca Feliniana. Altre citt\u00e0 che posseggono copie manoscritte sono Bologna, Brescia, Padova, Foggia, Bari, Bergamo, Como, Biella, Lucca, Montecassino e Pistoia. All'estero sono segnalate 7 copie manoscritte nella Mugar Memorial Library della Boston University. Da elencare, inoltre, le centinaia di copie manoscritte di elaborazioni bandistiche delle opere liriche di Pacini presenti in ogni angolo d'Italia, che la mancanza di una catalogazione precisa non permette di enumerare con esattezza, ma che risultano ingenti dalle segnalazioni al Centro Documentazione Musicale della Toscana e dai posseduti di molte istituzioni (dalla Biblioteca Palatina di Parma all'Accademia Filarmonica di Bologna, dal Conservatorio di Roma alla Biblioteca Nazionale Marciana).\nEdizioni a stampa.\nPacini pubblic\u00f2 moltissimo, soprattutto con gli editori milanesi Ricordi e Lucca, e oggi si riscontrano quasi 1500 edizioni stampate delle sue musiche. Il conservatorio di Milano e la Biblioteca Nazionale Marciana di Venezia sono le istituzioni che ne conservano il maggior numero di esemplari, seguono i conservatori di Napoli, Firenze, Bergamo e Genova, l'Accademia Santa Cecilia di Roma, la Biblioteca Nazionale di Firenze, la Biblioteca Vittorio Emanuele III di Napoli, e le istituzioni lucchesi (l'Istituto Boccherini, la Biblioteca Statale e la Biblioteca Diocesana, che ha stampe di Pacini soprattutto nel Fondo Antico e nel Fondo Maggini). All'estero \u00e8 soprattutto in Germania che si riscontrano sue edizioni stampate, seguono la Spagna, l'Olanda, e l'Austria.\nLettere.\nMolte lettere del musicista si trovano al Museo Civico di Pescia, all'Archivio di Stato di Lucca, alla Biblioteca Nazionale Centrale di Roma, al Museo civico belliniano e alla Biblioteca Ursino Recupero di Catania, all'Archivio storico e al Conservatorio di Napoli.\nDiscografia.\nDelle molte opere di Pacini, resta traccia discografica soprattutto della \"Saffo\": sono diffuse la versione \"live\" diretta da Franco Capuana con Leyla Gencer al San Carlo di Napoli del 1967, e quella eseguita da Maurizio Benini al Wexford Festival del 1995. Dagli anni '80 si \u00e8 dedicato a Pacini il direttore d'orchestra David Parry nell'ambito di una sua riscoperta del teatro musicale del primo Ottocento: ha registrato \"Maria, Regina d'Inghilterra\" nel 1983 e nel 1996, \"Carlo di Borgogna\" nel 2001, e \"Alessandro nell'Indie\" nel 2007; inoltre, nel 2006 ha curato un disco antologico con varie arie tratte da molte opere dimenticate intitolato \"Pacini Rediscovered\". Un altro specialista di \"belcanto\", Richard Bonynge, ha diretto \"Medea\" nel 1993 a Savona: dell'allestimento (opera di Filippo Crivelli) sono rimasti gli audio e una ripresa televisiva. Nel 1996 Giuliano Carella ha diretto \"L'ultimo giorno di Pompei\" al Festival della Valle d'Itria di Martina Franca: la performance \u00e8 stata incisa dall'etichetta Dynamic. Nel 2008 Daniele Ferrari ha eseguito \"Il convitato di pietra\" al Festival musicale di Bad Wildbad: l'audio delle recite \u00e8 stato inciso per l'etichetta Naxos. Ferrari ha diretto l'opera anche nel 2016 al Teatro Verdi di Pisa con allestimento di Lorenzo Maria Mucci: uno spettacolo di cui esiste una commercializzazione DVD dell'etichetta Bongiovanni. Due arie di Pacini, dalla \"Stella di Napoli\" e dalla \"Saffo\", sono incluse nel disco antologico che la cantante Joyce DiDonato ha curato per l'etichetta Erato con il direttore Riccardo Minasi all'Op\u00e9ra de Lyon nel 2013, intitolato proprio \"Stella di Napoli\". Nel 1988 Gianfranco Cosmi e la Cappella Musicale Santa Cecilia di Lucca hanno riscoperto e registrato musiche non teatrali di Pacini (la \"Messa da Requiem\", il \"Confitebor\" e la \"Sinfonia Dante\") per Bongiovanni."}
{"id": "595035", "revid": "633110", "url": "https://it.wikipedia.org/wiki?curid=595035", "title": "Type 1 (cannone anticarro 47 mm)", "text": "Il Type 1 \u00e8 stato un cannone anticarro da 47\u00a0mm progettato e costruito dall'Impero giapponese durante la seconda guerra mondiale, prima arma di tal genere a disposizione dell'Esercito imperiale nipponico di discreta efficacia. Fu prodotto in un paio di migliaia di esemplari e fu adottato come arma principale a bordo di alcuni carri armati, come il Type 1 Chi-He, con canna accorciata. Tuttavia fu consegnato in numeri sufficienti troppo tardi alle truppe ed ebbe un impatto sul campo di battaglia inferiore alle aspettative.\nStoria.\nSviluppo.\nPer molti anni dopo la fine della prima guerra mondiale l'Esercito giapponese mancava ancora di un'arma anticarro vera e propria e tale deficienza fu colmata solo nella prima met\u00e0 degli anni trenta, con la progettazione di un cannone apposito. Il pezzo d'artiglieria ottenuto, il Type 94 da 37\u00a0mm a fuoco rapido, riusciva a penetrare una piastra in acciaio spessa 32\u00a0mm da 500 metri con un angolo d'impatto a 30\u00b0: una prestazione sufficiente contro i carri armati dell'epoca ma che presto venne giudicata quantomeno modesta; i giapponesi procedettero quindi alla revisione del cannone non molto pi\u00f9 tardi della sua entrata in servizio. Nel 1937 fu valutato e adottato il pari calibro Type 97, una copia appena modificata del tedesco PaK 36 costruito dalla Rheinmetall e con maggiore velocit\u00e0 iniziale della granata. Quest'arma, che era stata catturata alle forze nazionaliste cinesi, era in linea con gli standard della met\u00e0 degli anni trenta, ma fu mantenuto troppo a lungo e vide perci\u00f2 la sua efficacia ridursi quando durante il secondo conflitto mondiale vennero introdotti carri armati pi\u00f9 corazzati; una conseguenza delle esperienze militari maturate dal Giappone in Cina, dove si trov\u00f2 ad affrontare nemici forniti con sole piccole quantit\u00e0 di mezzi blindati. Tuttavia, a seguito della battaglia presso Nomonhan dell'estate 1939 l'Esercito imperiale, che aveva subito una dura sconfitta negli scontri con i carri armati sovietici, attiv\u00f2 l'Ufficio tecnico per mettere allo studio un cannone anticarro da 47\u00a0mm specificamente preposto alla distruzione di veicoli corazzati. Lo sviluppo dur\u00f2 fino a quasi tutto il 1941: prima della fine dell'anno il pezzo d'artiglieria venne immatricolato come \"Type 1\" dall'ultima cifra del corrente anno imperiale nipponico, vale a dire il 2601.\nProduzione.\nIl cannone anticarro Type 1 fu fabbricato a partire dai primi del 1942 presso il solo arsenale di Osaka, fino alla fine della guerra nel 1945: in totale furono prodotti esemplari circa.\nImpiego operativo.\nIl cannone fu adoperato in combattimento per la prima volta nel 1943, ma la disponibilit\u00e0 rimase modesta per la scarsa capacit\u00e0 produttiva. Fu distribuito primariamente alle truppe stanziate in Cina e in Birmania; arrivato tardi sul fronte del Pacifico, il Type 1 registr\u00f2 comunque successi contro i carri armati leggeri, quali l'M3/M5 Stuart, mentre nel contrastare il carro armato medio M4 Sherman riscontr\u00f2 maggiori difficolt\u00e0. Sulle brevi distanze per\u00f2 poteva riuscirgli fatale, specie se lo colpiva ai fianchi dove la corazzatura era verticale e non molto spessa: durante la battaglia di Okinawa, infatti, i soldati giapponesi seppero infliggere gravi perdite ai blindati statunitensi sparando loro a bruciapelo da postazioni accuratamente mimetizzate.\nIl Type 1 fu anche adoperato come cannone per carri armati, accorciandone la canna da 2,53 metri a 2,25 metri (in calibri da L/53,7 a L/48): il Type 97 Chi-Ha ebbe questo cannone come armamento della sua versione potenziata \"Shinhoto\"; allo stesso modo vennero equipaggiati il carro medio Type 1 Chi-He, successore del primo, e l'anfibio Type 3 Ka-Chi. Fu pure montato su due mezzi sperimentali, il cacciacarri Type 5 Ho-Ru e il carro armato leggero Type 5 Ke-Ho.\nCaratteristiche.\nIl Type 1 presentava una conformazione convenzionale per l'epoca, con meccanismo di caricamento semiautomatico nella culatta, un affusto a due ruote e uno scudo. L'otturatore era semiautomatico a scorrimento orizzontale, copia semplificata di quello del PaK 36: dopo ogni sparo si apriva al ritorno in batteria grazie a un'aletta, posta in basso a sinistra al blocco otturatore, che azionava la camma di sblocco; il bossolo era dunque espulso e l'otturatore era tenuto aperto dall'estrattore vincolato a una scanalatura fresata nel blocco di culatta. All'inserimento della granata successiva, il bordo del fondello liberava l'estrattore e rilasciava una molla, montata in una struttura cilindrica sopra il blocco, che chiudeva l'otturatore. Il meccanismo di fuoco a percussione era assicurato alla parte bassa del blocco otturatore: era attivato con una cordicella oppure esercitando una pressione sul pulsante di sparo, sito al centro del volantino per l'alzo. Il meccanismo di sparo veniva armato a ogni ritorno in batteria. La canna scorreva allo sparo su di una slitta ed era vincolata al sistema di assorbimento del rinculo, formato da tre molle elicoidali contenute in un cilindro (riempito con circa due litri di una miscela di acqua e glicerina); all'interno del cilindro scorreva un pistone solidale con l'affusto, che comprimeva le molle al momento dello sparo, per poi riportare la canna in batteria grazie alla reazione delle molle compresse.\nLe ruote in acciaio saldato avevano il battistrada composto da otto strati di gomma piena senza valvola di sfiato; gli pneumatici erano riempiti con materiale espanso ad aria. Lo scudo quadrangolare, piatto e inclinato, era spesso 4\u00a0mm e garantiva una certa protezione da schegge o proiettili di piccolo calibro ai tre addetti al funzionamento e impiego dell'arma. Era vincolato all'affusto superiore mediante quattro sostegni e presentava delle piccole feritoie per puntare il pezzo; era coadiuvato da una seconda piastra, di uguale spessore, che poteva essere unita all'affusto inferiore. Complessivamente tutto il sistema pesava 800 chili circa.\nLa doppia coda d'affusto in acciaio saldato poteva essere divaricata fino a un angolo massimo di 60\u00b0, consentendo un ampio settore per il brandeggio; alle due estremit\u00e0 si trovavano due vomeri piatti con un foro centrale per l'inserzione di piastre, al fine di stabilizzare il cannone durante le operazioni di fuoco. Quando si voleva spostare il pezzo con un veicolo, le code erano chiuse e i vomeri uniti con un blocco gancio-occhiello, ma per riposizionamenti tattici era spesso mosso dai soldati grazie al peso contenuto. L'alzo che copriva da -11\u00b0 a +19\u00b0 era ottenuto mediante un volantino e due serie di ingranaggi conici con alberi vincolati a vite senza fine: il meccanismo si trovava a sinistra del pezzo. Il puntamento avveniva tramite un mirino telescopico, fissato a un supporto su rotaia a sinistra dell'otturatore, e con l'ausilio di un tamburo con alzo graduato a destra dell'otturatore: questo era unito al supporto del mirino da una barra orizzontale sistemata eccentricamente, in modo che si adeguasse alla variazione dell'alzo. La gittata massima era pari a metri.\nLa canna in acciaio lunga 2,53 metri, equivalenti a 53,7 calibri (L/53,7), aveva una pesante fascia di rinforzo alla volata. L'anima, forzata in un mantello protettivo, aveva una rigatura di sedici linee destrorse ed era lunga 2,12 metri. L'incremento della lunghezza della volata rispetto alle precedenti armi anticarro si tradusse in un'alta velocit\u00e0 iniziale dei proietti. Erano disponibili due diverse granate flangiate da 47 \u00d7 285 mm:"}
{"id": "595038", "revid": "228587", "url": "https://it.wikipedia.org/wiki?curid=595038", "title": "Gil", "text": ""}
{"id": "595043", "revid": "1543377", "url": "https://it.wikipedia.org/wiki?curid=595043", "title": "Hengzhi chip", "text": "L'Hengzhi chip \u00e8 un microcontrollore che pu\u00f2 memorizzare informazioni di sicurezza crittografate, progettato dal governo della Repubblica Popolare Cinese e assemblato in Cina.\nLe sue funzionalit\u00e0 dovrebbero essere simili a quelle offerte dal Trusted Platform Module ma, a differenza di questo, non \u00e8 costruito seguendo le specifiche date dal Trusted Computing Group. Lenovo attualmente vende PC \"sicuri\" equipaggiati col chip di sicurezza Hengzhi.\nIl chip potrebbe essere uno sviluppo dell'IBM ESS (Embedded security subsystem) chip, che era sostanzialmente una smartcard a chiave pubblica collocata direttamente sul bus di gestione sistema della scheda madre. A gennaio 2008, nessuna specifica pubblica del chip \u00e8 disponibile. Questa mancanza di documentazione ha sollevato perplessit\u00e0 sulle intenzioni del governo di Pechino e sugli usi che potrebbero essere fatti del Hengzhi chip."}
{"id": "595044", "revid": "712828", "url": "https://it.wikipedia.org/wiki?curid=595044", "title": "Rif", "text": "Il Rif (in berbero: \"Arrif\"; ) \u00e8 una regione caratterizzata da zone montuose e boschive dell'Africa settentrionale, situata lungo il Mediterraneo spingendosi dalla terra dei Jbala fino a quella degli Ikebdanen (Nador), al confine con l'Algeria. \nRegione tradizionalmente isolata e sottosviluppata, i suoi abitanti sono di lingua berbera: la maggior parte di essi parla il cosiddetto \u00abtamazight del Rif\u00bb o tarifit, ma sono molti anche quelli che parlano arabo dialettale, francese e spagnolo, che costituiscono le principali lingue straniere. La regione del Rif non deve essere confusa con le montagne del Rif, che si estendono al di l\u00e0 della regione omonima.\nDal punto di vista amministrativo la regione del Rif comprende nove province marocchine: al Hoce\u00efma, Nador, Chefchaouen, Driouch, Berkane e Taza. Le localit\u00e0 pi\u00f9 importanti sono Chefchaouen, Taounate, Targuist, Al Hoce\u00efma (l'ex Villa Sanjurjo), Driouch, Melilla, Nador e Ras El Ma.\nQuesta zona geografica del Nordafrica comprende anche le citt\u00e0 spagnole autonome di Ceuta e Melilla.\nGeografia fisica.\nIl Rif \u00e8 una catena montuosa che fa parte geologicamente dell'Arco di Gibilterra (insieme alla Cordigliera Betica), formatosi nel corso dell'orogenesi terziaria. Lungo la costa del Mediterraneo, tra Sa\u00efdia e T\u00e9touan, le montagne del Rif presentano pendici scoscesi che spesso terminano direttamente sul mare con ripide scogliere, che contrastano fortemente con le dolci colline dei dintorni di Tangeri. Esse si spingono da Jebha, sulla costa mediterranea, a Targuist nell'interno, fino alla frontiera algerina; in senso pi\u00f9 ampio, tuttavia, il Rif comprende tutte le zone montuose che si estendono ad arco da Tangeri fino alla valle del Moulouya, passando per Ceuta.\nQuesta catena montuosa non \u00e8 molto elevata e nei punti pi\u00f9 alti supera appena i 2000 m. Le cime pi\u00f9 elevate sono il Tidirhine (2452 m) nella regione di Issaguen, l'Akra (2160 m), sobre Bab Taza, il Tisuka (2122 m) e lo Sfiha Telj (2038 m), che sovrasta Chefchaouen, e il Kelti (1926 m), vicino a Souk el Arbaa.\nAd est, le cime calcaree sono ammantate di alberi e nella sezione centrale del Rif i lecci lasciano il posto ad alti boschi di cedri, dove vive, oltre ad altre specie, la famosa bertuccia; nella regione di Issaguen vi sono anche piantagioni di canapa indiana. Qui svetta il Tidirhine, una montagna dalla cima solitamente ricoperta di neve. Da qui in poi le montagne si fanno pi\u00f9 rosse e il terreno nei dintorni di al Hoce\u00efma appare brullo e arido. Da qui a Oujda (situata a sud di una fertile pianura costiera, al confine con l'Algeria) il terreno \u00e8 ricoperto dai letti di fiumi asciutti, i cosiddetti \"ighezran\" (in italiano, \u00abfiumi\u00bb).\nLe spiagge della costa del Rif, ai piedi delle montagne, sono tra le migliori del Marocco: costituiscono una nota attrazione turistica e qui si trovano alcuni dei migliori ristoranti di pesce del Marocco.\nGeologia.\nLa formazione del Rif, cos\u00ec come di quella delle attuali catene montuose che circondano il Mediterraneo, si deve all'orogenesi alpina (seconda met\u00e0 dell'era terziaria), originata dallo spostamento dell'Africa verso nord e dal suo conseguente scontro con l'Europa. Il Rif \u00e8, pertanto, per et\u00e0 e aspetto, una catena alpina vera e propria, con un basamento antico su cui poggiano serie sedimentarie dell'era secondaria e terziaria fortemente deformate da pieghe e unit\u00e0 di sovrascorrimento, con quelle settentrionali che si sovrappongono a quelle meridionali. Questa compressione dette origine a un metamorfismo di grado maggiore o minore, particolarmente intenso nella zona costiera.\nIl Rif interno.\nSi estende da Ceuta a Jebha e poi si sviluppa nei pressi di Nador, a Capo Tres Forcas e fino al massiccio Beni Bucraa, comprendendo al suo interno Tetuan e Chauen. Composto da unit\u00e0 tettoniche che si spingono tra di loro in direzione sud-ovest l'una sull'altra, i blocchi pi\u00f9 antichi sono quelli delle cosiddette \"S\u00e9btidas\", ovvero rocce plutoniche e metamorfiche di alto grado (gneiss di Cabo Negro). Di epoca pi\u00f9 recente risultano alcuni esempi del Paleozoico quali quarziti, scisti e ardesie.\nNell'entroterra ha sede la cresta calcarea, a sua volta composta da tre gruppi separati:\nLa dorsale calcarea \u00e8 composta da materiali dell'era secondaria, ovvero un arco temporale che comprende il Triassico, il Giurassico medio e il Cretaceo inferiore. Alla sua base ci sono dolomiti grigie e, sulle cime, calcari chiari, a volte mescolati con calcari detritici verde-violacei. Nel punto pi\u00f9 esterno, la geomorfologia locale si confonde con quella del medio Rif.\nMedio Rif.\nPi\u00f9 a sud delle unit\u00e0 precedenti hanno sede gli strati di Flyschs, dispiegati lungo un asse nord-sud. Si tratta di depositi di et\u00e0 secondaria e terziaria presenti in zone pi\u00f9 o meno distanti dalle pendici continentali e, malgrado in tutti questi depositi si annoveri un'alternanza di arenarie, argille e a volte calcari, ogni gruppo ha una storia geologica a s\u00e9. In molti casi, si tratta di strati alloctoni non collegati tra loro.\nLa cresta \u00e8 sovrapposta a ovest dallo strato di Beni Ider e a est da quello di Tisiren, a loro volta intrecciati con gli strati di Tangier e Ketama.\nRif esterno.\nComprende le colline di Uazan e intorno a Meknes, formate da marne depositate nel Miocene superiore. Nella zona pi\u00f9 orientale, durante il Miocene superiore si verific\u00f2 un'intensa attivit\u00e0 vulcanica visibile a Capo Quilates, Capo Tres Forcas, El Gurug\u00fa e Beni Bu Ifrur.\nIl recente sollevamento costiero \u00e8 evidenziato dall'esistenza di spiagge e secche costiere al di sopra dell'attuale livello del mare, dalla ripida pendenza dei torrenti che sfociano in mare e dalla predominanza delle scogliere.\nCi sono tipici paesaggi carsici formati su strati calcarei altamente deformati, a volte quasi verticali. La rete fluviale stabilita dal Villafranquiense superiore ha scavato profondi canyon e valli, con cascate, archi naturali nella roccia e formazioni tufacee. Grotte, sorgenti, doline e lapidi solcate sono frequenti. I pendii ripidi, spesso oltre i 1000 m, con l'assenza di strade e sentieri che rende la regione difficile da attraversare e in molti casi accessibile solo tramite sentieri.\nAmbiente naturale.\nFlora.\nL'elevata piovosit\u00e0 (oltre i 1000 mm annui) e le nevi sulle vette, che durano fino al mese di maggio, consentono lo sviluppo dei boschi tipici delle latitudini pi\u00f9 umide.\nLa vegetazione \u00e8 tipicamente mediterranea e inizia nelle zone pi\u00f9 basse con boschi di ginepro articolato e olivastro, il pi\u00f9 delle volte fortemente degradati, nonostante sopravvivano esemplari centenari in piccoli boschetti adiacenti ai santuari e ai cimiteri. Tra questi si sviluppa un sottobosco di lentisco, mirto e corbezzolo, ed \u00e8 frequente incontrare esemplari di carrubo di grandi dimensioni. Man mano che si sale di quota, fanno la loro comparsa i boschi pi\u00f9 umidi di querce, sughere, abeti e cedri.\nNegli alvei dei fiumi e nelle gole si sviluppano boschi di oleandri e frassini e nei luoghi pi\u00f9 elevati compare la laurisilva, con alcuni ontani centenari.\nBoschi di abeti e cedri.\nL'abete del Marocco (\"Abies pinsapo\" subsp. \"marocana\") forma boschi relativamente ben conservati, situati sulle cime delle montagne calcaree del Rif occidentale (monti Tisuka, Meggu, Lakr\u00e2a, Tazaot, Tisirene, ecc.) tra 1500 e 2000 m.\nQuasi sempre i boschi di abeti non sono puri, ma in essi crescono anche cedri, pini marittimi (\"Pinus pinaster\" subsp. \"escarena\"), pini neri (\"Pinus nigra\" subsp. \"salzmannii\"), lecci (\"Quercus ilex\"), querce (\"Quercus faginea\"), aceri (\"Acer granatense\"), tassi (\"Taxus baccata\"), agrifogli (\"Ilex aquifolium\") e biancospini (\"Crataegus\" sp.), che nell'Hauz arrivano a formare boschetti con esemplari di dimensioni arboree.\nGli abeti sono protetti; la maggior parte di loro si trova all'interno del parco nazionale di Talasamtan, ma due minacce incombono su di loro: gli incendi appiccati dai contadini per ricavare nuovi terreni agricoli e i cambiamenti climatici globali che stanno facendo aumentare la temperatura della Terra.\nIl cedro dell'Atlante (\"Cedrus atlantica\") \u00e8 un albero forestale che forma foreste rigogliose nel Rif occidentale e centrale (15.000 ha). Si incontra tra 1200 e 2400 m e di solito delimita il limita superiore degli alberi sulle alte montagne del Nordafrica.\nLe leccete.\nIn questa regione il leccio (\"Quercus ilex\") forma boschi che occupano pendii pi\u00f9 caldi rispetto a quelli dove crescono gli abeti. Si incontra inoltre misto ad altre formazioni boscose come boschi di cedri, pini e querce da sughero. Cresce in tutti i tipi di terreni, dal livello del mare fino a 2400 m, tollerando sbalzi di temperatura fino a 40 \u00b0C.\nLe quercete.\nLe quercete sono costituite dalla quercia lusitana (\"Quercus faginea\") e soprattutto dalla quercia dell'Algeria (\"Quercus canariensis\"). Crescono su qualsiasi tipo di substrato, anche se generalmente prediligono i terreni calcarei sopra i 1000 m, e la seconda predilige i terreni silicei dal livello del mare fino a 1800 m. Entrambe le specie richiedono molto umidit\u00e0, quindi le migliori foreste si sviluppano in aree dove la piovosit\u00e0 media annua \u00e8 superiore a 1000 mm.\nLe foreste di querce dell'Algeria sono ben sviluppate nel Rif centro-occidentale, dove si mischiano spesso alle querce da sughero.\nLe foreste di querce lusitane si trovano principalmente sulle montagne calcaree del Rif occidentale e su quelle scistose del Rif centrale, come la regione del Tidirhine.\nLe sugherete.\nLa quercia da sughero (\"Quercus suber\") \u00e8 un albero tipicamente mediterraneo che forma grandi foreste su suoli silicei, sciolti, ben areati e relativamente umidi. Anche se generalmente si incontra dal livello del mare fino a 1500 m, necessita di abbondanti precipitazioni; se queste non sono abbastanza sufficienti, deve esserci molta umidit\u00e0 nel terreno e nell'ambiente. Non sopporta bene le gelate.\nBoschi di ginepro articolato.\nQuesti boschi, esclusivi del Nordafrica (ad eccezione di due popolazioni disperse, una a Malta e l'altra nella Sierra de Cartagena-La Uni\u00f3n nella penisola iberica), costituiscono probabilmente le formazioni forestali esistenti pi\u00f9 antiche di questa zona, in quanto risalgono al Cenozoico.\nIl ginepro articolato (\"Tetraclinis articulata\") copre in Marocco una superficie di circa 750.000 ettari. Cresce in qualsiasi tipo di terreno, anche se predilige i suoli calcarei, dal livello del mare a 1200 m. Pu\u00f2 vivere in suoli molto poveri e in ambienti semiaridi, ma non sopporta le gelate o l'eccessiva continentalit\u00e0. La maggior parte degli attuali boschi della zona sono altamente degradati e radi, con alberi di piccole dimensioni.\nIl legno del ginepro \u00e8 di qualit\u00e0 molto buona, aromatico, imputrescibile, si screpola poco e risulta facile da lavorare. Quando la parte aerea della pianta viene abbattuta, si forma un vitigno sotterraneo che germoglia di nuovo. Questo vitigno, chiamato \"lubia\", pu\u00f2 raggiungere fino a un metro di diametro e d\u00e0 un legno dai bellissimi motivi multicolori. Attualmente viene utilizzato per realizzare piccoli oggetti nella regione di Essaouira ed \u00e8 commercializzato con il nome di \u00ablegno di tuia\u00bb.\nFauna.\nLe montagne del Rif ospitano una sottospecie unica di ape mellifera chiamata \"Apis mellifera major\", utilizzata in apicoltura. Tra le specie endemiche di anfibi spicca il \"Pelophylax saharicus\": in generale, i rettili sono simili a quelli europei, con una sola specie endemica di particolare rilevanza, \"Timon pater\", simile alla lucertola ocellata; partucolarmente abbondanti sono la testuggine greca (\"Testudo graeca\") e le testuggini palustri.\nMa i protagonisti indiscussi della fauna della regione sono il cinghiale e la bertuccia (\"Macaca sylvanus\"), il primo per la sua abbondanza, rilevabile dalle tracce che lascia, e la seconda per il fatto di essere l'unico primate del Nordafrica. Le bertucce, decimate dall'uomo, si sono rifugiate in zone isolate di difficile accesso ed \u00e8 possibile vederle facilmente solo lungo la strada per Akchour. Lo sciacallo, la volpe, il tasso, la genetta, il gatto selvatico africano (\"Felis libyca\"), l'istrice, il riccio algerino (\"Atelerix algirus\"), la donnola e la lontra completano l'elenco dei mammiferi.\nL'avifauna \u00e8 varia, abbondante e facile da vedere; molte specie, come il picchio rosso maggiore, la cinciallegra, il fringuello, la pernice, la ghiandaia e il picchio muratore, possono sembrare del tutto identici a quelli europei, ma presentano in realt\u00e0 marcate differenze; abbondano colombacci, falchi, ballerini e tortore.\nStoria.\nEpoca antica.\nIl Rif risulta popolato sin dalla Preistoria. Nell'XI secolo a.C., i fenici si stabilirono sulle coste mediterranee e atlantiche allo scopo di istituire stazioni commerciali, fondando citt\u00e0 come T\u00e9touan, Melilla e, nel V secolo a.C., Tangeri.\nPi\u00f9 tardi, i cartaginesi rimpiazzarono i fenici come potenza nella regione. Quando con la terza guerra punica Roma sconfisse Cartagine, il Rif entr\u00f2 a far parte della provincia romana della Mauretania. Con l'imperatore Claudio, Tangeri divenne la capitale della Mauritania Tingitana. Nel V secolo d.C., la regione fu invasa dai vandali, che sconfissero i romani, fino al VI secolo, quando i bizantini conquistarono parte della regione: a Cartagine i berberi resistettero strenuamente alla conquista.\nNel 710, Salih I ibn Mansur fond\u00f2 il Regno di Nekor nel Rif: da allora in poi, gli arabi crearono vari agglomerati urbani, non senza incontrare ancora una volta la resistenza dei berberi.\nEpoca spagnola.\nIl Rif \u00e8 un'area sotto influenza spagnola da secoli. Nel 709 il conte Giuliano di Ceuta trad\u00ec il proprio sovrano promettendo lealt\u00e0 al califfato omayyade. Le fonti arabe considerano proprio questo tradimento una delle principali cause della sconfitta del regno visigoto nel 711. Tra il 788 e il 1291, la citt\u00e0 fu sotto il dominio di diversi taifa della penisola iberica. Nel 1249 la dinastia degli azafidi prese il potere a Ceuta. Secondo il trattato di Monteagudo de las Vicar\u00edas (siglato nel 1291 tra Castiglia e Aragona), la citt\u00e0 entr\u00f2 sotto la zona di influenza della Castiglia. Nel 1305, facendo parte del regno nasride di Granada, la citt\u00e0 entr\u00f2 nel gioco della politica mediterranea di Castiglia.\nQuando avvenne la caduta di Costantinopoli nel 1453, l'evento ebbe un notevole impatto sulla societ\u00e0 europea dell'epoca. Da quel momento si inaugur\u00f2 infatti un clima di sospetto nei confronti della popolazione della penisola, di religione musulmana, percepiti come possibili alleati dell'impero ottomano. Nel XV secolo numerosi mori furono espulsi dalla Spagna e portarono nel Rif la propria cultura, in particolare la musica andalusa, e fondarono altres\u00ec la citt\u00e0 di Chefchaouen nel 1491. La Reconquista spagnola culmin\u00f2 proprio nell'Africa settentrionale e, per quanto riguardava il Rif, l'evento principale riguard\u00f2 la ripresa di Melilla nel 1497.\nPartenza della popolazione musulmana dalla penisola.\nLa minoranza moresca nella Spagna asburgica ebbe origine nel 1501, quando gli antichi mudejar, ovvero musulmani che vivevano in un territorio dominato dai cristiani, furono messi di fronte alla scelta di accettare il battesimo o doversi allontanare nei regni peninsulari. La maggioranza di loro accett\u00f2 il sacramento che li rese ufficialmente cristiani e gli vedeva riservata l'etichetta di Moriscos o Nuovi Cristiani, allo scopo di distinguerli da quelli che discendevano da famiglie cristiane senza musulmani tra i loro antenati, i cosiddetti Vecchi Cristiani. Non si trattava di una semplice distinzione religiosa, ma di una suddivisione che stabiliva importanti differenze sociali e privava i Nuovi Cristiani dell'accesso a varie cariche amministrative e a diversi privilegi. La decisione di procedere nel battesimo and\u00f2 presa dal cardinale Cisneros, il quale vide che Granada, dieci anni dopo la sua conquista, conservava ancora il profilo di una citt\u00e0 musulmana. Malgrado le perplessit\u00e0 dell'uomo di chiesa, si trattava di una situazione naturale, considerando che le capitolazioni con cui la citt\u00e0 fu consegnata ai re cattolici stabilivano il rispetto della religione, della lingua e dei costumi dei musulmani.\nCeuta.\nNel clima anti-musulmano diffusosi dopo l'insediamento iberico, molti sudditi islamici residenti nei regni cristiani fuggirono dalla persecuzione religiosa e si rifugiarono a Ceuta. Secondo il trattato di Monteagudo de las Vicar\u00edas, sottoscritto nel 1291 tra Castiglia e Aragona), la citt\u00e0 rimase nella zona di influenza della Castiglia. Nel 1305, essendo parte del Sultanato di Granada, la citt\u00e0 entr\u00f2 nel gioco della politica mediterranea della Castiglia. Nel 1415, il re Giovanni I del Portogallo, con i suoi figli Eduardo, Pedro ed Enrico il Navigatore, intraprese la prima avventura oltremare partita dal suo Paese di provenienza nella zona. Il 21 agosto di quell'anno sbarcarono sulle attuali spiagge di San Amaro, uscirono vittoriosi dalla battaglia di Ceuta ed espugnarono la citt\u00e0, evento che diede inizio ai piani di conquista territoriale di Enrico. Dopo la morte del re Sebastiano I nel 1578, il Regno del Portogallo, a seguito di una crisi di successione, il luogo fin\u00ec incorporato dalla monarchia spagnola nel 1580.\nA seguito di un'intesa stipulata con i Merinidi, quest'ultima riconosceva Ceuta come possedimento lusitano, circostanza confermata dal trattato di Alc\u00e1\u00e7ovas e da quello di Tordesillas.\nEt\u00e0 contemporanea.\nRegione del Rif.\nDal 1912 al 1956 il Rif fece parte del Marocco spagnolo. Di tale parentesi storica restano segni ad esempio in campo architettonico, se si guarda ad alcuni edifici che presentano uno stile andaluso, alla dominazione generale della lingua spagnola o alla diffusione di specialit\u00e0 culinarie quali la tortilla o la paella.\nTuttavia, le trib\u00f9 del Rif non si sottomisero a lungo agli spagnoli: desiderosi di ottenere l'indipendenza, i berberi non videro mai di buon occhio che il loro popolo fosse assorbito dalla Spagna (Melilla e il Protettorato) e dal Marocco (il resto del Rif). Durante i secoli XIX e XX, tale desidero di autodeterminazione si rintraccia con caratteristiche ondivaghe nei seguenti conflitti:\nDi fronte alle pressioni per l'indipendenza dei territori marocchini che controllava, la Spagna firm\u00f2 nell'aprile del 1956 l'indipendenza del Rif. Quest'ultima area geografica rimase per\u00f2 esclusa dalla vita politica del Marocco indipendente tanto che nel 1958, ebbe luogo la rivolta del Rif. Il governo di Rabat decise di ripristinare il controllo della situazione schierando l'esercito \u00e8 causando circa 8.000 vittime Rifiani. Il re Hasan II, durante il suo regno, fece sprofondare il Rif nella povert\u00e0 e nell'ignoranza, con l'idea che questo avrebbe messo fine agli aneliti di indipendenza che un tempo provenivano dalle menti intellettuali, facendo scomparire qualsiasi studio della lingua e della cultura berbera nella zona. Un simile difficile periodo storico pass\u00f2 alla storia come anni di piombo. A causa della repressione, \u00e8 nota l'esistenza di alcune organizzazioni politiche che chiedevano da uno sviluppo della zona alla separazione del territorio dal Marocco.\nQuando Hasan II mor\u00ec, gli successe il figlio Muhammad VI, salito al trono il 23 luglio 1999. Da allora, la popolazione berbera speriment\u00f2 una revoca della punizione imposta dal precedente monarca. Oggi, gli studi berberi, la cultura e, soprattutto, la lingua sono studiati in vari istituti e seminari in tutto il Marocco, soprattutto nel nord. Tuttavia, questa attivit\u00e0 culturale non si \u00e8 riflettuta nell'attivit\u00e0 politica: nel 2008, il re del Marocco dichiar\u00f2 \"fuorilegge\" il principale partito politico berbero, il Partito Democratico Amazigh Marocchino (PDAM), generando un forte malcontento popolare.\nMelilla.\nA Melilla, la situazione dei Rifiani cambi\u00f2 radicalmente con gli eventi del 1986, in virt\u00f9 di una rivolta popolare guidata da Omar Mohamedi Dudu che reclam\u00f2 i diritti di questa popolazione ad essere riconosciuta come spagnola. Il delegato del governo spagnolo dell'epoca, Manuel C\u00e9spedes (PSOE), concesse una misura senza precedenti, concedendo alla grande maggioranza dei berberi residenti a Melilla (con la cosiddetta carta statistica) la carta d'identit\u00e0 nazionale, con l'opposizione, tra gli altri, di Alianza Popular e dell'Uni\u00f3n del Pueblo Melillense. Da allora, i Rifiani di Melilla, oggi spagnoli, rivendicano la loro condizione culturale e la loro lingua come \"autoctona\" e cercano di unire (finora senza successo) questi due denominatori identificativi al panorama culturale e linguistico della Spagna, o almeno, a quello di Melilla, come parte del Rif, in termini di popolazione e geograficamente parlando.\nEtimologia.\n\"Rif \"era una parola araba che significava \u00abriva\u00bb o \u00abmargine\u00bb.\nDemografia.\nC'\u00e8 una differenza tra il Rif geografico e il Rif culturale, poich\u00e9 le montagne a ovest di T\u00e9touan e Chefchaouen sono popolate dagli jbala (\"montanari\"), popolazione di cultura araba, mentre le regioni orientali sono a maggioranza berbera rifana. Tra buona parte della popolazione del Rif sono diffusi tratti somatici quali occhi chiari e biondismo. Questa proporzione nella presenza di caratteristiche fisiognomiche nordico-europee nei suoi abitanti supera anche molte regioni europee in cui esse sono presenti, come l'Italia meridionale o la Spagna.\nComposizione etnica.\nTradizionalmente, le principali trib\u00f9 del Rif sono le seguenti.\nSulla costa, da ovest verso est:\nNell'interno:\nEconomia.\nDati economici.\nIn linea con gli sforzi internazionali, il governo marocchino sta eliminando gradualmente la coltivazione del quif. Poich\u00e9 il governo non presta molta attenzione alla zona, per questo questa industria ha assunto un'importanza economica vitale. La zona rimane povera nonostante le piantagioni illegali di quif, il contrabbando con Ceuta e Melilla, la creazione di una nuova fabbrica di acciaio a Nador e lo sviluppo del turismo.\nAgricoltura.\nMan mano che si procede da Chefchaouen a Issaguen attraverso le accidentate alture del Rif, diventano pi\u00f9 frequenti i boschi di cedri e di querce a causa dell'aumentare dell'umidit\u00e0 e delle precipitazioni associate all'altitudine, il che rende questa zona ideale per altri tipi di colture diverse da quelle delle pianure costiere.\nSecondo le leggi dell'ex protettorato spagnolo, adottate dopo l'indipendenza e la marocchizzazione del Rif, la coltivazione e il consumo di canapa indiana (\"Cannabis indica\") essiccata per le pipe tradizionali della zona \u00e8 legale; quella che viene punita \u00e8 la trasformazione della canapa in hashish e il traffico di droga. L'hashish o \"quif\", come la gente del posto chiama la pianta, \u00e8 illegale in Marocco; ciononostante, viene fumato tranquillamente in tutto il Paese e le piantagioni nei campi coltivati intorno a Issaguen sono chiaramente visibili dalla strada. Il Corano, che proibisce chiaramente l'alcol, non fa lo stesso con il \"quif\". In questo modo, in assenza di un chiaro divieto, la popolazione (soprattutto quella maschile) lo fuma apertamente, affidandosi ad un'interpretazione \u00abmeno rigorosa\u00bb delle leggi del Corano.\nSuddivisione amministrativa.\nIl Rif comprende otto province nel nord del Marocco, cio\u00e8 le otto province che erano sotto il protettorato spagnolo, tra cui:\nMusica.\nLa musica tradizionale del Rif \u00e8 l\u2019\"Amazigh\", varia e molto ricca.\nTra i diversi generi musicologici figurano l'Ahid\u00fas del Rif, il Taktouka, l'Adu\u00e1r e il Reggada."}
{"id": "595047", "revid": "287204", "url": "https://it.wikipedia.org/wiki?curid=595047", "title": "Campionato italiano di hockey su ghiaccio 1954-1955", "text": "Il Campionato italiano di hockey su ghiaccio 1954-55 fu la 22\u00aa edizione del campionato nazionale.\nSerie A.\nFormula.\nSi ritorna alla formula del doppio girone di qualificazione con partite di andata e ritorno pi\u00f9 un girone finale per la conquista dello scudetto. Inoltre \u00e8 introdotto lo spareggio tra le ultime due formazioni di ogni gruppo che costringe la perdente ad affrontare la vincente del Campionato di Promozione (la serie cadetta) per rimanere nella massima serie o retrocedere.\nFormazioni.\nA causa dei risultati economici inferiori alle aspettative, l'iscrizione del Torino, neopromosso, \u00e8 a rischio per il mancato finanziamento della societ\u00e0 \"Torino Sport\", di cui la squadra di hockey fa parte. Al termine di diverse riunioni la societ\u00e0 Torino Sport decide di vendere il Palazzo del Ghiaccio del Valentino a una societ\u00e0 privata, mentre tutti i giocatori dell'HC Torino passano al Centro Sportivo Fiat, che fa il suo ingresso nell'hockey su ghiaccio e garantisce la partecipazione al campionato di serie A.\nProblemi finanziari anche ad Ortisei, dove per continuare l'attivit\u00e0 si chiede l'intervento degli enti locali. Problemi anche per i Diavoli Rossoneri Milano, notevolmente indeboliti rispetto agli anni passati a causa dei problemi finanziari gi\u00e0 presenti nella stagione precedente: dopo le dimissioni del presidente la societ\u00e0 fu commissariata e fu costretta ad abbandonare momentaneamente il Campionato per svolgere una tourn\u00e9e all'estero per reperire nuovi fondi.\nGirone Finale.\nLe partite del girone finale previste a Bolzano, come da accordi tra le societ\u00e0, sono dirette da arbitri svizzeri per ovviare il ripetersi delle polemiche delle stagioni passate. Diventa decisivo lo scontro dell'ultima partita in programma, che davanti ad un palazzo gremito in ogni ordine di posto \u00e8 ad appannaggio della formazione meneghina per 4-1.\nIl Milano Inter si riconferma Campione d'Italia chiudendo il girone finale a punteggio pieno.\n L'Hockey Club Milano Inter vince il suo quindicesimo (ed ultimo) scudetto in 22 edizioni del campionato.\nFormazione Campione d'Italia: Portieri: Vittorio Bolla e Franco Bollani. Difensori: Mario Bedogni - Carlo Montemurro - Umberto Gerli - Salvatore Guccione. Attaccanti: Giancarlo Agazzi - Ernesto Crotti - Gianpiero Branduardi - Billy Cupolo - George Beach.\nSpareggio retrocessione.\nSpareggio ultima Serie A/prima Serie B.\nLa squadra alto atesina, sconfitta nello spareggio contro i Diavoli Rossoneri, prevale sull'Asiago, vincitore del torneo di Promozione (il campionato di Serie B), per 5-4, relegando la squadra vicentina tra i cadetti."}
{"id": "595048", "revid": "633110", "url": "https://it.wikipedia.org/wiki?curid=595048", "title": "Hotchkiss 25 mm Mle. 1934", "text": "Il cannone Hotchkiss da 25\u00a0mm era un cannone anticarro francese usato nei primi anni della seconda guerra mondiale.\nUso in altri paesi.\nQuando sbarc\u00f2 in Francia, la British Expeditionary Force non aveva un quantitativo sufficiente di armi anticarro, quale il Ordnance QF 2 lb. Gli furono quindi dati i canon de 25, che vennero rinominati \"Anti-Tank Gun, 25\u00a0mm. Hotchkiss, Mark I on 25\u00a0mm. Carriage, Mark I\". Poich\u00e9 la BEF era completamente meccanizzata e l'affusto del cannone era pensato esclusivamente per il traino animale, la soluzione adottata dagli inglesi fu quella di utilizzare il cannone come portee, ovvero trasportarlo sul pianale di autocarri, con la possibilit\u00e0 di fare fuoco sia da bordo che a terra.\nI pezzi catturati dalle forze tedesche furono messi in servizio con il nome di \"2,5\u00a0cm Pak 113(f)\". Alcuni cannoni furono anche usati dalle forze italiane in Nordafrica come armi alternative allo Solothurn S-18/1000.\nLa Finlandia acquist\u00f2 50 Mle 37 francesi durante la guerra d'inverno, ma solo 40 furono consegnati il febbraio del 1940 tramite la Norvegia. I 10 pezzi rimanenti furono catturati dalla Germania quando questi invasero la Norvegia nella primavera del 1940. Dei 40 pezzi consegnati circa la met\u00e0 fu usata nei combattimenti di prima linea durante la guerra d'inverno, dei quali tre furono persi in battaglia. Durante il breve periodo tra la guerra d'inverno e la guerra di continuazione, la Germania vendette 200 dei pezzi catturati alla Finlandia, 133 dei quali erano M/34 e 67 erano M/37, e furono rispettivamente chiamati \"25 PstK/34\" e \"25 PstK/37\". Erano stati ritirati dall'utilizzo di prima linea per il 1943.\nNel 1935 il canon de 25 fu acquistato dagli Stati Uniti d'America per valutarne le prestazioni."}
{"id": "595056", "revid": "36426", "url": "https://it.wikipedia.org/wiki?curid=595056", "title": "Don Antonio de' Medici", "text": ""}
{"id": "595058", "revid": "36426", "url": "https://it.wikipedia.org/wiki?curid=595058", "title": "All'inglese", "text": ""}
{"id": "595061", "revid": "21079", "url": "https://it.wikipedia.org/wiki?curid=595061", "title": "D'Alema", "text": ""}
{"id": "595071", "revid": "729019", "url": "https://it.wikipedia.org/wiki?curid=595071", "title": "4,7 cm KP\u00daV vz. 36", "text": "Il cannone controcarri cecoslovacco da 4,7 cm kan\u00f3n proti \u00fato\u010dn\u00e9 vozb\u011b vz. 36 (4,7 mm KP\u00daV vz. 36), A5 per l'azienda, venne progettato dalla Skoda tra il 1939 e il 1940 e utilizzato soprattutto dall'esercito tedesco come 4,7 cm PaK 36(t); qualcuno venne anche venduto alla Jugoslavia. Esso aveva un affusto obsoleto, ma poteva contare su una munizione da 1,65 kg, capace di perforare a 640 metri una corazzatura di 51mm.\nVenne costruito in seguito all'esperienza con i cannoni anticarro da 37 mm per carri armati.\nIl suo destino, paradossalmente, fu di non sparare nemmeno un colpo per i cecoslovacchi, in quanto i tedeschi, dopo l'occupazione del paese, ne rimasero impressionati e decisero di usarlo come arma per i loro reparti, specialmente per i cacciacarri Panzerj\u00e4ger I, basati su scafi Panzer I.Serv\u00ec soprattutto nelle campagne in Francia. Qualcuno fu anche mandato in Nord Africa, ma nel 1942 fu presto sostituito da armi pi\u00f9 efficaci.\nPenetrazione di corazzatura.\nEsistono anche stime leggermente pi\u00f9 favorevoli della capacit\u00e0 di penetrazione di quest'arma:"}
{"id": "595077", "revid": "181699", "url": "https://it.wikipedia.org/wiki?curid=595077", "title": "Distretto di \u017diar nad Hronom", "text": "Il distretto di \u017diar nad Hronom (in slovacco: \"okres \u017diar nad Hronom\") \u00e8 un distretto della regione di Bansk\u00e1 Bystrica, nella Slovacchia centrale.\nFino al 1918, il distretto faceva parte della contea ungherese di Tekov.\nSuddivisione amministrativa.\nIl distretto \u00e8 composto da 2 citt\u00e0 e 33 comuni:"}
{"id": "595079", "revid": "287204", "url": "https://it.wikipedia.org/wiki?curid=595079", "title": "Distretto di Ziar nad Hronom", "text": ""}
{"id": "595082", "revid": "3115", "url": "https://it.wikipedia.org/wiki?curid=595082", "title": "Paola Ghirotti", "text": "Biografia.\nPaola Ghirotti, da 30 anni indaga a fondo le tradizioni del Giappone, questo l'ha portata ad essere membro dell\u2019AISTUGIA, \u2018Associazione Italiana per gli Studi Giapponesi\u2019. La sua produzione in pellicola riguarda anche la Cina, l'Italia, il Marocco. \nA dieci anni inizia a viaggiare al seguito dello zio Guido Cantalamessa Carboni, antropologo che gli trasmette l'interesse per questa scienza. Nel 1979 il grafico Piergiorgio Maoloni, le commissione il primo lavoro importante: il rinnovamento dell'archivio dell'Ente provinciale per il turismo di Latina, le immagini verranno scattate prevalentemente in 6x6. Nello stesso anno partecipa alla manifestazione Venezia '79 La Fotografia. \nNel 1982 e nel 1983 collabora con la redazione di \"Frigidaire\", tra i suoi lavori il reportage \"Il tonno tradito\" pubblicato nel settembre 1983 ed incentrato sulla mattanza a Favignana. \nNel 1984-1985 collabora con la rivista \"Eupalino, Cultura della citt\u00e0 e della casa\", edita da L'Erma di Bretschneider, illustrando gli articoli dell'architetto Costantino Dardi.\nNel 1987 il regista Peter Greenaway \u2013 a Roma per girare \"The belly of an architect\" (\"Il ventre dell'architetto\")\u2013, le chiede un servizio in bianco e nero, utilizzato nella pellicola, di Louisa la giovane moglie incinta dell'architetto statunitense Stourley Kracklite, in quella occasione la Ghirotti acquister\u00e0 una Hasselblad SWC che rimane l'apparecchio fotografico preferito.\nNel 1991 realizza con lo studio Kaleidos la multivisione \"Animula vagula, blandula\u2026\" tratta dalle \"Memorie di Adriano\" di Marguerite Yourcenar, I Premio al Media Save Art '91, con musiche di Caetano Veloso. Realizza nel 1994 la documentazione di impatto ambientale per la presentazione del progetto del \u201cNuovo Auditorium di Roma, Renzo Piano Building Workshop-Auditorium Parco della Musica.\u201d\nNel 1995 pubblica per la Fratelli Palombi Editore il volume un Giappone. Le sue foto di archivio sul Giappone insieme a quelle del Bunkacho \u6587\u5316\u5e81, Agenzia giapponese per gli affari culturali, sono la base del video didattico della mostra \"Il Giappone prima dell'Occidente\", tenuta al Palazzo delle Esposizioni a Roma dal 15 novembre 1995 al 15 gennaio 1996.Durante il festival Giappone in Italia 95/96 espone, prima fotografa italiana, all'Istituto Giapponese di Cultura di Roma insieme al fotografo Akimoto Shigeru,\nla mostra \"Una festa per gli occhi, la cultura del gusto\".\nNel 1996-1997 cura le pubbliche relazioni per il Raku Museum di Ky\u014dto, in occasione della mostra \"Raku. Una dinastia di ceramisti giapponesi\" tenutasi a Faenza, Parigi, Leeuwarden, Tokyo ed incentrata sulla produzione della famiglia che ha legato il nome a questa tecnica.\nNel 2004-2005, i lavori sul Giappone dal suo archivio vengono pubblicati nell'opera a fascicoli settimanali \"Giappone. La civilt\u00e0 e lo stile di un grande paese dell'Oriente\" edita da De Agostini.\nNel 2007 ha curato e coordinato Mistero Giappone: Quaderno Speciale sul Giappone di Limes rivista italiana di geopolitica.\nHa seguito il circus della Formula 1 dal 1989 al 1994 - ultimo G.P. ad Aida, in Giappone.\nNel marzo 2011 fonda \"Giappone Shinjitu\", gruppo nato per opporsi alla mala informazione che ha riguardato la copertura delle tragiche vicende verificatesi in Giappone dopo l'11 marzo 2011 nella zona di Fukushima. Nell'aprile del 2011 si reca nel Tohoku per realizzare una serie di reportage pubblicati su \"East - rivista europea di geopolitica\" ed il \"Reportage\". Per testimoniare l\u2019evolvere della situazione nell\u2019area nasce il progetto \"Watashi wa wasurenai\". L\u2019Ambasciatore del Giappone in Italia le ha riconosciuto un attestato di ringraziamento per la solidariet\u00e0 dimostrata verso le popolazioni colpite dalla tragedia. \nHa esposto in Italia e all'estero: Goethe Institut di Ky\u014dto, American Academy e Istituto Giapponese di Cultura (introduzione della mostra di Fosco Maraini ) di Roma, Fine Art Museum, Seiryu Cutural Plaza di Gifu in Giappone.\nHa una laurea in farmacia."}
{"id": "595084", "revid": "2455", "url": "https://it.wikipedia.org/wiki?curid=595084", "title": "Semitismo", "text": ""}
{"id": "595085", "revid": "119658148", "url": "https://it.wikipedia.org/wiki?curid=595085", "title": "Cannoni tedeschi ad anima conica della seconda guerra mondiale", "text": "I cannoni controcarro ad anima conica erano armi tedesche, utilizzate dalla Wehrmacht durante la seconda guerra mondiale.\nDescrizione.\nSi trattava di cannoni con una canna conica che si restringeva verso la bocca, che sparavano proiettili decalibrati, non provvisti di \"sabot\" ma di due flange che si schiacciavano nell'anima della canna, al ridursi della sezione. La particolarit\u00e0 consisteva nel fatto che sparavano, ad altissima velocit\u00e0, proietti perforanti sottocalibrati di tungsteno, particolarmente adatto pertanto a perforare le corazze dei carri armati.\nVersioni.\nVe ne erano tre tipi principali:\nImpiego.\nFurono utilizzati sia nell'artiglieria anticarro, che montati su cingolati. I cannoni ad anima conica erano armi efficaci, ma necessitavano di tungsteno (che serviva anche per le attrezzature industriali): cos\u00ec, essi vennero progressivamente ritirati dall'artiglieria della Wehrmacht. Solo il pi\u00f9 piccolo rimase in linea, perch\u00e9 era dotato di proiettili molto leggeri, da 0,125\u00a0kg."}
{"id": "595086", "revid": "767487", "url": "https://it.wikipedia.org/wiki?curid=595086", "title": "Il cammino della notte", "text": "Il cammino della notte (\"Der Gang in die Nacht\") \u00e8 un film muto del 1921 diretto da Friedrich Wilhelm Murnau.\n\u00c8 uno dei film sopravvissuti di Murnau. Una copia \u00e8 conservata al museo del cinema di Berlino. La pellicola venne recuperata dal noto pioniere del restauro cinematografico Henri Langlois, in una pila di negativi conservati presso il \"Staatliches Filmarchive\" di Berlino Est ed \u00e8 basato su una sceneggiatura della danese Harriet Bloch.\nTrama.\nIl dottor Eigil Boerne \u00e8 fidanzato con una giovane dai modi molto distaccati di nome H\u00e9l\u00e8ne, la quale da parte sua non gli chiede di sposarla solo per non intralciare la sua carriera. Per festeggiare il compleanno del suo fidanzato, H\u00e9l\u00e8ne lo porta in un cabaret dove Eigil conosce la giovane danzatrice Lily e se ne innamora perdutamente. Dopo aver abbandonato H\u00e9l\u00e8ne, del cui amore ormai non \u00e8 pi\u00f9 convinto, Eigil fugge con Lily dopo averla sposata per andare a vivere come medico condotto in un piccolo paesino di pescatori. L\u00ec i due fanno conoscenza con un pittore diventato cieco, che Eigil, con un'operazione, riesce a far vedere nuovamente. Per seguire meglio la convalescenza del pittore, il medico decide di ospitarlo in casa sua, nonostante le rimostranze di Lily, che non vede di buon occhio questa presenza. Quando Eigil, venuto a sapere che H\u00e9l\u00e8ne si \u00e8 ammalata per colpa del suo abbandono, si reca per pochi giorni in citt\u00e0 per farle visita, ma quando fa ritorno a casa, scopre che sua moglie Lily e il pittore sono diventati amanti e fugge disperato.\nDiversi anni dopo Eigil \u00e8 diventato un grande e famoso oculista e Lily le fa visita per chiedergli di curare nuovamente il pittore, ridiventato cieco. Eigil, infelice e disperato e roso dalla rabbia accetta di curare il pittore a patto che Lily scompaia per sempre. La giovane, tra le lacrime, accetta le condizioni e fugge. Pentitosi del suo comportamento e temendo il peggio, Eigil cerca di raggiungere Lily ma ne trova solo il cadavere poich\u00e9 la giovane si \u00e8 gi\u00e0 suicidata per ottemperare alla promessa. Deciso ad onorare la sua parte del patto, Eigil scopre che il pittore non vuole pi\u00f9 vedere nuovamente, poich\u00e9 non gli sar\u00e0 pi\u00f9 possibile vedere la sua Lily, e nel frattempo lo perdona per le sue malefatte. Il giorno successivo il medico verr\u00e0 trovato morto anch'egli suicida nel suo studio.\nProduzione.\nIl film fu prodotto dalla Goron Film.\nLa sceneggiatura di Carl Mayer elabora un testo della scrittrice danese Harriet Block dal titolo \"Der Sieger\" (\"Il conquistatore\").\nIl film \u00e8 una tragedia in cinque atti e manca di didascalie.\nPrima.\nIl film fu presentato nei cinema il 13 dicembre del 1920 e le prime proiezioni pubbliche iniziarono nel gennaio 1921.\nCritica.\nNella rivista di critica cinematografica \"Film Kurier\" del 30 dicembre 1920 si scrive che \"Il cammino della notte\" \u00e8 \"una pietra miliare nella storia del cinema\"."}
{"id": "595089", "revid": "181699", "url": "https://it.wikipedia.org/wiki?curid=595089", "title": "Distretto di Spi\u0161sk\u00e1 Nov\u00e1 Ves", "text": "Il distretto di Spi\u0161sk\u00e1 Nov\u00e1 Ves (\"okres Spi\u0161sk\u00e1 Nov\u00e1 Ves\") \u00e8 uno dei 79 distretti della Slovacchia, situato nella regione di Ko\u0161ice, nella Slovacchia orientale.\nFino al 1918, la maggior parte del territorio del distretto appartenne alla comitato ungherese di Spi\u0161, eccetto una piccola zona intorno ai comuni di Mlynky e Hnilec che formavano parte del comitato di Gemer e Malohont.\nSuddivisione amministrativa.\nIl distretto \u00e8 composto da 3 citt\u00e0 e 33 comuni:"}
{"id": "595092", "revid": "3732", "url": "https://it.wikipedia.org/wiki?curid=595092", "title": "La Nuova Stampa", "text": ""}
{"id": "595093", "revid": "125894616", "url": "https://it.wikipedia.org/wiki?curid=595093", "title": "The Winner Takes It All", "text": "The Winner Takes It All \u00e8 un singolo degli ABBA, primo estratto dall'album del 1980 \"Super Trouper\".\nDescrizione.\nIl titolo, tradotto letteralmente come \"il vincitore prende tutto\", corrisponde all'espressione, diffusa nella terminologia sportiva, usata per dire che \"c'\u00e8 un solo vincitore\".\nCon il ritorno al genere europop, mescolato con qualche elemento tipico delle power ballad, l'autore del testo, Bj\u00f6rn Ulvaeus, intendeva forse riflettere sul divorzio recente tra lui e Agnetha, per quanto l'abbia pi\u00f9 volte negato, sottolineando che il suo travaglio non ha fatto n\u00e9 vinti n\u00e9 vincitori. Il brano \u00e8 talora utilizzato per celebrare qualche evento sportivo. A distanza di anni, \"The Winner Takes It All\" \u00e8 una delle pi\u00f9 famose canzoni degli anni ottanta firmata ABBA a rimanere nella memoria del pubblico. Il suo lato B, \"Elaine\", \u00e8 considerato tra i migliori lati B mai incisi in un singolo della band.\nNel corso di un sondaggio dell'emittente televisiva britannica \"Channel Five\", nel 1999, fu decretata la pi\u00f9 bella canzone degli ABBA. La stessa emittente nel 2006 ha rivelato un sondaggio in cui \"The Winner Takes It All\" veniva intitolata migliore canzone dedicata ad una rottura amorosa, superando la concorrenza dei Queen, C\u00e9line Dion, George Michael e i R.E.M..\nIl brano \u00e8 stato interpretato principalmente da Agnetha F\u00e4ltskog, accompagnata al piano da Benny Andersson. Non mancano i cori delle altre due voci, che si fanno largo nel finale ripetendo parte del testo. A dispetto di canzoni precedenti che avevano a che fare con abbandoni e rotture tra innamorati, come \"Mamma Mia\" o \"Knowing Me, Knowing You\", alla melodia festosa ne viene preferita una pi\u00f9 malinconica e il testo pi\u00f9 drammatico, marcando gli aspetti dolorosi causati da un matrimonio fallito. La struttura stessa della canzone contrappone strofe sottotono con un ritornello molto acceso e vivo, come nelle power ballad.\nNel testo si parla soprattutto dell'antagonista in amore, la terza persona che dunque si sarebbe contrapposta nell'unione dei due. La voce cantante riconosce a malincuore che l'affetto di lui \u00e8 ormai rivolto all'altra donna e si prepara a riconoscere \"sportivamente\" la propria sconfitta, senza quindi portare rancore a entrambi, nel rispetto di alcune regole del gioco della vita che \"vanno rispettate\", tra cui quella che ognuno dia ascolto alla voce dei propri sentimenti.\nSuccesso commerciale.\nPubblicata a met\u00e0 del 1980, il singolo riscosse un grande successo un po' ovunque in Europa (Italia compresa), riportando gli ABBA alla vetta della classifica britannica dopo due anni. \"The Winner Takes It All\" arriva prima anche in Belgio, Sud Africa, Irlanda e Olanda, seconda in Finlandia, Svezia e Norvegia, terza in Svizzera e Austria, quarta in Germania Ovest e Zimbabwe. Il singolo entra in top ten anche in Francia, Spagna, Canada, Messico, Australia e Stati Uniti, e quasi cinque anni dall'ultimo successo Top Ten (\"Fernando\"), arriva ottavo anche in Italia, nel Febbraio del 1981."}
{"id": "595100", "revid": "767487", "url": "https://it.wikipedia.org/wiki?curid=595100", "title": "Distretto di Ko\u0161ice II", "text": "Il distretto di Ko\u0161ice II \u00e8 un distretto della regione di Ko\u0161ice, nella Slovacchia orientale, facente parte della citt\u00e0 di Ko\u0161ice, divisa in 4 distretti.\nSuddivisione amministrativa.\nIl distretto \u00e8 suddiviso in 8 quartieri, aventi autonomia amministrativa a livello di comune:"}
{"id": "595102", "revid": "1494169", "url": "https://it.wikipedia.org/wiki?curid=595102", "title": "Completezza", "text": ""}
{"id": "595105", "revid": "2116954", "url": "https://it.wikipedia.org/wiki?curid=595105", "title": "DualShock", "text": "Il DualShock \u00e8 uno dei primi controller analogici supportati per PlayStation (dopo il FlightStick Analog Controller ed il Dual Analog Controller, quest'ultimo molto simile al DualShock, ma privo di vibrazione, tranne che in alcune versioni - a singolo motore - distribuite in Giappone); apparve sul mercato tra il 1997 e il 1998 come controller secondario per PlayStation.\nIl controller venne poi distribuito nelle confezioni PlayStation successive alla sua data d'uscita, riscuotendo un grande successo grazie alle nuove manette analogiche direzionali che resero migliore l'esperienza videoludica della console.\nDualShock.\nIl DualShock \u00e8 stato chiamato cos\u00ec perch\u00e9 possiede due motori elettrici (caratteristica adottata anche da altri gamepad), ognuno dei quali fa ruotare una massa eccentrica di differenti dimensioni: in questo modo il controller, basandosi sulle azioni a schermo che si svolgono nel gioco, \u00e8 in grado di fornire un feedback sulle vibrazioni.\nIl motore dotato di massa pi\u00f9 piccola, ruotando, offre una vibrazione relativamente leggera simile a quella di un telefono cellulare, per esempio nei giochi di guida questo pu\u00f2 servire a simulare una leggera vibrazione dell'auto; mentre il secondo motore con massa rotante pi\u00f9 grossa pu\u00f2 servire invece a riprodurre gli impatti pi\u00f9 duri, come scontri o esplosioni. Grazie a questa caratteristica il gamepad riesce a vibrare a diverse intensit\u00e0, riuscendo cos\u00ec a riprodurre in maniera differenziata lo scontro con un'altra auto o l'esplosione di una cassa di dinamite.\nControversie.\nSony fu citata in giudizio dalla societ\u00e0 Immersion per violazione di brevetti legati alla tecnologia DualShock e dopo una lunga battaglia legale fu costretta nel marzo 2007 a pagare 150 milioni di dollari quali risarcimento per la violazione del brevetto. A causa di tale contenzioso, per la PlayStation 3 la Sony ha creato una nuova versione del controller, chiamata Sixaxis, inizialmente priva della funzione di vibrazione ma dotata di sensori che ne rilevano l'orientamento e gli spostamenti. In seguito, patti con Immersion permisero il rilascio di un DualShock 3 che integra funzioni di vibrazione e sensori di movimento. \nLevette e tasti.\nIl controller dispone di numerosi tasti:\nLa possibilit\u00e0 di attivare o disattivare le due levette analogiche, nei primi giochi compatibili con questa funzione, veniva lasciata all'utente tramite il tasto \"ANALOG\"; in seguito negli ultimi giochi per PlayStation 2 l'attivazione \u00e8 automatica e avviene all'avvio della console.\nSuccessive versioni di DualShock.\nDualShock 2.\nCon l'uscita della PlayStation 2 il DualShock si \u00e8 evoluto in DualShock 2, con l'innovativa sensibilit\u00e0 dei tasti: in base alla forza con cui si preme un tasto la PlayStation 2 elabora differenti soluzioni di gioco.\nAnche se \u00e8 esteticamente identico al suo predecessore (tranne che per il colore passato da grigio a nero), le maggiori innovazioni rispetto alla prima versione (motori pi\u00f9 potenti con un peso inferiore) lo rendono ancora pi\u00f9 maneggevole. Il controller ha avuto tale successo che si trovano in vendita kit (formati da adattatore USB ed appositi driver) per poter utilizzare il controller DualShock su personal computer. \u00c8 cos\u00ec possibile sfruttare con giochi per Windows tutti i tasti del controller, comprese le levette analogiche e la funzione di vibrazione (quest'ultima in videogiochi con supporto per Force Feedback).\nSuccessivamente sono uscite versioni non ufficiali del DualShock 2 wireless applicando un'antenna ricevitrice all'entrata delle porte per i joypad e alimentando i joypad con una batteria di due o tre pile AA o AAA. I prodotti non essendo ufficiali non \u00e8 certificata la compatibilit\u00e0 anche se mantengono in linea di massima una buona alternativa al joypad tradizionale. Sony non ha prodotto periferiche wireless per PlayStation 2 probabilmente per una migliore riuscita dei DualShock 3 su PlayStation 3.\nDualShock 3.\nAnnunciato al Tokyo Game Show 2007, il DualShock 3 rappresenta la seconda serie di controller per la PlayStation 3 (essendo il Sixaxis il primo). La nuova versione del DualShock \u00e8 dotata delle funzioni e dello stesso aspetto del Sixaxis, ma con l'aggiunta della vibrazione. Inoltre \u00e8 possibile collegare il controller a un PC Windows tramite l'apposito cavo USB-mini A \u2014 USB in dotazione e, con appositi driver, anche via Bluetooth. Ufficialmente Sony ha dichiarato che durante lo sviluppo c'erano stati problemi nel coniugare la vibrazione con le originali funzionalit\u00e0 proposte dal Sixaxis, tra cui il movimento oscillatorio, ma in verit\u00e0 era in corso una causa legale contro Immersion, ditta fornitrice del motore di vibrazione dei precedenti DualShock. Il DualShock 3 \u00e8 uscito l'11 novembre 2007 in Giappone, il 15 aprile 2008 in America del Nord ed il 4 luglio 2008 in Europa. \nDualShock 4.\nIl DualShock 4 (nome in codice \"Jedai\"), presentato al \"PlayStation Meeting\" il 20 febbraio 2013, integra un sensore di movimento a elevata sensibilit\u00e0, pu\u00f2 interagire con i giochi in molti modi grazie al touchpad installato sulla parte anteriore del controller.\nL'altoparlante integrato offre effetti sonori da ascoltare nei minimi dettagli assieme alla chat vocale con gli amici grazie all'ingresso cuffie.\nLe due levette analogiche del controller offrono la massima precisione essendo state ottimizzate.\nI tasti triangolo, cerchio, quadrato e croce sono tornati ad essere digitali come per il primo DualShock, a causa dello scarso utilizzo di quelli analogici su DualShock 2 e DualShock 3.\nGrazie ai nuovi tasti L2 e R2 ricurvi si ha un maggiore controllo.\nSi possono caricare immagini e video su Facebook con un solo tocco con il tasto SHARE (Condividi).\nLe funzionalit\u00e0 di PlayStation Move sono integrate nel joypad grazie a una LED Light Bar (Barra con luce LED) situata nella parte superiore del controller che si illumina con i colori dei personaggi del gioco in modo da poter facilmente identificare il proprio.\nCon il controller la Sony ha sviluppato una nuova fotocamera (PlayStation Camera) in grado di rilevare la posizione del DualShock 4 tramite la LED Light Bar (Barra con luce LED). Il rivestimento in gomma degli analogici \u00e8 stato criticato per la sua scarsa durata e la conseguente rottura.\nCon l'uscita della PlayStation 4 Slim e PlayStation 4 Pro viene introdotto un nuovo DualShock 4 con un design leggermente modificato ed una barra led sul touchpad, diventato trasparente sulla parte superiore. I gommini che ricoprono gli analogici sono stati migliorati, diminuendo le critiche ricevute dal precedente controller.\nDualSense.\nIl DualSense \u00e8 il controller ideato da Sony per la console PlayStation 5, possiede grilletti adattivi nei tasti \"L2\" e \"R2\" che possono modificare la resistenza secondo necessit\u00e0, come quando si tende la corda di un arco durante il gioco. Il controller offre un forte feedback tattile attraverso gli attuatori della bobina vocale, che insieme a un altoparlante del controller migliorato ha lo scopo di fornire una migliore esperienza di gioco, in pi\u00f9 possiede un microfono integrato.\nIl touchpad e il tasto SHARE rimangono presenti a differenza che quest'ultimo vede un cambio di nome da SHARE a Create (in italiano: Crea). \nRispetto ai precedenti viene rivisto anche il design caratterizzato da una doppia tonalit\u00e0 di colori. La posizione del LED luminoso, non pi\u00f9 incardinato in un unico spazio, \u00e8 presente con una doppia feritoia ai lati del touchpad. Sony afferma che rispetto al precedente, il DualSense \u00e8 meno ingombrante e pi\u00f9 leggero."}
{"id": "595118", "revid": "77358", "url": "https://it.wikipedia.org/wiki?curid=595118", "title": "Bosco di Santo Pietro", "text": ""}
{"id": "595119", "revid": "767487", "url": "https://it.wikipedia.org/wiki?curid=595119", "title": "Alexz Johnson", "text": "Biografia.\nLe prime apparizioni di Alexz.\nAlexz Johnson nasce a New Westminster, Columbia Britannica, Canada, sesta di dieci figli. Una delle sue sorelle \u00e8 un'attrice e suo fratello Brendan, musicista.\nSin da quando aveva 3 anni cantava spesso per la sua famiglia numerosa, primi indizi sia di una grande voce che di un grande talento. A 7 anni, inizia a partecipare alle performance del coro locale, perci\u00f2 i genitori le affiancarono un insegnante privato di canto.\nPartecipa a molte gare di canto, tra le quali, all'et\u00e0 di 11 anni, vince ad un \"\"Contest dell'Inno Nazionale\". Grazie a questa vittoria venne intervistata per la prima volta non solo dalla CBC. Nello stesso anno, viene votata dal quotidiano Vancouver Sun, \"'Miglior cantante dell'inno dell'anno\"' . Pi\u00f9 diventa popolare, Alexz inizia ad essere soprannominata, la C\u00e9line Dion della West Coast. Spesso cantava l'inno nazionale in altre reti, in eventi di beneficenza e nelle fiere. All'et\u00e0 di 12 anni inaugura lo \"Show Variety Club\" cantando in coppia con Bob McGrath. Fu ingaggiata al Planet Hollywood per la vigilia di capodanno, cantando per la prima volta le sue canzone al Molson Indy.\nPur essendo molto impegnata in carriera, la sua personalit\u00e0, il suo portamento naturale e la sua personalit\u00e0 estroversa, la condussero nel mondo della recitazione, ottenendo diversi provini per la pubblicit\u00e0, e una vetrina in un programma sperimentale chiamato, \"Most Talented kids\"\n\"So Weird\".\nNel 2000, all'et\u00e0 di 13 anni, fece un provino per recitare del cast dell'ultima stagione del telefilm \"So Weird\", in onda su Disney Channel. Alexz fu scelta per il ruolo di protagonista, Annie, al posto di Cara Delizia, protagonista delle prime due stagioni, che abbandon\u00f2 il telefilm all'inizio della terza.\nLa presenza di Alexz rese la terza stagione molto diversa dalle precedenti, caratterizzate da un aspetto tetro ed oscuro. Questa cambiamento caus\u00f2 un rifiuto da parte di molti fan delle serie precedenti, ma a favore di un'audience pi\u00f9 giovane, soprattutto grazie a toni pi\u00f9 leggeri e al suo talento musicale.\nLa serie include canzoni originali cantate sia da Mackenzie Phillips, che interpreta il ruolo di una famosa Rockstar, che da Alexz. Una delle sue canzoni originali, \"Dream About You\"\", fu eseguita durante l'episodio \"Carnival\". Un video musicale di Alexz, \"Shadows\", usc\u00ec durante la messa in onda degli episodi finali del telefilm.\nDopo 65 episodi, come consuetudine dell'epoca, la Disney cancell\u00f2 la serie, senza curarsi della sua popolarit\u00e0. Subito dopo la cancellazione del telefilm, vi fu un aumento della programmazione delle repliche. Terminata la serie, partecip\u00f2 a vari film e telefilm, tra cui un piccolo cameo nel film campione di incassi, Scooby Doo 2. ed il telefilm \"Chris Isaak Show\". Nello stesso tempo si concentr\u00f2 sulla sua carriera musicale assieme al fratello Brendan, con cui inizi\u00f2 a scrivere canzoni caratterizzate da testi profondi e un sound pi\u00f9 rock. Queste furono inviate come demo alla produzione di \"Instant Star\", assieme al suo provino per la parte di Jude Harrison.\n\"Instant Star\".\nAlexz ritorn\u00f2 a recitare nei panni di Jude Harrison nel telefilm che la rese famosa in molte parti del mondo, Instant Star. In Italia ebbe un grande successo e ne ebbe ancora di pi\u00f9 in America.\nNella serie, la protagonista, Jude Harrison \u00e8 una cantante in erba, dove, in ogni puntata, canta canzoni inedite, pubblicate su CD, come colonne sonore per ogni stagione del telefilm. Alexz ha co-scritto diverse canzoni, tra cui \"24 Hours\", \"Let Me Fall, Criminal, Skin e That Girl.\" Inoltre, per promuovere lo show, ha registrato un concerto, trasmesso in esclusiva prima della premi\u00e8re della seconda stagione su The N, canale via cavo americano sul quale viene trasmesso lo show.\nIl telefilm ha ricevuto diverse nomination ma non \u00e8 mai stato premiato fino al 2008, anno in cui Alexz ha vinto ai Gemini Award come miglior interprete in un programma per ragazzi.\nAll'improvviso, nel 2008, la The N decide di non rinnovare i fondi per una quinta stagione, chiudendo cos\u00ec il telefilm. Questo non era previsto dai produttori, che avevano intenzione di continuare e terminare la serie proprio con la quinta stagione.\nDopo \"Instant Star\".\nIl successo di \"Instant Star\" \u00e8 tale che nel 2006 ottenne il ruolo di Erin Ulmer nel terzo capitolo della saga di \"Final Destination\". Un ruolo di supporto, comunque in grado di catturare l'attenzione sia della critica che del pubblico. Nello stesso anno fece il provino per un altro horror, \"Black Christmas\". Ottenne il ruolo, ma lo rifiut\u00f2, per cui and\u00f2 a Michelle Trachtenberg. Nel 2007 \u00e8 andato in onda sul canale statunitense LifeTime Television il film \"Il diario del diavolo\", in cui ha il ruolo di protagonista assieme a Brian Krause. Ha partecipato inoltre ad un concorso indetto da Britney Spears in cui si vinceva il ruolo di protagonista del film basato sulla vita della cantante. Perse la competizione, ma arriv\u00f2 comunque tra le prime tre classificate assieme a Mary Elizabeth Winstead, sua collega nel film \"Final Destination 3\".\nNel 2009 ottenne il ruolo di guest-star in un episodio di \"Smallville\", interpretando Saturn Girl nell'episodio 8x11: \"La legione\".\nLa passione musicale.\nAlexz Johnson a partire dall'et\u00e0 di sei anni, prese le lezioni di canto, compresa l'opera, da Joseph Shore, un cantante lirico molto acclamato, e stimato educatore di musica nell'area di Vancouver.\nMostr\u00f2 anche interesse nello scrivere canzoni, tra cui una in coppia con So Weird. Dopo la fine dello show continu\u00f2 il suo interesse come compositrice, aiutata anche dal fratello Brendan: impar\u00f2 a suonare anche la chitarra e lavor\u00f2 su vari progetti, completando un demo della propria musica.\nDopo aver lavorato alla Stagione 2 di Instant Star, due canzoni furono messe on-line. In entrambe \u00e8 presente anche Tyler Kyte. Le canzoni sono \"Skips\" e \"Soft Spoken\", scritta da lui in duetto con Alexz.\nCarriera musicale.\nAlexz incise diversi dischi per la colonna sonora di Instant Star, affermando che la sua musica era molto diversa da quella di Jude. Col procedere dello show, continu\u00f2 nella ricerca di una casa discografica che fosse in grado di produrre il suo album di debutto. Il 15 febbraio annunci\u00f2, tramite MySpace, di essere stata scritturata dalla Epic Records e che il suo produttore era Greg Wells. L'Epic, l'11 giugno 2008, pubblic\u00f2 cinque nuove canzoni del suo album solista, \"Easy\", \"Golden\", \"Running with the Devil\", \"Chicago\" e \"Swallowed\". Furono resi disponibili altri demo che avrebbero dovuto comporre l'album solista come, \"What rock have I been under\", il cui titolo provvisorio era \"Running with the Devil\".\nNel febbraio 2009 Alexz conferm\u00f2 di aver terminato il disco, ma problemi all'interno della casa discografica ne impedirono l'uscita. Nell'agosto dello stesso anno inform\u00f2, tramite MySpace che la Epic Records aveva sciolto i contratti di pi\u00f9 di un terzo dei suoi artisti e che lei faceva parte di questi: inizi\u00f2 cos\u00ec dall'inizio la registrazione del suo album in collaborazione con il fratello Brendan : l'album, \"Voodoo\", usc\u00ec il 30 marzo 2010 sotto etichetta \"Laydee Spencer Music\", etichetta fondata dalla stessa Alexz, preceduto dal singolo \"Trip Around the World\", postato sul suo sito ufficiale, ed inviato alle radio canadesi, il 2 febbraio 2010.\nNel 2011 viene pubblicato \"\"Voodoo Reloaded\", al quale fa capo il singolo \"Look at those eyes\", in collaborazione con \"Demo Castellon. \"Tra il 2011 e il 2012, Alexz inizia e completa una serie di brani che segneranno un momento importante nella sua esperienza musicale : sono brani che compongono lo \"Skipping stone EP\", pubblicato nel 2012, che sar\u00e0 apprezzato per la profondit\u00e0 dei testi e per la vocalit\u00e0 potente e intensa della cantante. Sempre nel 2012, per realizzare un suo sogno, decide di mettere nelle mani dei suoi fan la sua carriera proponendo un progetto di crowdfunding : un tour per gli USA, ottenendo un'ottima risposta. Lo \"Skipping stone tour\" parte nell'estate 2012 riscuotendo un grande successo, dimostrando ancora una volta l'amore incondizionato dei fan per la loro talentuosa cantante canadese. Nello stesso periodo, Alexz collabora con Bleu nel singolo \"Bottom of my heart\".\nTra il 2012 ed il 2013, si dedica totalmente alla stesura di nuovi testi per un nuovo progetto di crowdfunding per la realizzazione di un album, con il proposito di dare una nuova luce alla propria musica, annunciando, inoltre, un tour europeo nel 2014 insieme a Ron Pope e Wakey!Wakey!. Parte cos\u00ec il processo che porter\u00e0 nel dicembre 2013 all'uscita di \"American Dreamer\", un singolo che racchiude in frasi metaforiche e fresche, il racconto dell'esperienza americana della cantautrice. Durante il tour europeo, nel febbraio 2014, viene pubblicato \"Heart EP\"\" ,prodotto da David Kahne, che, al momento, offre un breve ma appetitoso assaggio di quello che si prospetta essere il lavoro pi\u00f9 impegnativo ma soddisfacente di Alexz Johnson.\nDiscografia.\nAlbum studio\nRaccolte di demo\nEP\nAlbum live\nRemix\nDoppiatrici italiane.\nNelle versioni in italiano dei suoi film, Alexz Johnson \u00e8 stata doppiata da:"}
{"id": "595121", "revid": "10372", "url": "https://it.wikipedia.org/wiki?curid=595121", "title": "Fanfic", "text": ""}
{"id": "595124", "revid": "1318658", "url": "https://it.wikipedia.org/wiki?curid=595124", "title": "Mario Lavezzi", "text": "Biografia.\nFlora Fauna Cemento.\nFonda nel 1970 i Flora Fauna e Cemento.\nIl Volo.\nNel 1974 \u00e8 tra i fondatori de Il Volo, di cui \u00e8 uno dei due chitarristi e voce.\nAttivit\u00e0 da cantautore e produttore.\nLavezzi durante questo periodo scrive molti successi per vari artisti, oltre a continuare la carriera solista; nel 1983 inoltre, con lo pseudonimo Lama, incide per la Numero Uno \"Love on the rocks\", cover in inglese di \"Il veliero\" di Mogol e Lucio Battisti. Nel 1984 sue sono le musiche e alcuni brani della colonna sonora del film \"Amarsi un po'...\" Dopo il successo ottenuto con \"Vita\" interpretata da Lucio Dalla e Gianni Morandi e \"Variet\u00e0\" cantata da quest'ultimo, sente la necessit\u00e0 di registrare un disco nel quale ospitare tutti quegli artisti con i quali aveva collaborato.\nNel 1990 partecipa allo Zecchino d'Oro con \"E nelle onde che baraonde\", che vince e diventa uno dei brani pi\u00f9 noti della manifestazione. Nel 1998 produce l'omonimo album di debutto di Leda Battisti e il suo successivo \"Passionaria\" del 2000. Nel 2002 ha composto quattro canzoni per l'album di Gianni Morandi, tra le quali \"Una vita normale\" che \u00e8 stata sigla finale del programma televisivo \"Uno di noi\".\nL'album, oltre a \"Passionalit\u00e0\" interpretato con Veronica Piris, \u00e8 composto da 12 canzoni edite cantate in duetto con Loredana Bert\u00e8, Anna Oxa, Ornella Vanoni, Marcella Bella, Ivana Spagna, Fiorella Mannoia, Fausto Leali (vedi discografia). Ha prodotto l'album di Ornella Vanoni \"Una bellissima ragazza\" di cui \u00e8 anche autore del singolo \"Qualcosa di te\" e di \"Bene cos\u00ec\".\nInoltre ha curato la produzione dell'album di Antonino \"Nero indelebile\".\nNel 2008 ha prodotto insieme a Celso Valli, che ne ha anche curato gli arrangiamenti, l'album della Vanoni \"Pi\u00f9 di me\" che contiene alcuni classici del repertorio di Ornella cantati in duetto con Claudio Baglioni, Jovanotti, Lucio Dalla, Gianni Morandi, Giusy Ferreri, Carmen Consoli e i Pooh.\nMario sta anche lavorando a un progetto per il quarantennale della sua carriera, che ricorre nel 2009: infatti la prima canzone che ha scritto, \"Il primo giorno di primavera\", \u00e8 stata pubblicata nel 1969. Proprio per festeggiare questa ricorrenza ha deciso di partecipare al Festival di Sanremo 2009 insieme a Alexia con la canzone \"Biancaneve\" (scritta da Mogol). Il singolo inedito fa parte di un album commemorativo dei suoi 40 anni di carriera, dal titolo \"A pi\u00f9 voci\", che contiene tutti i duetti contenuti nei suoi precedenti album \"Voci\", \"Voci 2\", \"Voci e chitarre\" e \"Passionalit\u00e0\".\nHa prodotto il singolo di Alessandra Amoroso, \"Immobile\" che ha ottenuto un grande successo. Ha recentemente prodotto l'album \"Vai\" di Luca Napolitano, concorrente dell'ultima edizione di Amici. Successivamente ha inoltre prodotto l'album di Ornella Vanoni \"Pi\u00f9 di te\"; produce anche l'album \"Deborah Iurato\" dell'omonima cantante, vincitrice della tredicesima edizione di Amici di Maria De Filippi.\nVita privata.\n\u00c8 lo zio di Diana Est, cantante famosa negli anni ottanta con successi come \"Tenax\" e \"Le Louvre\"."}
{"id": "595126", "revid": "599013", "url": "https://it.wikipedia.org/wiki?curid=595126", "title": "Pwb", "text": ""}
{"id": "595128", "revid": "1543377", "url": "https://it.wikipedia.org/wiki?curid=595128", "title": "Monte Maddalena", "text": "Il Monte Maddalena \u00e8 un monte delle Prealpi Bresciane e Gardesane che si innalza a ridosso della citt\u00e0 di Brescia e pi\u00f9 precisamente nella sua parte nord-orientale. Proprio per la vicinanza con la citt\u00e0 \u00e8 detta \"la montagna dei bresciani\".\nIn passato era chiamato \"Monte Denno\" (in latino \"Mons Domini\" = \"Monte del Signore\"). La Maddalena fa parte del \"Parco delle colline bresciane\".\nLa linea 6 degli autobus urbani assicura tramite via Panoramica il collegamento con la citt\u00e0 durante il periodo estivo. Nel resto dell'anno le corse hanno come capolinea la localit\u00e0 San Gottardo presso la chiesa parrocchiale omonima, ovvero a circa met\u00e0 strada. Si pu\u00f2 percorrere anche a piedi uno dei moltissimi sentieri che partono dai comuni limitrofi. \nLa funivia.\nNel 1955 venne inaugurata una funivia bifune a va e vieni che partiva da Viale Bornata e raggiungeva la sommit\u00e0 del Monte su un percorso di 2300 m ed un dislivello di 650 m. Due vetture, della capacit\u00e0 di 35 posti ciascuna, viaggiavano a spola ad una velocit\u00e0 massima di 7,5 m/s, sorpassando due piloni sul tragitto. La funivia conobbe inizialmente un successo di pubblico che poi scem\u00f2 lentamente, sia per la costruzione della strada da san Gottardo nel 1966, sia per il venir meno di alcuni progetti residenziali per cui la funivia fu inizialmente pensata. Nel settembre del 1969 la funivia effettu\u00f2 la sua ultima corsa aperta al pubblico. Destinata, nei primi anni '70, ad un uso sporadico come impianto-scuola per tecnici e macchinisti funiviari, la funivia rimase poi ferma fino al 1986, anno in cui venne smantellata. La storia della funivia di Brescia al seguente link : da pag. 73 a pag. 80.\nUrbanizzazione.\nNella prima met\u00e0 del monte sono presenti numerose ville lussuose, che si diradano con il crescere dell'altitudine; dopo la localit\u00e0 San Gottardo l'urbanizzazione \u00e8 scarsa. Prima del terzo tornante vi \u00e8 la cosiddetta \"Tomba del Cane\" che \u00e8 un monumento funerario sulla cui storia esistono diverse versioni. Sono complessivamente presenti quattro cappelle / santuari, alcuni bar e ristoranti ed un campo da calcio.\nNella parte alta del monte, nei pressi del vecchio arrivo della funivia (dismesso da anni), si trova un gruppo di costruzioni civili, precedentemente usate prevalentemente come case di vacanza, denominate \"Villaggio Monte Maddalena\". Oggi queste case non sono pi\u00f9 utilizzabili a causa dell'elevatissimo inquinamento elettromagnetico derivante dalle antenne radiotelevisive e di telecomunicazioni presenti poco sopra, gestite dalla societ\u00e0 Funivie Monte Maddalena. La pericolosit\u00e0 del sito \u00e8 tale che il transito a piedi \u00e8 vietato, e vige un divieto di fermata per le rare automobili che passano per la omonima strada dove si affacciano queste case.\nSempre nella stessa zona, ma in posizione non affetta dall'inquinamento elettromagnetico, si trovano due ristoranti e poco pi\u00f9 in alto vi \u00e8 una chiesetta, dedicata a Santa Maria Maddalena.\nPanorama.\nNei giorni sereni il panorama consente di scorgere a nord il Guglielmo, a ovest le Prealpi bergamasche con la Presolana; a sud la pianura che si spinge fino agli appennini.\nAd est \u00e8 invece possibile osservare il sud del Lago di Garda, del quale si possono riconoscere facilmente i golfi di Manerba del Garda e Moniga del Garda, il promontorio di Sirmione, il golfo di Desenzano e la zona morenica a sud del lago.\nLe sue risorse naturali sono costituite da boschi che ricoprono tutti i versanti.\nSport e tempo libero.\nLa Maddalena \u00e8 utilizzata da molti anni come campo scuola per il volo libero; il decollo avviene da diversi spiazzi in cima alla montagna e l'atterraggio in zona San Polo.\nPer tutto il monte si districano sentieri e stradine, quasi tutti segnalati.\nSulla sommit\u00e0 del monte Maddalena si trovano diverse strutture rocciose su cui praticare l'arrampicata sportiva.\nLa Maddalena \u00e8 inoltre sempre pi\u00f9 gettonata dagli amanti della disciplina MTB Enduro e Downhill grazie soprattutto alla realizzazione e manutenzione dei tracciati Cagnolera DH; Susy DH; Margherita DH e Musa DH. L'accesso ai tracciati \u00e8 gratuito e le risalite nel periodo estivo \u00e8 consentito farle mediante il servizio di navetta pubblica numero 6."}
{"id": "595129", "revid": "481349", "url": "https://it.wikipedia.org/wiki?curid=595129", "title": "Orata (disambigua)", "text": ""}
{"id": "595137", "revid": "29727", "url": "https://it.wikipedia.org/wiki?curid=595137", "title": "Pesce siluro", "text": ""}
{"id": "595140", "revid": "466539", "url": "https://it.wikipedia.org/wiki?curid=595140", "title": "Classe Lexington (portaerei)", "text": "La classe Lexington era una classe di portaerei della United States Navy, costituita da due immense unit\u00e0 navali, la \"Lexington\" e la \"Saratoga\", due navi veloci e potenti che erano state varate negli anni venti. Esse avevano apparato propulsore turboelettrico e derivavano da 2 scafi di incrociatori da battaglia non completati. Le navi erano state progettate come incrociatori da battaglia, ma i lavori si fermarono a seguito del trattato navale di Washington nel 1922.\nStoria.\nPer molti anni rimasero le portaerei pi\u00f9 grandi mai costruite. Nel maggio del 1942 la Lexington faceva parte della Task Force 11, una delle tre Task Force alleate che durante la battaglia del Mar dei Coralli stava cercando di impedire uno sbarco giapponese a Port Moresby in Nuova Guinea. La mattina dell'8 maggio le due opposte forze di portaerei entrarono in contatto e fecero decollare i loro aerei.\nLa Lexington fu colpita da 2 siluri e da tre bombe e fu abbandonata a causa dell'incendio che si era sviluppato a bordo, ormai fuori controllo. Vista l'impossibilit\u00e0 di rimorchiarlo, il relitto in fiamme e alla deriva della portaerei fu affondato dal cacciatorpediniere Phelps affinch\u00e9 non cadesse in mani giapponesi. La \"Saratoga\" invece fu una delle tre portaerei prebelliche statunitensi a sopravvivere alla guerra.\nIl 5 marzo 2018, dopo 76 anni dall'affondamento, la Lexington \u00e8 stata ritrovata nel corso di una spedizione di ricerca finanziata dal cofondatore di Microsoft, Paul Allen. Il relitto si trova a 3000 metri di profondit\u00e0, a 800 km al largo della costa orientale dell'Australia."}
{"id": "595143", "revid": "123405326", "url": "https://it.wikipedia.org/wiki?curid=595143", "title": "Giuliano Fiorini", "text": "Biografia.\nAmmalato gravemente da qualche tempo, muore nel 2005 a causa di un tumore ai polmoni. In occasione di Lazio-Messina, prima giornata del campionato di Serie A 2005-2006, Paolo Di Canio pone in memoria di Fiorini quella che era stata la sua maglia sotto lo striscione \"Anche tu nel paradiso degli eroi... ciao Giuliano\".\nCarriera.\nGiocatore.\nEsordisce nel , con cui debutta in Serie A il 9 febbraio 1975, fornendo a Giuseppe Savoldi l'assist per il gol della vittoria sulla . Nelle stagioni successive fu ceduto in prestito nelle serie inferiori: nel campionato 1975/76 \u00e8 al (con cui vince il campionato di Serie C), poi va al Brescia, con cui mette a segno 9 reti in Serie B. Passa in compropriet\u00e0 al di Cinesinho, ancora in Serie B, dove mette a segno solamente 4 reti, e quindi al , con cui segna 21 reti nel campionato di Serie C1 1979-1980 laureandosi capocannoniere del campionato.\nRiscattato dal Bologna, disputa due campionati di Serie A: nel primo ottiene una salvezza, sotto la guida di Luigi Radice, mentre il secondo si conclude con la prima retrocessione dei felsinei nella serie cadetta. Nel 1982 passa al Genoa, dove rimane fino al 1985 con l'intermezzo di una stagione in prestito alla , in Serie B, nella quale mette a segno 12 reti con cui contribuisce alla salvezza dei marchigiani.\nNel 1985 viene ceduto alla Lazio, con cui disputa due campionati di Serie B. Nel secondo realizza una rete decisiva per la salvezza della formazione capitolina, partita con una penalizzazione di 9 punti: il 21 giugno 1987, nella partita Lazio-L.R. Vicenza, mette a segno il gol-vittoria che consente alla Lazio di accedere agli spareggi salvezza contro Campobasso e .\nNell'estate 1987 scende in Serie C2 al Venezia-Mestre (insieme a Daniele Filisetti), societ\u00e0 neonata dalla fusione tra e Mestre, alla corte di Maurizio Zamparini e dell'ex centrocampista biancoceleste Ferruccio Mazzola. Grazie alle sue 10 reti in 31 gare disputate contribuisce alla promozione dalla Serie C2 alla Serie C1.\nSi trasferisce per un'annata al , in Serie C1, e nella stagione 1989-1990 passa alla , sempre in terza serie, con cui disputa 18 presenze con 3 reti e conclude la sua carriera agonistica, nella quale conta 74 presenze e 15 reti nella massima serie.\nAllenatore e dirigente.\nUna volta abbandonati i campi di calcio, tenta brevemente la carriera di allenatore guidando L'Aquila all'inizio della stagione 1990-1991, durante la quale viene sostituito da Federico Caputi. Intraprende poi la carriera di direttore sportivo, ruolo che ha ricoperto in diverse societ\u00e0, tra cui Spezia, Massese, . Inoltre \u00e8 stato Direttore Generale della Pro Vasto."}
{"id": "595151", "revid": "1522738", "url": "https://it.wikipedia.org/wiki?curid=595151", "title": "Ezio Sclavi", "text": "Carriera.\nClub.\nOriginario di Stradella, esord\u00ec come portiere nella locale squadra di calcio, prima di essere chiamato a Roma per svolgere il servizio militare: durante un torneo estivo fu notato da osservatori della Lazio, che lo tesserarono e, nel settembre del 1923, lo fecero esordire in prima squadra senza che in precedenza avesse mai giocato una vera partita.\nNel 1925 lasci\u00f2 per un breve periodo la squadra biancoceleste, divisa in una fazione fautrice del professionismo, guidata da Olindo Bitetti, e in una che aspirava a salvaguardare lo spirito dilettantistico, facente capo dagli eredi del grande presidente laziale Ballerini, per accasarsi alla Juventus, squadra in cui trov\u00f2 poco spazio per la \"leadership\" di Gianpiero Combi, tanto da dover essere schierato nella linea mediana durante la gara giocata a Reggio Emilia il 27 giugno 1926. Malgrado la squadra neo-campione d'Italia gli proponesse il rinnovo del contratto ed un posto come centromediano fece dunque ritorno alla Lazio, dove divent\u00f2 presto uno dei giocatori biancocelesti pi\u00f9 amati, per l'abnegazione e l'attaccamento alla maglia; su di lui sono ricordati diversi episodi. In una gara disputata ad Alessandria, il 10 maggio 1931, nel corso di un'azione Sclavi si scontr\u00f2 con un avversario e svenne; rientrato in campo fasciato per una ferita all'orecchio, ricevette un calcio sul volto e, ricondotto fuori dal terreno di gioco, rientr\u00f2 con la testa fasciata, non volendo lasciare con un uomo in meno la sua squadra. La Lazio vinse la gara e i soci gli regalano una medaglia d'oro per il suo coraggio. Personaggio d'altri tempi, una volta ricevette una sfida a duello da un giornalista, Eugenio Danese, per un insulto; i due diventarono poi amici.\nDurante il campionato 1933-34 fu operato per due volte al menisco e fu sostituito da Giacomo Blason, che mantenne la maglia da titolare anche dopo la riabilitazione di Sclavi; la Lazio lo svincol\u00f2 e, dopo un breve periodo in Serie B al Messina, scelse di partire volontario per la Guerra d'Etiopia, dove allen\u00f2 varie squadre etiopiche, vincendo anche 3 campionati consecutivi come allenatore-giocatore (in campo come centravanti).\nNazionale.\nIl 13 dicembre 1931 esord\u00ec in Nazionale in una gara di Coppa Internazionale disputata a Torino contro l'Ungheria.\nDopo il ritiro.\nReduce dalla Guerra d'Etiopia, durante la quale fu fatto prigioniero e detenuto in un campo di prigionia vicino al lago Tanganica, ritorn\u00f2 in Italia dopo tredici anni di assenza e si stabil\u00ec in Liguria, dove riscosse un discreto successo come pittore e dove rimase fino alla morte, che lo colp\u00ec nel 1968, a 65 anni. A lui \u00e8 dedicato lo stadio comunale di Arma di Taggia, e una targa commemorativa a fianco della Chiesa parrocchiale di San Siro a Canneto Pavese inaugurata nel luglio 2017."}
{"id": "595153", "revid": "1598", "url": "https://it.wikipedia.org/wiki?curid=595153", "title": "Ettore Ximenes", "text": "Biografia.\nFiglio del calligrafo e miniaturista Antonio Ximenes e della nobildonna Giulia Tolentino, discendeva da una nobile famiglia di origine spagnola, gli Ximenes. Da parte materna, era parente del ministro Camillo Finocchiaro Aprile, patriota risorgimentale, come anche il padre Antonio e lo zio Giovanni Tolentino. Inizialmente intraprese studi letterari ma inizi\u00f2 presto a dedicarsi all'arte, studiando all'Accademia di Belle Arti di Palermo fino al 1871, quando si trasfer\u00ec a Napoli. In un primo momento segu\u00ec come maestri Vincenzo Ragusa, Domenico Morelli, Vincenzo Gemito e Stanislao Lista, ma quando si trasfer\u00ec a Firenze fu influenzato molto dall'arte del Rinascimento. \nDal 1885 al 1894, dopo un viaggio a Parigi, fu direttore dell'Istituto d'Arte di Urbino e inizi\u00f2 a produrre molte opere, tra cui i monumenti a Giuseppe Garibaldi per Pesaro, Carpi e Milano (la parte architettonica fu affidata a Augusto Guidini). Partecip\u00f2 al concorso per realizzare il Monumento a Dante a Trento, che fu per\u00f2 vinto da Cesare Zocchi. In quell'occasione conobbe Paolo Oss Mazzurana, del quale in seguito realizz\u00f2 un ritratto ad olio che regal\u00f2 alla famiglia nel 1896, dopo la sua morte.\nSuccessivamente present\u00f2 alla Biennale di Venezia un modello di statua bronzea di Giuseppe Zanardelli (oggi esposta al tribunale di Brescia). Per lo stesso Zanardelli esegu\u00ec su sua commissione il grande monumento bronzeo \"La Famiglia\" collocato nel Cimitero Vantiniano a Brescia. Altre tre busti dello Zanardelli a Brescia sono all'Ateneo, nel Palazzo della Loggia e al Museo del Risorgimento.\nRealizz\u00f2 anche una statua rappresentante la Legge per il re Vittorio Emanuele II di Savoia. Per quest'ultimo esegu\u00ec poi la scultura Cuore di Re, sita nel Parco della Tesoriera a Torino: il re, in abiti venatori, \u00e8 immortalato mentre regge sulle ginocchia un bambino scalzo; non vi sono simboli militari o politici, e il tutto \u00e8 permeato da un'atmosfera di pace e tranquillit\u00e0.\nProgett\u00f2 con l'architetto Lamberto Cusani tra il 1912 e il 1920 un grande gruppo monumentale, sopravvissuto solo in parte alla II Guerra Mondiale e a scelte urbanistiche del dopoguerra, per commemorare Giuseppe Verdi a Parma; nella stessa citt\u00e0, che nel 1907 gli concesse la cittadinanza onoraria, realizz\u00f2 anche il monumento alla Vittoria e quello a Vittorio Bottego. Nel 1917 realizz\u00f2 l'\"Angelo della Carit\u00e0\" per la cappella cimiteriale di Perteole (Ruda), scultura bronzea poi ubicata nel vicino Cimitero degli Eroi di Aquileia.\nA Roma:\nAltre opere sono a:\nDal 1911 al 1926 Ximenes lavor\u00f2 quasi esclusivamente su commissione estera. Oggi, molte sue opere sono conservate in varie citt\u00e0, tra cui Washington, New York: Monumento a Dante Alighieri e Giovanni da Verrazzano, Rio de Janeiro: Mausoleo di Raul Soares de Moura, Kiev: Monumento allo zar Alessandro II e al ministro Stolypin. Suo a Buenos Aires il monumento al generale Belgrano e il busto che rappresenta allegoricamente alla Repubblica Argentina. Collabor\u00f2 anche con Manfredo Manfredi nella realizzazione del Monumento dell'Indipendenza a San Paolo del Brasile.\nFu anche illustratore: sue sono le immagini nell'edizione originale de \"Il vino\" di Edmondo De Amicis e \"Nei boschi incantati\" di Policarpo Petrocchi.\nAder\u00ec alla Massoneria; non se ne conosce la data di iniziazione, ma fu elevato Maestro il 23 agosto 1915 nella Loggia \"Universo\" di Roma.\nEbbe due mogli; la prima, Paolina Pardo, sposata a Palermo nel 1882, che lo lasci\u00f2 presto vedovo, dopo aver partorito una figlia e un figlio. La seconda, Gabriella Sebregondi, sposata nel 1886 a Palermo, dalla quale ebbe altri sei figli.\n\u00c8 sepolto a Roma nella Cappella della famiglia Ximenes al Cimitero del Verano.\nStile.\nI suoi soggetti preferiti erano i personaggi religiosi e mitologici. Le sue opere sono caratterizzate da una forte tendenza realistica.\nMusei.\nElenco dei musei che espongono opere dell'artista:\nBibliografia.\n\"in inglese\"\n\"in italiano\""}
{"id": "595155", "revid": "1318658", "url": "https://it.wikipedia.org/wiki?curid=595155", "title": "Moxibustione", "text": "La moxibustione () \u00e8 una pratica terapeutica tipica della medicina cinese e fa parte delle tecniche esterne. Si applica in abbinamento al massaggio, all'agopuntura o come tecnica singola.\nAd oggi la pratica risulta priva di fondamento scientifico; sebbene possano esserci benefici nel trattamento dei sintomi, ad esempio in pazienti con cancro, la maggior parte degli studi sono inconcludenti. Tali pratiche sono comunque adottate in varie strutture ospedaliere e territoriali italiane.\nNel 2010 \u00e8 divenuta, insieme all'agopuntura, Patrimonio Culturale dell'Umanit\u00e0 dall'UNESCO, inserita tra i Patrimoni orali e immateriali dell'umanit\u00e0.\nEtimologia e storia.\n\"Moxa\" \u00e8 un termine inglese derivato dalle parole giapponesi \"Moe\" e \"Kusa\", che significano \"bruciare\" e \"erba\" (quindi \"erba che brucia\") e che si riferiscono alla pratica di una tecnica terapeutica assolutamente originale e sconosciuta in occidente fino a qualche decennio fa.\nIl termine moxa si riferisce alla sostanza impiegata per effettuare la moxibustione, che consiste nel riscaldamento di aree cutanee, sovrastanti punti di agopuntura o percorsi energetici, al fine di ottenere la risoluzione di un evento patologico.\nLa moxibustione \u00e8, come le altre pratiche della medicina cinese, di antichissima origine e di essa si parla gi\u00e0 in un libro di seta, rinvenuto presso le tombe di Mawangdui appartenute alla famiglia Li Zang, risalente al II-I secolo a.C. In seguito moltissime altre pubblicazioni magnificarono le potenzialit\u00e0 della moxibustione, sostenendo soprattutto che la moxibustione agisce maggiormente nelle fasi croniche delle malattie o qualora altri trattamenti abbiano fallito.\nTecnica e applicazione.\nLa moxibustione avviene bruciando sopra o in vicinanza della cute della polvere di artemisia (\"Artemisia vulgaris\") al fine di ottenere una calorificazione della cute e, di riflesso, di strutture sottostanti e interne.\nL'artemisia \u00e8 un vegetale che cresce in tutto il pianeta e viene colto per tradizione il 21 giugno, solstizio d'estate, sia per l'uso interno (\"Artemisia capillaris\", \"Artemisia apiacea\"), sia per quello esterno (\"Artemisia vulgaris\"). Per l'uso esterno questo vegetale viene lavorato in modo tale che al termine rimanga della polvere lanugginosa da impiegare per l'effettuazione della moxibustione. Questa pu\u00f2 essere eseguita utilizzando la semplice polvere manipolata per confezionare dei piccoli coni, oppure viene impiegata confezionata in lunghi sigari.\nNel caso che si usasse della moxa non confezionata, questa viene appoggiata alla cute del paziente o sopra sostanze di vario tipo, in modo da costruire coni di varia grandezza (cauterizzazione diretta). Quando il cono \u00e8 stato opportunamente confezionato, se ne accende la sommit\u00e0 (accensione che non causa la comparsa della fiamma) e lo si lascia bruciare completamente, generando del calore molto intenso. Al termine rimane un forte eritema cutaneo.\nNel caso, invece, che si intenda utilizzare la moxa confezionata in sigari, questa viene accesa ad una sommit\u00e0 del sigaro (accensione che non causa la comparsa della fiamma) e poi viene avvicinata alla cute per ottenere un riscaldamento per irraggiamento termico o conduzione.\nIl timore di ustioni sussiste solo se la moxa accesa tocca la cute, altrimenti si ottiene un eritema reattivo che indica il successo della pratica, in ogni caso l'eritema scompare nel giro di poche decine di minuti.\nLa cauterizzazione diretta, che prevede l'impiego di moxa non confezionata, pu\u00f2 avvenire con il cono di Artemisia (preparato al momento) appoggiato direttamente sulla cute (evenienza che al termine della pratica lascia una ustione di 2\u00ba grado e la formazione di una flittena), tuttavia per le complicanze causate dalla sovrainfezione della flittena \u00e8 una pratica in disuso anche in Cina, mentre \u00e8 pi\u00f9 indicata la cauterizzazione indiretta che prevede che il cono di artemisia, sia appoggiato su una fettina di zenzero, o di aglio, o di uno strato di sale o di porzioni di altre sostanze, al fine di determinare si un forte riscaldamento cutaneo, ma di evitare per\u00f2 la comparsa della flittena.\nIn genere la cauterizzazione indiretta viene praticata in casi di una certa gravit\u00e0, nei quali la presenza di \"Freddo\" abbia determinato la comparsa di stati collassiali e di forte astenia.\nPratica maggiormente impiegata \u00e8 quella del riscaldamento cutaneo ottenibile con l'uso dei sigari di moxa.\nQuesta pratica avviene accendendo una estremit\u00e0 del sigaro di artemisia ed una volta accesa, viene avvicinata alla cute per determinarne il riscaldamento. La pratica pu\u00f2 avvenire mantenendo fermo il sigaro in prossimit\u00e0 del punto prescelto, o effettuando dei movimenti circolatori o a becchettio sul medesimo punto.\nNel caso che il sigaro venga mantenuto fermo, esso deve rimanere ad una distanza dalla cute di almeno 3\u00a0cm, altrimenti si pu\u00f2 causare una ustione e questa tecnica va protratta per almeno 10 minuti, tuttavia se si esegue un movimento rotatorio, questo pu\u00f2 avvenire ad una distanza minore ma per un tempo pi\u00f9 lungo (20-30 minuti). Il becchettio \u00e8 molto riscaldante e va effettuato con attenzione per non ledere la cute. L'artemisia irradia, quando \u00e8 incandescente, un calore da 500 a 600 \u00b0C e uno spettro infrarosso.\nInfine esiste la possibilit\u00e0 di praticare la moxibustione impiegando contenitori per alloggiare frammenti di moxa. Questi contenitori detti \"moxatori\" (\"moxa boxes\"), sono a forma di cofanetto con il fondo provvisto di rete metallica fine e di coperchio per inserire la moxa. In genere sono di legno, ma ne esistono anche di metallici ed hanno misure che vanno dai 10\u201315\u00a0cm di larghezza ai 5\u201310\u00a0cm di lunghezza e 3\u20138\u00a0cm di altezza.\nAll'interno di questi cofanetti vengono posti, al centro della reticella, uno o due frammenti di moxa grandi, pi\u00f9 o meno, 3 centimetri per 3 centimetri i quali vengono poi accesi e lasciati bruciare lentamente a coperchio chiuso. Poich\u00e9 la reticella si trova a 1\u20132\u00a0cm dalla cute, \u00e8 pressoch\u00e9 impossibile l'ustione della medesima, tuttavia durante la fase centrale della combustione, il calore potrebbe essere molto intenso e la scatola pu\u00f2 essere rimossa per pochi secondi.\nDate le dimensioni di queste scatoline, \u00e8 possibile procedere alla moxibustione simultanea di pi\u00f9 punti di agopuntura, specialmente sull'addome e sul dorso, dove i punti sono ravvicinati.\nQuesta tecnica di moxibustione si addice a condizioni croniche, nelle quali vi sia forte insediamento del Freddo all'interno del corpo.\nSecondo i sostenitori di questa tecnica, un singolo trattamento di moxa dovrebbe trattare al massimo 6 punti. Il ritmo delle applicazioni \u00e8 di uno ogni due giorno per arrivare ad una serie che va dai 10 ai 15 trattamenti. Dopo questa serie, se non si sono ottenuti benefici, si dovr\u00e0 osservare un riposo terapeutico di almeno una settimana, prima di ricominciare.\nIndicazioni.\nSecondo i fautori di tale pratica, la moxibustione si addice al trattamento di tutte le patologie dominate dal Freddo e dall'Umidit\u00e0, siano essi penetrati dall'esterno o presenti all'interno (deficit di Yang), nelle patologie croniche come la bronchite e l'asma, sia con presenza di Calore o di Freddo e nelle patologie contraddistinte da forte stasi di QI e Sangue, poich\u00e9:\nTuttavia non vi \u00e8 alcuna prova scientifica a sostegno di queste teorie.\nControindicazioni.\nLa pratica della moxibustione \u00e8 tassativamente sconsigliata in caso di febbre a 40\u00b0, ma in genere non andrebbe applicata quando la temperatura corporea supera i 38\u00b0. Non \u00e8 indicata nelle patologie dove vi sia evidente preponderanza di calore, su aree cutanee eritematose, o abrase, o ferite. Quindi non \u00e8 indicata nelle forti ipertensioni arteriose con forte stasi di calore, nelle ansie con eccesso forte di calore, sulle aree cutanee psoriasiche o con lupus eritematoso, o con presenza di nervi sospetti o irritati. La moxibustione con cauterizzazione diretta \u00e8 bene evitarla per il fortissimo dolore arrecato al paziente. Da evitare anche durante il ciclo mestruale. Per prudenza \u00e8 bene non sottoporre trattamenti ai bambini di et\u00e0 inferiore ai 7 anni. Non esiste invece alcun limite massimo di et\u00e0. Non \u00e8 controindicata durante la gravidanza, ma in questo periodo \u00e8 preferibile praticarla blandamente sul basso ventre e nella parte bassa della colonna vertebrale."}
{"id": "595156", "revid": "287204", "url": "https://it.wikipedia.org/wiki?curid=595156", "title": "Classe Independence (portaerei)", "text": "Nel 1942 la marina americana aveva perso 4 portaerei, e a quel punto nel Pacifico rimaneva solo la portaerei \"Enterprise\". Si prevedeva che le nuove portaerei classe Essex non sarebbero entrate in servizio fino all'anno seguente, e cos\u00ec si decise, come soluzione d'emergenza, di far entrare in servizio le 9 portaerei leggere classe Independence, cio\u00e8 scafi di incrociatori classe Cleveland che l'US Navy prefer\u00ec adattare a portaerei leggere, ovvero navi comunque usabili in prima linea, ma meno capaci delle classe Essex o altre grandi unit\u00e0, con una capacit\u00e0 complessiva di 30-33 aerei e oltre 30 nodi.\nStoria.\nEsse ebbero impiego in guerra assieme ai gruppi da battaglia principali, ma ebbero una carriera non brillantissima vista la ridotta capacit\u00e0 di trasporto aerei. La capoclasse \"Independence\" partecip\u00f2 agli attacchi alle Isole Gilbert, Palau, Leyte, Luzon, Taiwan, Okinawa, la costa cinese, le Isole Ryukyu e le isole giapponesi. Durante l'invasione delle Gilbert nel novembre del 1943 la capoclasse fu colpita da un siluro lanciato da un aereo e gravemente danneggiata. Successivamente dopo il conflitto venne usata come bersaglio nel test atomico di Bikini (Operazione Crossroads), ma ne usc\u00ec indenne e continu\u00f2 ad essere usata come nave bersaglio fino al 1951, quando affond\u00f2 definitivamente. La \"Princeton\" venne colpita il 25 ottobre 1944 da due ordigni di un bombardiere D4Y, che ne causarono l'esplosione mentre l'incrociatore pesante \"Birmingham\" gli era affiancato, falcidiandone l'equipaggio."}
{"id": "595157", "revid": "952962", "url": "https://it.wikipedia.org/wiki?curid=595157", "title": "Merca (allevamento)", "text": "La merca \u00e8 il procedimento usato dagli allevatori per poter riconoscere i propri animali quando si trovano nei pascoli allo stato brado. Ogni allevatore registra il proprio marchio e lo pone, tramite marchiatura a fuoco, sulla coscia dell'animale. Il marchio consiste in un'asticella di ferro con in cima il simbolo che si vuole utilizzare. La parte finale viene scaldata in un braciere e poggiata sulla coscia dell'animale da marchiare."}
{"id": "595158", "revid": "33341", "url": "https://it.wikipedia.org/wiki?curid=595158", "title": "Reporter Diffuso", "text": ""}
{"id": "595159", "revid": "163662", "url": "https://it.wikipedia.org/wiki?curid=595159", "title": "Salvo Randone", "text": "Biografia.\nSulle scene dal 1926, s'impose negli anni quaranta recitando \"Il lutto si addice ad Elettra\" di O'Neill. Attore inquieto e sanguigno, ha impersonato tra l'altro con memorabili risultati Iago e Timone d'Atene, Malvolio ed Edipo, Filottete e Oreste ed \u00e8 stato soprattutto uno straordinario interprete dei pi\u00f9 torbidi drammi di Betti e del teatro di Pirandello (\"Enrico IV\", \"Il piacere dell'onest\u00e0\", \"Tutto per bene\", \"Il berretto a sonagli, Pensaci, Giacomino!\") ed inoltre un memorabile Innominato nello sceneggiato televisivo \"I promessi sposi\" di Sandro Bolchi. Celebre la sua interpretazione di Iago in un'edizione dell'Otello di Shakespeare in cui fece coppia con Vittorio Gassman.\nHa sempre alternato la conduzione di una propria compagnia a occasionali partecipazioni in teatri stabili e in spettacoli d'eccezione. Si afferm\u00f2 nel cinema con Elio Petri, che gli affid\u00f2 ruoli di primo piano in \"L'assassino\" (1961) e \"I giorni contati\" (1962) e incisive apparizioni in \"La decima vittima\" (1965), \"Indagine su un cittadino al di sopra di ogni sospetto\" (1970), \"La classe operaia va in paradiso\" (1971), \"La propriet\u00e0 non \u00e8 pi\u00f9 un furto\" (1973). Tra i film diretti da altri registi, spiccano \"Salvatore Giuliano\" e \"Le mani sulla citt\u00e0\" (entrambi di Francesco Rosi), \"Il processo di Verona\" di Carlo Lizzani e \"La parmigiana\" di Antonio Pietrangeli, l'episodio \"Toby Dammit\" in \"Tre passi nel delirio\" e il \"Fellini Satyricon\" (entrambi di Federico Fellini), \"La colonna infame\" di Nelo Risi.\nVita privata.\nNel 1970 spos\u00f2 l'attrice Neda Naldi. Concluse la sua esistenza in ristrettezze economiche, usufruendo della legge Bacchelli."}
{"id": "595160", "revid": "633110", "url": "https://it.wikipedia.org/wiki?curid=595160", "title": "Classe Casablanca", "text": "La classe Casablanca fu una classe di portaerei di scorta della United States Navy, composta da 50 unit\u00e0 entrate in servizio tra il 1943 e il 1944.\nLe Casablanca erano una classe di navi, ricavate da mercantili, studiate e progettate da Henry J. Kaiser per aumentare la capacit\u00e0 di trasporto aereo dell'U.S. Navy, le cui necessit\u00e0, specie per gli sbarchi anfibi, erano in costante aumento. Esse combatterono soprattutto come navi di supporto per gli sbarchi anfibi, contribuendo alla supremazia americana in maniera determinante e liberando la flotta principale di portaerei da tali compiti, eseguibili anche da navi poco potenti, capaci di una velocit\u00e0 di 18-20 nodi (piuttosto ridotta). Potevano trasportare 9 bombardieri in picchiata, 9 caccia e 9 siluranti.\nLa prima unit\u00e0 ad essere completata fu la \"Attu\"; tutte le navi furono utilizzate nell'Oceano Pacifico tranne due, la \"Guadalcanal\" e la \"Kasaan Bay\", che servirono nell'Atlantico. Tutte le navi della classe furono radiate alla fine della guerra."}
{"id": "595162", "revid": "633110", "url": "https://it.wikipedia.org/wiki?curid=595162", "title": "Classe Sangamon", "text": "La classe Sangamon fu una classe di portaerei di scorta della United States Navy, composta da quattro unit\u00e0 entrate in servizio nel 1942 e utilizzate durante le operazioni belliche della seconda guerra mondiale.\nCaratteristiche.\nNei primi anni 1940 gli Stati Uniti d'America, a causa delle vicende belliche della seconda guerra mondiale, ritennero necessario dotarsi di una nuova categoria di unit\u00e0 militari, le portaerei di scorta. Per far fronte alla necessit\u00e0 di dotarsi di tali unit\u00e0 nel 1942 quattro petroliere di squadra dell'US Navy, ancora in fase di costruzione, vennero modificate per ricoprire quel ruolo, prestando servizio in maniera efficace durante gli sbarchi nel Nord Africa e nella lotta in Nord Atlantico contro gli U-Boot tedeschi.\nLa costruzione verteva su di un grosso scafo ad alto bordo libero, una piccola isola e un ponte di volo piuttosto alto sul livello del mare, pur essendo la lunghezza complessiva di circa 168 metri. In tutto vi erano a bordo circa 30 aerei, con un totale di 2 cannoni da 127 mm, 8 cannoni Bofors 40 mm e 12 mitragliere da 20 mm.\nLa potenza motrice verteva su di un sistema a turbine a vapore su 2 assi, da 13.500 hp per un massimo di 18 nodi di velocit\u00e0. Non esisteva alcuna corazzatura, anche se l'armamento antiaereo era molto potente per una nave che in effetti era solo un mezzo di scorta, di seconda linea. La mancanza di sufficienti navi portaerei rese necessario l'uso di queste navi anche in azioni di prima linea, con una forza aerea piccola ma completa di 12 caccia Grumman F4F Wildcat, 9 bombardieri in picchiata Douglas SBD Dauntless e 9 aerosiluranti Grumman TBF Avenger, come dotazione iniziale. \nUnit\u00e0.\nLe navi erano:\nEsse arrivarono per la loro prima azione sulle coste dell'Algeria nel novembre 1942. La loro carriera vide poi l'impiego in Pacifico, dove nel 1944 tre di esse vennero colpite da kamikaze, e una di queste, la \"Santee\", anche da un siluro. La nave ebbe nondimeno solo danni limitati, che vennero riparati entro il gennaio 1945.\nLa \"Sangamon\" venne danneggiata gravemente da un altro kamikaze nel maggio 1945, con un incendio di diverse ore che tuttavia non l'affond\u00f2, ma non fece in tempo a ritornare in azione e venne posta in riserva e demolita. Si tratt\u00f2 di una classe di navi sorprendentemente robuste, di cui nessuna and\u00f2 persa in diversi anni di impiego e con pesanti danni a bordo, nonostante la presenza di numerosi aerei imbarcati e la mancanza di corazza protettiva. In un caso, la \"Suwannee\" venne colpita da un kamikaze, il 25 ottobre 1944, che caus\u00f2 molti danni e vittime; il giorno dopo, riparata e in grado di partecipare alle operazioni aeree, venne colpita da un altro kamikaze che centr\u00f2 un aerosilurante sul ponte: l'esplosione distrusse entrambi gli aerei e altri 9 siti nelle vicinanze, danneggiando ulteriormente la nave. Nondimeno, dopo un paio di mesi di riparazioni ritorn\u00f2 operativa e partecip\u00f2 agli sbarchi di Okinawa."}
{"id": "595171", "revid": "1776051", "url": "https://it.wikipedia.org/wiki?curid=595171", "title": "Classe Bogue", "text": "Le portaerei di scorta classe Bogue erano le prime CVE (Carrier Vessel Escort, portaerei di scorta), portaerei leggere, con gli scafi a volte derivati dalla trasformazione di classi di unit\u00e0 preesistenti come cisterne o portarinfuse, e comunque di tonnellaggio nettamente inferiore a quello delle portareri di squadra; esse potevano trasportare un gruppo aereo ridotto ed avevano un apparato motore molto meno potente ma che permetteva di sviluppare una velocit\u00e0 adeguata alla scorta dei convogli e alla lotta antisommergibili. Dal progetto base ne vennero realizzate 21 unit\u00e0, 11 delle quali costituirono la Classe \"Attacker per la marina inglese, e le altre costituirono per l'appunto la classe \"Bogue della US Navy, impiegate per lo pi\u00f9 per compiti come la lotta antisommergibile in Atlantico e il trasporto di aerei. Le navi cedute alla Royal Navy furono rimpiazzate da navi ricostruite con lo stesso nome. Gli Stati Uniti costruirono un secondo gruppo di queste navi, quasi totalmente venduto alla Royal Navy. Questo secondo gruppo era conosciuto nella Royal Navy come Classe \"Ameer e nella US Navy come Classe \"Prince William.\nAltre classi di unit\u00e0 CVE erano, nella US Navy, l'unica della classe Lond Island, le tre del tipo Commencement Bay, le quattro della classe Sangamon, le 50 della classe Casablanca."}
{"id": "595173", "revid": "486946", "url": "https://it.wikipedia.org/wiki?curid=595173", "title": "Nicol\u00f2 van Westerhout", "text": ""}
{"id": "595174", "revid": "697352", "url": "https://it.wikipedia.org/wiki?curid=595174", "title": "Demon Hunter", "text": "I Demon Hunter sono una band alternative metal/christian metal di Seattle (Washington), fondata dai fratelli Don Clark e Ryan Clark. I Demon Hunter sono dichiaratamente cristiani e condividono apertamente la loro fede in molte canzoni."}
{"id": "595175", "revid": "1501558", "url": "https://it.wikipedia.org/wiki?curid=595175", "title": "Harald I di Norvegia", "text": "Ricostruzione storica.\nGli unici testi di una certa estensione a lui contemporanei sono i poemi scaldici \"Haraldskv\u00e6\u00f0i\" e \"Glymdr\u00e1pa\" di \u00deorbj\u00f6rn Hornklofi. Il primo, pervenuto solo in parte, descrive le sue battaglie, il secondo la sua corte, entrambi sono decisamente influenzati dalla mitologia norrena ed entrambi sono due agiografie, in quanto \u00deorbj\u00f6rn era poeta di corte di Harald. Tutte le altre fonti si limitano a brevi cenni (es. \"Sendib\u00edtr\", \"H\u00e1konarm\u00e1l\"), o sono pervenute del tutto frammentarie, oppure furono scritte circa tre secoli dopo il suo regno, spesso con contraddizioni fra di loro, pertanto \u00e8 arduo ricostruire le vicende storiche attorno alla figura di questo re.\nBiografia.\nInfanzia.\nHarald nacque attorno all'850 nell'Hadeland da H\u00e1lfdanr Gu\u00f0r\u00f8\u00f0sson detto \"Svarti\" (\"il Nero\") e Ragnhildr, figlia di Sigur\u00f0r detto \"Hj\u00f8rt\" (\"il Cervo\"), re di Ringerike. Nel 860 il padre mor\u00ec affogato nelle gelide acque del lago Randsfjorden in seguito alla rottura della superficie ghiacciata e dal momento che Harald aveva solo dieci anni, il governo delle terre conquistate fu affidato allo zio materno Guthormr, che oltre a essere reggente, fu anche comandante dell'esercito e capitano della sua guardia personale. Molti sovrani e nobili norvegesi approfittarono della morte di H\u00e1lfdanr per estendere i loro domini: Gand\u00e1lfr, re di Vingulmark, insieme con H\u00f8gni e Fr\u00f3\u00f0i, principi dell'Hedmark e H\u00f8gni K\u00e1ruson catturarono gran parte del Ringerike. Gand\u00e1lfr e il figlio H\u00e1ki pensarono poi di attaccare per terra e per mare il Vestfold ma Guthormr riusc\u00ec a intercettare ed annientare una forza di trecento uomini comandata dal secondo nell'Hakadal per poi sconfiggere il padre che fu costretto a ritirarsi nel suo regno. Allora i tre figli di Gand\u00e1lfr, i principi dell'Hedmark, H\u00f8gni e Gu\u00f0brandr (\"hersir\" di Gu\u00f0brandsdalen) si riunirono a Ringsaker per stabilire un'alleanza. Una sera gli uomini di Guthormr circondarono silenziosamente il luogo di riunione e gli diedero fuoco, bruciando tutti coloro che vi erano all'interno fatta eccezione per i figli di Eystein che opposero resistenza ma vennero uccisi. In questo modo Harald divenne in una volta sola signore di Ringerike, Hedmark, Hadaland, Gu\u00f0brandsdalen, Romerike e Toten; poco dopo Gand\u00e1lfr venne nuovamente sconfitto in battaglia e cedette il Vingulmork.\nAscesa al potere.\nSecondo una leggenda popolare contenuta nella \"Haralds saga ins H\u00e5rfagra\", l'unificazione della Norvegia sarebbe legata a una storia d'amore. Harald, invaghitosi di Gy\u00f0a, figlia di re Eir\u00edkr di Hordaland, le invi\u00f2 una proposta di matrimonio tramite un'ambasceria. L'altera ragazza la rifiut\u00f2 affermando che Harald era solo uno dei tanti monarchi della Norvegia e che lo avrebbe sposato solo quando fosse diventato re di tutta la Norvegia, come lo erano Erik Anundsson per la Svezia e Gorm per la Danimarca. Harald apprezz\u00f2 il coraggio della ragazza e quella risposta lo spron\u00f2 a voler diventare il primo sovrano di una Norvegia unita. Fece quindi voto di non tagliarsi n\u00e9 pettinarsi i capelli finch\u00e9 non fosse diventato l'unico re di Norvegia, per questo motivo gli fu affibbiato il soprannome di \"L\u00fafa\" che significa letteralmente \"dai capelli folti e disordinati\". Dopo l'unificazione della Norvegia e la campagna nelle Isole Britanniche, avendo mantenuto il giuramento, si fece tagliare i capelli da R\u00f6gnvaldr il Possente (inn R\u00edki), jarl di M\u00f8re e Romsdal che lo soprannomin\u00f2 \"Bellachioma\" (\"H\u00e5rfagra\").\nLa battaglia di Hafrsfjord.\nNell'866, Harald ottenne la prima serie di conquiste su vari piccoli regni che avrebbero composto la futura Norvegia (la zona sudorientale) e l'attuale regione di V\u00e4rmland in Svezia, sotto controllo del re dello Svealand, Eric Eymundsson (Erik Anundsson). Nell'872, dopo la grande battaglia di Hafrsfjord, vicino a Stavanger, divenne re supremo (sebbene egli sia considerato il primo sovrano norvegese, in realt\u00e0 controll\u00f2 solo la costa occidentale).\nMaturit\u00e0.\nNon riuscendo ad eliminare definitivamente molti dei suoi avversari, il suo regno era minacciato costantemente, dato che un consistente numero di essi si erano rifugiati non solo in Islanda, ma anche nelle isole Orkney, nelle Shetland, nelle Ebridi, nelle Isole F\u00e6r \u00d8er e in Scozia. Da qui compirono scorrerie in Norvegia e in Europa. \nNon tutti i suoi nemici, per\u00f2, se ne andarono volontariamente. Infatti, molti capi norvegesi, ricchi e rispettati, essendo una minaccia, vennero spinti da Harald a lasciare le loro terre. Questa sua linea di condotta port\u00f2 a molti insediamenti in Islanda. In un certo senso, quindi, Harald contribu\u00ec alla formazione della moderna societ\u00e0 di quest'isola e alla scrittura della \"Saga islandese\". Il numero di questi \u201cesiliati\u201d fu accresciuto da gente norvegese scontenta per la tassazione imposta da Harald sulle terre, cosa che, prima, sembra non esistesse. Alla fine, Harald fu costretto a fare una spedizione nell'ovest, per ripulire le isole e la terraferma scozzesi dai Vichinghi. \nUn gran numero di loro si rec\u00f2 in Islanda, dove crearono un proprio stato, mentre Harald conquist\u00f2 le piccole isole della Scozia. \nHarald ebbe rapporti d'amicizia con il sovrano inglese Atelstano d'Inghilterra.\nVecchiaia.\nL'ultima parte del suo regno fu disturbato dal disaccordo tra i suoi molti figli. Egli dette loro il titolo reale e gli assegn\u00f2 terre, che governavano come suoi rappresentanti, ma ci\u00f2 non pose fine al disaccordo, che, anzi, continu\u00f2 anche in seguito. Divenuto molto vecchio, Harald dette il potere supremo al figlio favorito, Eirik Ascia insanguinata, con l'intento di farne il suo successore. Eirik I regn\u00f2 a fianco del padre Harald, ormai ottantenne. Tre anni dopo, nel 933, quest'ultimo mor\u00ec. \nDiscendenza.\nSecondo la \"Haralds saga ins H\u00e5rfagra\", contenuta nell\"'Heimskringla\", Harald ebbe almeno sette mogli ed almeno ventitr\u00e9 figli, molti dei quali divennero re e due di essi furono suoi successori quali re di Norvegia. Harald fu inoltre il nonno di re Harald II.\nFigli avuti da \u00c1sa, figlia di H\u00e1kon Grj\u00f3tgardsson, \"jarl\" di Lade: \nFigli avuti da Gy\u00f0a, figlia di Eir\u00edkr, re di Hordaland:\nFigli avuti da Ragnhildr, figlia di Eir\u00edkr, re dello Jutland:\nFigli avuti da Svanhildr, figlia di Eysteinn, \"jarl\" di Hedmark: \nFigli avuti da \u00c1shildr, figlia di Hringr, \"jarl\" di Ringerike:\nFigli avuti da Sn\u00e6fr\u00eddr, figlia Sv\u00e1si il Finnico: \nFigli avuti da \u00de\u00f3ra \"Morstrst\u00f6ng\":\nAltri figli:\nNei Media.\nNella serie \"Vikings\" \u00e8 interpretato da Peter Franz\u00e9n.\n\u00c8 presente in \"\".\nAppare nel manga \"Vinland Saga\"."}
{"id": "595176", "revid": "287204", "url": "https://it.wikipedia.org/wiki?curid=595176", "title": "American Psychiatric Association", "text": "LAmerican Psychiatric Association (APA) \u00e8 un'organizzazione professionale di psichiatri i cui soci sono medici degli Stati Uniti d'America, o di altre nazioni, che hanno una specializzazione in psichiatria. \u00c8 la pi\u00f9 grande associazione professionale psichiatrica del mondo, con circa 37.800 membri.\nL'associazione cura diverse riviste accademiche ed opere, come pure il \"Diagnostic and Statistical Manual of Mental Disorders\" (DSM). Il DSM codifica le condizioni psichiatriche generalmente accettate e le linee guida per diagnosticare tali condizioni.\nQuando \u00e8 emerso che alcuni psichiatri stavano fornendo consulenza negli interrogatori a Guant\u00e1namo ed altre carceri statunitensi per accrescere l'efficacia della tortura, l'Associazione ha stabilito una regola che stabilisce che in nessuna circostanza uno psichiatra pu\u00f2 prendere parte ad un interrogatorio."}
{"id": "595177", "revid": "77358", "url": "https://it.wikipedia.org/wiki?curid=595177", "title": "Classe Saratoga", "text": ""}
{"id": "595178", "revid": "1226", "url": "https://it.wikipedia.org/wiki?curid=595178", "title": "DSM", "text": ""}
{"id": "595182", "revid": "287204", "url": "https://it.wikipedia.org/wiki?curid=595182", "title": "Bridge duplicato", "text": "Il bridge duplicato \u00e8 la variante pi\u00f9 comune del gioco del bridge, usata principalmente nei club e nelle competizioni. Si chiama \"duplicato\" perch\u00e9 la stessa \"mano\" (vale a dire la stessa distribuzione di carte) viene duplicata in tutti i tavoli della sala. I giocatori si trovano quindi a giocare in concorrenza con altri che hanno le stesse identiche carte; in questo modo viene esaltato il confronto fra l'abilit\u00e0 dei giocatori e quasi completamente esclusa l'incidenza della fortuna.\nIl bridge duplicato \u00e8 alternativo alla partita libera nella quale ogni mano \u00e8 una nuova distribuzione casuale e il punteggio dipende tanto dalle carte ricevute quanto dall'abilit\u00e0 dei giocatori.\nPer garantire che la mano di ogni giocatore venga passata intatta al tavolo successivo, vengono utilizzati degli appositi astucci con quattro scompartimenti (indicati col termine inglese di \"boards\"). Il punteggio finale viene calcolato confrontando i punteggi di ciascuna coppia con le altre coppie che hanno giocato la stessa mano. Per facilitare il meccanismo della dichiarazione e ridurre il rumore nella sala, vengono usati degli appositi cartoncini (indicati col termine inglese di bidding box').\nNel bridge duplicato normalmente un giocatore gioca con lo stesso compagno per tutto un evento e i due formano una \"coppia\". Ci sono due eccezioni: una competizione a squadre con cinque o sei elementi che si scambiano il compagno per segmenti della competizione, e i tornei individuali, in cui i giocatori scambiano il compagno ad ogni turno.\nPer impedire che i giocatori si scambino volontariamente o involontariamente informazioni con cenni o espressioni del viso, nelle competizioni pi\u00f9 importanti i tavoli sono attraversati da un sipario situato obliquamente in modo che i compagni non si vedano. La dichiarazione avviene passando attraverso una fessura un carrello contenente i cartoncini delle chiamate, mentre per il gioco della carta viene aperto un piccolo sportello che consente a tutti di vedere il centro del tavolo.\nTipi di gioco.\nGioco a coppie.\nNel gioco a coppie ogni mano viene giocata un certo numero di volte, dopo di ci\u00f2 i risultati vengono confrontati. I punteggi vengono registrati su foglietti che seguono i board e che contengono anche l'indicazione di quali coppie Nord-Sud ed Est-Ovest lo hanno giocato. Il sistema pi\u00f9 comune di punteggio \u00e8 quello dei \"matchpoint\", in altri casi viene invece usato il sistema \"IMP\" (\"International Match Point\"). \nOgni coppia gioca contro diversi avversari a seconda del numero dei concorrenti. Nei tornei con un numero di tavoli fino a circa dodici, normalmente ogni coppia gioca con circa la met\u00e0 degli avversari (movimento Mitchell); con un numero inferiore di tavoli, si pu\u00f2 giocare con una percentuale superiore (movimento Howell). In ambiti di gioco pi\u00f9 ampi il torneo pu\u00f2 essere suddiviso in sezioni ciascuna delle quali segue il movimento Mitchell mentre la graduatoria \u00e8 unica.\nI tornei sono composti da \"turni\" nei quali un certo numero di distribuzioni, normalmente da una a quattro, viene giocato contro gli stessi avversari. Alla fine del turno i giocatori e le smazzate si muovono secondo un determinato meccanismo organizzato in modo che ogni coppia \u00e8 opposta ogni volta ad avversari diversi e, ovviamente, gioca con carte diverse. \nIn ogni sessione di gioco vengono giocate normalmente 20-28 mani. La maggior parte delle competizioni si svolge in una singola sessione, ma i tornei pi\u00f9 importanti e i campionati comprendono spesso due o pi\u00f9 sessioni.\nIl \"movimento Mitchell\" \u00e8 il pi\u00f9 comune: ad ogni turno le coppie Nord-Sud rimangno ferme, mentre le coppie Est-Ovest si spostano al tavolo successivo e i bord vengono passati al tavolo precedente. Se il numero dei tavoli \u00e8 dispari, dopo un giro completo ogni coppia Est-Ovest gioca smazzate diverse contro ogni coppia Nord-Sud. Se il numero dei tavoli \u00e8 pari, per evitare di riavere le stesse carte, \u00e8 necessario che intorno alla met\u00e0 del torneo le coppie Est-Ovest si muovano di due tavoli. Il numero di tavoli pi\u00f9 indicato \u00e8 sette o nove, in modo che ogni coppia possa giocare quattro o tre smazzate rispettivamente contro ciascuno degli avversari della linea opposta.\nCon un numero inferiore di tavoli \u00e8 a volte usato il \"movimento Howell\". Il movimento \u00e8 piuttosto complicato e varia a seconda del numero di coppie. Ad ogni turno si muovono tutte le coppie e tutti i board seguendo le indicazione di schede guida sistemate sui tavoli (in qualche caso una o due coppie possono rimanere ferme). Lo Howell pu\u00f2 essere considerato in qualche modo pi\u00f9 equo del Mitchell perch\u00e9 ogni coppia incontra tutte o quasi tutte le altre e non solo quelle situate sull'altra linea.\nSe il numero delle coppie \u00e8 dispari, \u00e8 necessario che ad ogni turno una di esse riposi. In questi casi si simula l'esistenza di una coppia fittizia che viene collocata in modo da rimanere ferma (col sistema Mitchell quindi in Nord-Sud). Le coppie che osservano il turno di riposo (situate in est-ovest nel sistema Mitchell) ricevono un punteggio convenzionale (normalmente leggermente superiore alla media) per compensare il minor numero di mani giocate.\nAlcune associazioni (per esempio la Federazione Italiana) organizzano regolarmente tornei \"simultanei\", nell'ambito dei quali in sedi diverse vengono disputati vari tornei Mitchell tutti con smazzate identiche. In questo contesto le stesse smazzate possono essere giocate anche centinaia di volte e la classifica generale \u00e8 determinata dal confronto fra i risultati ottenuti da una coppia con quelli di tutte le altre.\nIl \"sistema danese\" prevede che le coppie si confrontino su un numero relativamente alto di mani (almeno 8) e che il punteggio venga attribuito col sistema degli IMP convertiti poi in victory points. Perch\u00e9 il risultato sia equo, \u00e8 necessario che venga disputato un numero sufficientemente alto di incontri (auspicabilmente un intero girone all'italiana). Questo meccanismo \u00e8 pi\u00f9 adatto quindi a competizioni piuttosto lunghe (2-4 giorni) con un numero di coppie relativamente ridotto.\nGiochi a squadre.\nNelle competizioni a squadre, le squadre sono composte da due coppie. Sono a volte ammesse squadre di cinque o sei giocatori, ma solo quattro vengono schierati in ogni turno di gioco. Le due coppie della squadra competono, su due tavoli situati in sale diverse, con le due coppie di un'altra squadra sedendo in direzioni opposte. Per esempio, se la squadra A siede in Nord-Sud in sala aperta e in Est-Ovest in sala chiusa, allora la squadra B siede in Est-Ovest in aperta e in Nord-Sud in chiusa. \nLe stesse mani sono giocate in ciascuna delle due sale, ma siccome le coppie che formano una squadra siedono su linee opposte, si troveranno a giocare con le carte scambiate. Si immagini ad esempio che la squadra A incontri la squadra B: la prima volta che la mano viene giocata, una coppia della squadra A prende le carte di Nord-Sud e una coppia della squadra B quelle di Est-Ovest; quando la mano viene giocata la seconda volta, viene giocata dalle altre due coppie, ma questa volta la coppia della squadra A avr\u00e0 le carte di Est-Ovest e quella della squadra B le carte di Nord-Sud.\nDi solito viene giocato un numero elevato di mani (12-24, che possono ridursi a 6-8 nel sistema svizzero o arrivare a 48 o anche pi\u00f9 nelle competizioni a eliminazione diretta).\nLe carte vengono smazzate tutte all'inizio del tempo di gioco, met\u00e0 in sala aperta e met\u00e0 in sala chiusa. Dopo che sono state giocate una prima volta, vengono poi scambiate con i loro astucci e vengono giocate una seconda volta. Il punteggio si ottiene confrontando i risultati ottenuti le due volte. Per esempio se una coppia della squadra A ha ottenuto +1000 la prima volta e l'altra coppia ha ottenuto -980 la seconda, il risultato netto della squadra A per quella mano \u00e8 +20\nIl punteggio complessivo dell'incontro pu\u00f2 essere calcolato in vari modi. I pi\u00f9 frequenti sono il punteggio IMP e il Board-a-match:\nTalvolta possono essere usati anche sistemi misti.\nGiochi individuali.\nUn torneo individuale si ha accoppiando i giocatori con un diverso compagno ad ogni turno di gioco. Di solito viene utilizzato il punteggio a matchpoint, ma talvolta \u00e8 usato anche quello a IMP. Esistono diversi sistemi per assegnare il compagno; spesso i giocatori sono divisi in quattro gruppi (che sederanno ai diversi punti cardinali) formati in modo da far s\u00ec che le coppie comprendano in ugual misura giocatori pi\u00f9 o meno esperti.\nLe gare individuali sono piuttosto difficili da organizzare e richiedono che i giocatori si adattino con frequenza a compagni diversi. Inoltre il risultato dipende dalla fortuna in misura maggiore che in altre competizioni dato che un buon giocatore spesso non pu\u00f2 far molto quando accompagnato da uno cattivo, specialmente se la mano \u00e8 difficile. Per questo motivo sono generalmente meno apprezzati e disputati meno frequentemente.\nPunteggio.\nPunteggio a matchpoint.\nIl sistema pi\u00f9 comune nei tornei a coppie \u00e8 quello a matchpoint. Per ogni mano, nel calcolo finale la coppia riceve 2 matchpoint per ogni altra che ha ottenuto un punteggio inferiore e 1 punto per ognuna che ha avuto lo stesso punteggio.\nIn altre parole se una mano \u00e8 stata giocata \"n\" volte e i risultati ottenuti sono tutti diversi, alla coppia che ha il risultato pi\u00f9 alto vengono attribuiti 2*(n-1) punti, alla successiva due punti in meno e cos\u00ec via fino all'ultima che riceve 0 punti. Nel caso che due o pi\u00f9 coppie abbiano lo stesso risultato, si suddividono fra loro i relativi punti. \n(Se, per esempio, le coppie A B C D hanno segnato in una mano 420, 400, 400, -50, i punteggi riportati saranno rispettivamente 6,3,3,0). Colloquialmente il punteggio migliore \u00e8 detto un \"top\" e il peggiore un \"bottom\".\nSe le mani sono state giocate un numero diverso di volte o se vengono assegnati punteggi arbitrali, \u00e8 necessario applicare degli algoritmi di compensazione che possono portare a risultati decimali.\nPer determinare la classifica vengono totalizzati i matchpoint ottenuti da ciascuna coppia nelle varie mani. I risultati sono normalmente rappresentati in forma di percentuale del massimo teorico. In pratica per vincere un torneo \u00e8 necessario un punteggio di 60-65%.\nNei giochi Board-a-match, i punteggi sono calcolati nello stesso modo, ma, siccome la mano \u00e8 stata giocata solo due volte, i soli risultati possibili sono 2 (vittoria), 1 (pareggio) e 0 (sconfitta).\nPunteggio IMP.\nCol punteggio IMP (\"International Match Points\") ogni risultato individuale viene sottratto da un altro. La differenza \u00e8 convertita in IMP usando una specifica tabella. I punti attribuiti non sono proporzionali alla differenza di punteggio poich\u00e9 la tabella \u00e8 fatta in modo da ridurre l'impatto delle differenze pi\u00f9 grandi (\"swing\").\nIl risultato da comparare \u00e8 ottenuto nel modo seguente:\nPunteggio e tattica.\nIl tipo di punteggio influisce in maniera significativa sulla tattica di gioco. Per esempio, col sistema a matchpoint fare una presa in pi\u00f9 che nessun altro ha ottenuto d\u00e0 lo stesso risultato (un \"top\") di uno slam che nessun altro ha chiamato, mentre con col sistema IMP la differenza \u00e8 di 1 IMP nel primo caso e di 11 o 13 IMP (500 o 750 punti) nel secondo.\nIn generale il punteggio a matchpoint richiede un approccio pi\u00f9 \"vivace\" mentre il punteggio IMP richiede pi\u00f9 accuratezza e delicatezza.\nConfronto con la partita libera.\nIl bridge duplicato, specialmente nel gioco a matchpoint, differisce notevolmente dalla partita libera: mentre lo scopo della partita libera \u00e8 di vincere pi\u00f9 punti della coppia con cui si sta giocando, nel bridge duplicato lo scopo \u00e8 di fare meglio delle altre coppie che hanno le stesse carte. Per questo motivo la strategia \u00e8 differente. Nella partita libera (come nel gioco a IMP) 30 punti sopra la riga per una presa in pi\u00f9 sono poco importanti e non vale la pena di rischiare per ottenerli; nel gioco a matchpoint invece i 30 punti possono rappresentare la differenza fra un top e una mano media.\nIn partita libera una perdita di 800 punti \u00e8 disastrosa, ma in un gioco a matchpoint non \u00e8 peggio di un altro punteggio da bottom.\nIl gioco a IMP rappresenta una via di mezzo. Grosse penalizzazioni sono peggio di piccole, ma una differenza di 30 punti \u00e8 poco importante.\nUn'altra differenza importante si ha nella chiamata di contratti parziali. Nel bridge duplicato una volta che una coppia si accorge che sta giocando per un parziale, il suo obiettivo \u00e8 di mantenersi al minimo livello, in partita libera pu\u00f2 essere invece desiderabile chiamare una presa in pi\u00f9 per segnare dei punti in pi\u00f9 sotto la riga.\nIl bridge duplicato ha inoltre il vantaggio di compensare il ruolo della sfortuna. Una coppia che ha avuto per un'intera serata delle carte pessime pu\u00f2 comunque ottenere il risultato migliore se riesce a giocare quelle carte meglio di quanto hanno fatto gli avversari."}
{"id": "595184", "revid": "287204", "url": "https://it.wikipedia.org/wiki?curid=595184", "title": "Classe Wickes", "text": "I cacciatorpediniere della classe Wickes, soprannominati \"four pipers\", quattro pipe, in riferimento ai 4 fumaioli che essi avevano, erano unit\u00e0 dell'US Navy realizzate in numerose serie, leggermente diverse tra di loro, tra il 1918 e il 1921.\nLa nave.\nL'apparato motore era potentissimo per l'epoca, basato su turbine a vapore con riduttori a ingranaggi per 27500hp, e 35 nodi di velocit\u00e0.\nEsse avevano un armamento di 4 cannoni da 102mm, 2 ai fianchi, gli altri a prua e poppa, che venivano abbinati a ben 12 tubi lanciasiluri da 533mm in 4 impianti tripli, un armamento eccezionale.\nImpiego.\nDopo la battaglia di Dunkerque, la Royal Navy chiese aiuto agli USA e essi fornirono subito ben 50 cacciatorpediniere (30 di questa classe Wickes e 20 della classe Clemson) nell'ambito dell'accordo \"cacciatorpediniere in cambio di basi\" (Destroyers for bases Agreement). Molte unit\u00e0 vennero usate come navi antisommergibile, posamine, navi di scorta, con uno o 2 fumaioli rimossi, ma all'inizio alcune parteciparono anche a battaglie navali in cui non riuscirono a battersi al meglio.\nOperazione Chariot.\nCelebre tra questi, l'ex USS \"Buchanan\", ribattezzato HMS \"Campbeltown\", che venne sacrificato in una missione suicida a Saint-Nazaire il 28 marzo 1942 per danneggiare un bacino di carenaggio che avrebbe potuto ospitare la nave da battaglia tedesca Tirpitz e le altre navi maggiori, permettendone una riparazione dopo una loro eventuale incursione in Atlantico.\nLa nave, imbottita di esplosivo con vari timer annegati dentro cassoni di cemento per renderne impossibile la disattivazione, venne portata a Saint-Nazaire da un equipaggio di volontari, dopo essere stata resa simile ad un cacciatorpediniere tedesco della classe M\u00f6we. Con essa viaggiava una flottiglia di imbarcazioni d'assalto piene di commando che neutralizzarono le difese del porto ed avevano il compito di reimbarcare l'equipaggio. Su 611 uomini della forza d'assalto, 169 morirono, 215 vennero catturati e gli altri 222 vennero evacuati dalle imbarcazioni superstiti. Il bacino venne reso inutilizzabile dall'esplosione, che uccise anche 250 tra tedeschi e civili francesi, e venne riparato solo nel 1947."}
{"id": "595189", "revid": "767487", "url": "https://it.wikipedia.org/wiki?curid=595189", "title": "Nostalgia (film 1921)", "text": "Nostalgia (\"Sehnsucht\") \u00e8 un film del 1921 diretto da Friedrich Wilhelm Murnau.\nIl film, annunciato in un primo tempo col titolo di \"Bajazzo\" e descritto come \"storia passionale di un artista\" o \"la tragedia di un ballerino\" \u00e8 considerato perduto non essendone sopravvissute copie conosciute.\nFu il debutto cinematografico di Hubert von Meyerinck, un noto attore teatrale che avrebbe in seguito girato nella sua carriera quasi trecento film.\nTrama.\nLo studente russo Ivan vive povero in Svizzera. Viene inaspettatamente invitato da una lontana parente, la principessa Wirsky, in Russia.\nPer finanziarsi il viaggio, lavora come messaggero per i rivoluzionari che vogliono rovesciare il Granduca Wirsky.\nA Mosca compie la sua missione e si innamora della figlia di un rivoluzionario, Maria.\nMa la principessa \u00e8 innamorata di Ivan e per gelosia manda Maria in Siberia. Per vendetta Ivan strangola la principessa. Trascorre il resto della sua vita rimpiangendo Maria, che non ha mai baciato. Quando riceve la notizia della morte di Maria, si suicida.\nProduzione.\nIl film fu prodotto dalla Mosch-Film Richard Mosch (Berlin) e dalla Lipow-Film (Berlin).\nScrisse la sceneggiatura Carl Heinz Jarosy.\nI costumi furono disegnati da Charles Drecoll, le scenografie Robert Neppach.\nIl film aveva una lunghezza di 1765 metri.\nSi suddivideva in cinque atti.\nDistribuzione.\nUsc\u00ec nelle sale cinematografiche tedesche nel febbraio 1921 (Visto di censura del 18 ottobre 1920)."}
{"id": "595191", "revid": "21880", "url": "https://it.wikipedia.org/wiki?curid=595191", "title": "Riserva naturale del fiume Fiumefreddo", "text": ""}
{"id": "595193", "revid": "1226", "url": "https://it.wikipedia.org/wiki?curid=595193", "title": "DSM IV", "text": ""}
{"id": "595195", "revid": "1318658", "url": "https://it.wikipedia.org/wiki?curid=595195", "title": "Alberto Ginastera", "text": "Biografia.\nGinastera nacque a Buenos Aires da padre spagnolo e madre italiana.\nStudi\u00f2 al conservatorio della sua citt\u00e0 natale, dove si diplom\u00f2 nel 1938. Dopo un soggiorno negli USA dal 1945 al 1947, durante il quale studi\u00f2 con Aaron Copland, torn\u00f2 a Buenos Aires dove fond\u00f2 il \"Centro Latinoamericano por Altos Estudios Musicales\". Ginastera fu membro di importanti associazioni e accademie musicali tra cui:\nFu attivo anche come insegnante all'universit\u00e0 di La Plata (dove fond\u00f2 il locale conservatorio). Molto importante \u00e8 stata la sua attivit\u00e0 didattica, segnata dalla formazione di grandi allievi, fra i quali possiamo ricordare Astor Piazzolla che studi\u00f2 con il maestro nel 1941, con il quale per\u00f2 non ebbe un rapporto molto tranquillo. A Ginastera si deve anche la fondazione di diversi istituti musicali quale, oltre al gi\u00e0 citato conservatorio de La Plata, il \"Julian Aguirre\" di Banfield, non lontano dalla capitale argentina.\nNel 1968, a causa della dittatura nel suo paese natale, torn\u00f2 negli Stati Uniti, e dal 1970 in poi visse prevalentemente in Europa, stabilendosi in Svizzera fino alla morte avvenuta nel 1983.\nMusica.\nSecondo lo stesso Ginastera, la sua opera pu\u00f2 essere divisa in tre periodi: il \"Nazionalismo Oggettivo\" (dagli inizi al 1947 circa), il \"Nazionalismo Soggettivo\" (fino al 1958) e il \"Neo-Espressionismo\".\nIl Nazionalismo Oggettivo.\nNel primo periodo della sua carriera Ginastera faceva largo uso di elementi della musica popolare e folkloristica argentina, inseriti comunque in un contesto di musica \"colta\". I modelli pi\u00f9 importanti per Ginastera, in questo senso, furono Igor' F\u00ebdorovi\u010d Stravinskij, B\u00e9la Bart\u00f3k e Manuel de Falla. A questo periodo appartengono composizioni quali le \"Danze Argentine op. 2\" per pianoforte e il balletto \"Estancia\".\nIl Nazionalismo Soggettivo.\nDopo il soggiorno negli USA, Ginastera cominci\u00f2 a sperimentare nuove tecniche e forme, distaccandosi in parte dall'influsso della musica popolare. Tuttavia egli non abbandon\u00f2 mai del tutto le tradizioni della musica argentina: elementi come i forti contrasti di ritmo e il succedersi di tensione e rilassamento permangono come segni distintivi del suo stile. Le opere pi\u00f9 importanti di questo periodo sono la \"Terza Pampeana\" per orchestra e la \"Prima Sonata per pianoforte\".\nIl Neo-Espressionismo.\nA partire dal 1950, dallo stile di Ginastera scompaiono quasi tutti gli elementi folkloristici, e anche il simbolismo che aveva caratterizzato alcune sue composizioni. Rimangono costanti alcuni elementi tipicamente argentini: ritmi marcati, adagi meditativi ispirati alla quiete delle pampa. Tra le opere pi\u00f9 importanti dell'ultimo periodo figurano l'opera lirica \"Bomarzo\", il \"Popol Vuh\" per orchestra ed il \"Secondo Concerto per violoncello e orchestra\".\nL'influenza sulla musica rock.\nTra gli ammiratori di Ginastera vi era il tastierista di rock progressivo Keith Emerson, che lo incontr\u00f2 in Svizzera nel 1973 per fargli ascoltare il suo adattamento del quarto movimento del Primo Concerto per pianoforte. Tale adattamento, lodato dallo stesso Ginastera, fa parte dell'album \"Brain Salad Surgery\" degli Emerson, Lake &amp; Palmer col nome di \"Toccata\". In un'intervista del 1993 Emerson raccont\u00f2 alcuni dettagli dell'incontro avuto con Ginastera in Svizzera. Quando fece ascoltare a Ginastera la demo di \"\"Toccata\", il maestro, dopo qualche secondo di silenzio, esclam\u00f2 in spagnolo \"Terrible!\". Emerson pens\u00f2 si trattasse di una bocciatura, ma la moglie di Ginastera, accortasi del fraintendimento, volle precisare e disse: \"Signor Emerson, non si preoccupi. Terrible in spagnolo non significa terribile ma \u00e8 una esclamazione che significa esattamente il contrario: mio marito \u00e8 entusiasta del suo arrangiamento!\"\".\nComposizioni (selezionate).\nOltre alle composizioni seguenti, Ginastera ha scritto anche musiche per film e rappresentazioni teatrali."}
{"id": "595201", "revid": "109643031", "url": "https://it.wikipedia.org/wiki?curid=595201", "title": "Starburst", "text": "Con il termine starburst (letteralmente \"esplosione di stelle\") si intende una regione in cui vi \u00e8 un tasso di formazione stellare abnormemente alto per quella determinata regione. In particolare, se il tasso di formazione stellare abnormemente alto riguarda l'intera galassia, essa prende il nome di galassia starburst.\nL'alto tasso di formazione stellare implica la formazione di un maggior numero di stelle massicce, che concludono la loro esistenza in tempi astronomicamente brevi esplodendo in supernove, che generano delle onde d'urto che, comprimendo i gas nebulari residui, rinnovano il processo di formazione stellare. Queste reazioni a catena molto probabilmente durano qualche decina di milioni di anni, una vita relativamente breve, fin quando non si sar\u00e0 consumata la maggior parte dei gas e delle polveri necessarie per rinnovare il processo.\nI fenomeni di starburst si innescano spesso a seguito dell'interazione di due galassie, dal momento che le forze di marea galattica comprimono ed agitano le nubi interstellari innescando tali fenomeni.\nSi ritiene che il centro della nostra Galassia andr\u00e0 incontro a un periodo di \"starburst\" entro circa 200 milioni di anni, con un tasso di formazione ed esplosione delle stelle in supernovae un centinaio di volte superiore a quello attuale. Questo periodo di starburst potrebbe essere accompagnato dalla formazione di getti relativistici a partire dal materiale che precipita sul buco nero supermassiccio centrale. Si ipotizza che la Via Lattea sia soggetta a simili fenomeni all'incirca ogni 500 milioni di anni."}
{"id": "595210", "revid": "23390", "url": "https://it.wikipedia.org/wiki?curid=595210", "title": "Associazione Psichiatrica Americana", "text": ""}
{"id": "595213", "revid": "287204", "url": "https://it.wikipedia.org/wiki?curid=595213", "title": "Forame di Panizza", "text": "Il forame o foro di Panizza \u00e8 un'apertura presente solo nei coccodrilli che collega i due tronchi aortici alla base, ovvero immediatamente dopo l'impianto posto tra i due ventricoli.\nLa sua importanza incide soprattutto sulla vita prevalentemente acquatica di questi rettili: infatti la valvola (sita tra il ventricolo destro e il suo tronco aortico) ha la capacit\u00e0 di aprirsi e chiudersi durante l'immersione o quando l'animale respira al di fuori dell'acqua.\nIn pratica, il foro di Panizza funziona da \"shunt\" o dispositivo di smistamento: quando l'animale emerge dall'acqua la valvola tra il ventricolo destro e il suo rispettivo tronco aortico rimane chiusa, facendo fluire il sangue verso il tronco polmonare, cos\u00ec il sangue ossigenato che giunge al ventricolo sinistro pu\u00f2 fluire attraverso entrambi i tronchi aortici attraverso il foro di Panizza. Al contrario, durante l'immersione la valvola tra il ventricolo destro e il suo rispettivo tronco aortico si apre deviando il sangue che normalmente va nei polmoni nell\"arco aortico sistemico\", ci\u00f2 determina, nel ventricolo sinistro, una riduzione della pressione.\nLa limitazione della circolazione polmonare rappresenta un fattore di risparmio della via metabolica, limitando drasticamente l'afflusso di sangue ad un organo che provvisoriamente non sta funzionando e massimizzando l'utilizzo di sangue ossigenato accumulato. Questo permette, per esempio, ai loricati di restare sott'acqua per lunghi periodi senza respirare."}
{"id": "595217", "revid": "72563", "url": "https://it.wikipedia.org/wiki?curid=595217", "title": "Harald Bellachioma", "text": ""}
{"id": "595218", "revid": "72563", "url": "https://it.wikipedia.org/wiki?curid=595218", "title": "Harald il Chiaro", "text": ""}
{"id": "595219", "revid": "72563", "url": "https://it.wikipedia.org/wiki?curid=595219", "title": "Haraldr H\u00e1rfagri", "text": ""}
{"id": "595220", "revid": "72563", "url": "https://it.wikipedia.org/wiki?curid=595220", "title": "Harald H\u00e5rfager", "text": ""}
{"id": "595221", "revid": "23390", "url": "https://it.wikipedia.org/wiki?curid=595221", "title": "Associazione Americana degli Psichiatri", "text": ""}
{"id": "595230", "revid": "72265", "url": "https://it.wikipedia.org/wiki?curid=595230", "title": "Matrice di adiacenza", "text": ""}
{"id": "595231", "revid": "125870899", "url": "https://it.wikipedia.org/wiki?curid=595231", "title": "Elasmobranchii", "text": "Gli Elasmobranchi (Elasmobranchii) o Selaci sono una sottoclasse dei Condroitti che comprende due ordini di squali del Paleozoico (Cladoselaci, Pleuracanthodii), un ordine di squali moderni (Squaliformi) e il superordine Batoidea (che comprende razze, torpedini e pesci sega), inoltre comprendono anche l'ordine dei Orectolobiformes di cui fa parte ad esempio lo Squalo Balena. \nDescrizione.\nI membri della sottoclasse Elasmobranchi sono sprovvisti di vescica natatoria, presentano 5-7 paia di fessure branchiali in serie (comunicanti con l'esterno in modo individuale), pinna dorsale rigida e piccole scaglie placoidi (onde il nome: \"elasm\u00f3s\" o \"\u00e9lasma\" in greco significa 'placca'). I denti sono posizionati in diverse serie; la mascella superiore non \u00e8 fusa al cranio e la mascella inferiore \u00e8 articolata a quella superiore.\nSolitamente i pesci mantengono l'assetto nell'acqua con la vescica natatoria: tuttavia gli Elasmobranchi ne sono sprovvisti e mantengono l'assetto mediante grandi fegati che contengono grandi quantit\u00e0 di olio. Questo olio pu\u00f2 anche fungere da riserva nutriente in mancanza di cibo.\nGli squali che vivono in acque profonde sono oggetto di pesca industriale per il loro olio, perch\u00e9 il fegato di queste specie pu\u00f2 arrivare a pesare fino al 20% del peso totale di un individuo.\nEvoluzione.\nCi sono prove scientifiche dell'esistenza di elasmobranchi che risalgono a circa 450-420 milioni di anni fa, cio\u00e8 al periodo Ordoviciano. Questo significa che gli squali esistevano prima dei vertebrati terrestri e prima che molte piante avessero colonizzato le terre emerse. I resti fossili dei primi squali consistono essenzialmente di dentelli dermici. I pi\u00f9 antichi resti di denti, invece, risalgono a 400 milioni di anni fa. Si suppone inoltre che i primi squali fossero assai diversi da quelli odierni, che, per la maggior parte, hanno lasciato fossili risalenti al massimo a 100 milioni di anni fa.\nSpesso sono soltanto i denti e dentelli degli squali a essere ritrovati sotto forma di fossili, anche se spesso questi resti vengono rinvenuti in grandi quantit\u00e0. Solo in alcuni casi sono state ritrovate parti dello scheletro interno e, in casi ancor pi\u00f9 rari, fossili quasi completi di squalo. L'abbondanza di denti fossili \u00e8 spiegata dal fatto che in alcune specie di squalo vengono prodotte decine di migliaia di denti in pochi anni. Inoltre, essendo i denti formati da fosfato di calcio e apatite, il processo di fossilizzazione \u00e8 piuttosto rapido e semplice su di essi. Al contrario, gli squali hanno uno scheletro cartilagineo, e non osseo, che \u00e8 formato da migliaia di prismi in apatite divisi uno dall'altro. Quando uno squalo muore, la decomposizione causa la disgregazione di questi prismi, e quindi uno scheletro completo si conserva solo se il corpo morto dell'animale viene rapidamente sepolto dai sedimenti del fondale marino.\nUna delle forme di elasmobranchi pi\u00f9 antiche \u00e8 \"Cladoselache\", vissuto circa 370 milioni di anni fa, che \u00e8 stato ritrovato negli strati geologici del Paleozoico (in particolare del tardo Devoniano) in Ohio, Kentucky e Tennessee. A quell'epoca queste rocce formavano i morbidi sedimenti del fondale del vasto e poco profondo oceano che ricopriva la maggior parte dell'America settentrionale. \"Cladoselache\" era lungo pi\u00f9 o meno due metri ed era dotato di mascelle sottili e snelle. La sua dentatura era formata da numerose cuspidi appuntite, che perdeva con l'uso ripetuto. Dalla quantit\u00e0 di denti rinvenuti in ogni singolo ritrovamento si evince che \"Cladoselache\" non rimpiazzava i denti persi velocemente quanto gli squali odierni. La scoperta di intere code di pesci nei loro stomaci suggerisce che i \"Cladoselache\" fossero veloci nuotatori dotati di una grande agilit\u00e0. In ogni caso, a causa di alcune sue caratteristiche \"Cladoselache\" non pu\u00f2 essere considerato un vero squalo, ma costituisce un rappresentante di una linea gi\u00e0 specializzata (bench\u00e9 antichissima).\nGli elasmobranchi fossili databili tra 360 e 150 milioni di anni fa si possono assegnare a varie categorie, alcune delle quali di incerta collocazione sistematica. Molti di questi gruppi primitivi si svilupparono tra il Devoniano e il Carbonifero, e produssero una serie di animali di forme e dimensioni molto variabili, in realt\u00e0 non strettamente imparentati con gli odierni squali. Molte di queste forme, infatti, sembrerebbero pi\u00f9 strettamente imparentati con gli olocefali, attualmente rappresentati dalla chimera. Tra i vari gruppi di \"falsi squali\" si ricordano:\nElasmobranchi simili agli squali odierni, in ogni caso, apparvero nel corso del Carbonifero. Tra questi si ricordano:\nTassonomia.\nClassificazione tassonomica:\nSecondo ITIS, FishBase &amp; ADW :\nPer altri autori:\nSecondo WRMS :"}
{"id": "595233", "revid": "77358", "url": "https://it.wikipedia.org/wiki?curid=595233", "title": "Riserva naturale Ciane-Saline", "text": ""}
{"id": "595234", "revid": "33689", "url": "https://it.wikipedia.org/wiki?curid=595234", "title": "Wallari", "text": " Appartenne alla dinastia degli Arodingi. Gli successe Gaidulfo.\nTestimonia Paolo Diacono:"}
{"id": "595237", "revid": "767487", "url": "https://it.wikipedia.org/wiki?curid=595237", "title": "Distretto di Byt\u010da", "text": "Il distretto di Byt\u010da (\"okres Byt\u010da\") \u00e8 un distretto della regione di \u017dilina, nella Slovacchia centrale.\nFino al 1918, il distretto era parte della contea Ungherese di Tren\u010d\u00edn.\nSuddivisione amministrativa.\nIl distretto \u00e8 composto da 1 citt\u00e0 e 11 comuni:"}
{"id": "595240", "revid": "777251", "url": "https://it.wikipedia.org/wiki?curid=595240", "title": "American Psychological Association", "text": "L'American Psychological Association (APA) \u00e8 un'associazione di categoria che rappresenta gli psicologi negli Stati Uniti d'America. Ha circa 150.000 soci e un bilancio annuale di 70 milioni di dollari. A volte pu\u00f2 essere confusa con l'American Psychiatric Association, che utilizza lo stesso acronimo.\nStoria.\nLa missione statutaria dell'APA \u00e8: \"L'avanzamento della psicologia come scienza, come professione e come un mezzo per promuovere la salute, l'educazione e il benessere umano\".\nL'APA venne fondata nel luglio del 1892 presso la Clark University da un gruppo di 26 membri. Il suo primo presidente fu Granville Stanley Hall. Esistono attualmente 56 classificazioni professionali nell'APA. L'associazione \u00e8 accreditata in 58 stati e con diverse associazioni provinciali e territoriali.\nIl programma dell'APA sull'uso del titolo di \"psicologo\" \u00e8 contenuto nel \"General Guidelines for Providers of Psychological Services\": \"Gli psicologi hanno una laurea in psicologia rilasciata da universit\u00e0 accreditate a livello regionale o da scuole professionali\" e costituiscono \"riferimento per lauree di secondo grado per le posizioni di consulente, specialisti, clinici e cos\u00ec via.\" Una breve definizione di \"psicologo\" \u00e8 la seguente: \"lo studioso della mente e del comportamento\".\nA causa del dominio della psicologia clinica all'interno dell'APA, alcuni gruppi di ricerca si sono allontanati dall'associazione. Tra questi vi sono la \"Psychonomic Society\" che si allontan\u00f2 nel 1959 (con un orientamento cognitivo), e l\"'Association for Psychological Science\" (che, fino al 1988 si chiamava \"American Psychological Society\" e che si concentra prevalentemente sulla scienza e sulla ricerca in psicologia) agli inizi del 2006. All'interno dell'APA, lo \"Science Directorate\" fornisce sostegno e pubblicit\u00e0.\nStile APA (\"APA style\").\nL'APA \u00e8 nota in particolare per lo stile APA (\"APA style\"), una modalit\u00e0 di scrittura e di formattazione della documentazione scientifica psicologica ampiamente utilizzato in varie branche delle scienze sociali e, ovviamente, in psicologia. Tale stile \u00e8 disponibile nel manuale \"Publication Manual of the American Psychological Association\". Nel manuale si possono trovare le linee guida per la buona scrittura dei manoscritti scientifici, per la loro formattazione e anche per l'inserimento delle fonti bibliografiche nei manoscritti stessi, l'APA adotta infatti un particolare sistema di citazione delle fonti bibliografiche.\nPsycINFO.\nPsycINFO \u00e8 la base di conoscenza online chiusa e proprietaria dell'American Psychological Association, che la tiene aggiornata a cadenza settimanale e la distribuisce anche tramite rivenditori terzi. \nEsso sostituisce la pubblicazione \"Psychological Abstracts\", che nel 2000 fu unita alla sua versione integrale in CD-ROM (chiamata \"PsycLIT\") e dismessa definitivamente sei anni pi\u00f9 tardi. \nAl 2013, PsycINFO comprendeva 3.5 milioni di record della letteratura psicologica, formati da titoli di articoli, capitoli di libri, libri interi e dissertazioni (indicizzate da Dissertation Abstracts International). I record erano estratti da pi\u00f9 di 2.540 riviste sottoposte a revisione paritaria, afferenti a 49 Paesi e 27 lingue, con titoli non inglesi e romanizzati registrati a partire dal 1978.\nAl suo interno, sono forniti gli abstract in lingua inglese di tutti i record datati successivamente al 1995, e, per le dissertazioni, a partire dal 1967. \nOgni record \u00e8 associato ad una classe di metadati, sempre in inglese: \nI record delle monografie presentano l'indice dei contenuti del libro."}
{"id": "595245", "revid": "92723", "url": "https://it.wikipedia.org/wiki?curid=595245", "title": "Distretto di Topo\u013e\u010dany", "text": "Il distretto di Topo\u013e\u010dany (in slovacco: \"okres Topo\u013e\u010dany\") \u00e8 un distretto della regione di Nitra, nella Slovacchia occidentale.\nFino al 1918, il distretto era parte del comitato di Nyitra.\nSuddivisione amministrativa.\nIl distretto \u00e8 composto da 1 citt\u00e0 e 53 comuni:"}
{"id": "595247", "revid": "287204", "url": "https://it.wikipedia.org/wiki?curid=595247", "title": "Distretto di Topolcany", "text": ""}
{"id": "595248", "revid": "287204", "url": "https://it.wikipedia.org/wiki?curid=595248", "title": "Distretto di Bytca", "text": ""}
{"id": "595250", "revid": "729019", "url": "https://it.wikipedia.org/wiki?curid=595250", "title": "Strada statale 237 del Caffaro", "text": "La strada statale 237 del Caffaro (SS 237), ora strada provinciale Bresciana 237 ex strada statale del Caffaro (SP BS ex SS 237) in Lombardia, \u00e8 una strada provinciale italiana che interessa la provincia di Brescia e la provincia autonoma di Trento. Ha origine a Brescia da via Triumplina e termina a Sarche di Madruzzo innestandosi nella strada statale 45 bis Gardesana Occidentale dopo un percorso di 109,785\u00a0km.\nStoria.\nLa strada statale 237 venne istituita nel 1959 con il seguente percorso: \"Innesto S.S. n. 11 a Brescia - Lago d'Idro - Tione di Trento - Innesto S.S. n. 45-\"bis\" presso Sarche.\" Tale strada era gi\u00e0 stata statale fino al 1932, e costituiva un tratto dell'originaria SS 45.\nIn seguito al decreto legislativo 2 settembre 1997, n\u00b0 320, dal 1\u00ba luglio 1998, la gestione del tratto trentino \u00e8 passata dall'ANAS alla Provincia autonoma di Trento. Quest'ultima ha lasciato la classificazione e la sigla di statale (SS) alla strada, poich\u00e9 non si tratta di un trasferimento dal demanio dello Stato a quello delle Regioni, ma di una delega in materia di viabilit\u00e0 e pertanto la titolarit\u00e0 resta sempre in capo allo Stato.\nIn seguito invece al decreto legislativo n. 112 del 1998, dal 2001 la gestione del tratto lombardo \u00e8 passata dall'ANAS alla Regione Lombardia, che ha provveduto al trasferimento dell'infrastruttura al demanio della Provincia di Brescia.\nPercorso.\nInizialmente la strada, con un andamento tipicamente pianeggiante, attraversa la Valle del Garza (valle di Nave), passando a nord del monte Maddalena e transitando per i comuni di Bovezzo e Nave. Superato il comune di Caino (Italia) in prossimit\u00e0 del colle Sant'Eusebio la pendenza inizia a crescere, con tornanti e curve in rapida successione per poi discendere in Val Sabbia. Quest'ultimo tratto \u00e8 anche chiamato le coste di Sant'Eusebio ed \u00e8 meta di ciclisti e motociclisti soprattutto nei fine settimana. A questo punto la strada risale la Val Sabbia passando per Odolo, Preseglie, Barghe, Vestone, Lavenone ed Idro per poi costeggiare la sponda occidentale del lago d'Idro, dove in localit\u00e0 Sant'Antonio diparte la strada statale 669 del Passo di Crocedomini che conduce all'omonimo passo risalendo la Valle del Caffaro. Al km 56 dopo l'abitato di Ponte Caffaro (frazione di Bagolino) la strada attraversa il fiume Caffaro ed entra in Trentino. Il tracciato prosegue verso nord attraverso le Valli Giudicarie passando per i comuni di Storo (innesto con strada statale 240 di Loppio e di Val di Ledro che collega Storo a Rovereto passando per Riva del Garda), Condino, Cimego, Pieve di Bono, Roncone, Bondo e Breguzzo. Nei pressi di Tione di Trento vi \u00e8 l'innesto con la strada statale 239 di Campiglio che proseguendo verso nord conduce in Val di Sole attraversando alcune localit\u00e0 turistiche quali Pinzolo e Madonna di Campiglio. La SS 237 prosegue invece verso est passando per Ragoli e Bleggio Inferiore dove in localit\u00e0 Ponte Arche inteseca la strada statale 421 dei Laghi di Molveno e Tenno. A questo punto dopo una serie di gallerie e di tornanti che conducono nella Valle del Sarca la strada giunge a Sarche di Calavino dove ha termine innestandosi nella strada statale 45 bis Gardesana Occidentale.\nProgetti di ammodernamento.\nL'ex strada statale 237 del Caffaro, essendo il pi\u00f9 breve collegamento diretto tra le citt\u00e0 della pianura lombarda e due importanti poli turistici (il Lago d'Idro e Madonna di Campiglio) costituisce, nei periodi di intenso afflusso, un vero e proprio collo di bottiglia, in entrambe le direzioni. I punti critici sono, ovviamente, gli attraversamenti dei centri abitati della Val Sabbia e delle Giudicarie, dove la strada rappresenta anche la principale arteria dei centri stessi, presentando pertanto una sede stradale stretta e innumerevoli incroci a raso.\nPer questa ragione, sono in atto i lavori di costruzione di una variante a scorrimento veloce, parte della quale \u00e8 gi\u00e0 in esercizio, che eviti l'attraversamento dei centri della bassa Val Sabbia, sino a Vestone. Questa variante \u00e8 connessa alla strada statale 45 bis Gardesana Occidentale.\nNel tratto trentino sono stati recentemente realizzati gli ammodernamenti nel tratto Tione di Trento Breguzzo ed \u00e8 stato realizzato lo svincolo per la Valle di Daone. Dal 2016 \u00e8 in costruzione il tratto extraurbano di Pieve di Bono dai Forti di Lardaro, in sponda sinistra del fiume Chiese, mediante un viadotto e una galleria.\nA Condino in data 8 febbraio 2008 \u00e8 stata sottoscritta una convenzione fra i presidenti della provincia di Brescia e di Trento per un importo di circa 76 milioni di euro ripartiti al 50% fra le due province per l'ammodernamento del tratta Ponte Re, Vestone, Idro, Ponte Caffaro nel comune di Bagolino al confine con il Trentino."}
{"id": "595251", "revid": "1305772", "url": "https://it.wikipedia.org/wiki?curid=595251", "title": "Apa", "text": ""}
{"id": "595252", "revid": "21880", "url": "https://it.wikipedia.org/wiki?curid=595252", "title": "Riserva Naturale Orientata del Fiume Fiumefreddo", "text": ""}
{"id": "595256", "revid": "92723", "url": "https://it.wikipedia.org/wiki?curid=595256", "title": "Distretto di \u0160a\u013ea", "text": "Il distretto di \u0160a\u013ea (in slovacco: \"okres \u0160a\u013ea\") \u00e8 uno dei 79 distretti della Slovacchia, situato nella regione di Nitra, nella parte occidentale del Paese.\nFino al 1918, la maggior parte del territorio dell'attuale distretto era parte del comitato di Nyitra, eccetto una piccola area ad ovest intorno a Diakovce, Te\u0161ed\u00edkovo e \u017dih\u00e1rec che faceva parte del comitato di Pozsony.\nSuddivisione amministrativa.\nIl distretto \u00e8 composto da 1 citt\u00e0 e 12 comuni:"}
{"id": "595258", "revid": "965985", "url": "https://it.wikipedia.org/wiki?curid=595258", "title": "Switchfoot", "text": "I Switchfoot sono un gruppo musicale rock statunitense, formato a San Diego, California, nel 1996.\nStoria.\nIl gruppo si fond\u00f2 nel 1996 col nome di Chin Up, di cui facevano parte Jon, Tim e Chad alla batteria. Dopo aver suonato in parecchi spettacoli, nel 1997 il gruppo fu contattato da Charlie Peacock e firmarono un contratto con la , una divisione della Sparrow Records. Decisero cos\u00ec di cambiare il loro nome in Switchfoot. Con la re:think, gli Switchfoot pubblicarono i loro primi tre album: \"The Legend of Chin\", \"New Way to Be Human\" e \"Learning to Breathe\".\nDei tre primi album, fu \"Learning to Breathe\" ad avere il maggiore successo. LA RIAA lo nomin\u00f2 disco d'oro ed in seguito ebbe addirittura un Grammy come miglior album pop-rock.\nNel 2002, gli Switchfoot ebbero un ruolo fondamentale nella colonna sonora del film \"I passi dell'amore\". L'attrice e cantante Mandy Moore, l'attrice principale del film, cant\u00f2 la canzone dei Switchfoot \"Only Hope\" durante una scena.\nNel 2003, gli Switchfoot realizzarono il loro debutto nella Columbia Records: \"The Beautiful Letdown\", che rappresenta un'evoluzione del gruppo. Fu introdotto un nuovo componente: il tastierista Jerome Fontamillas, ex membro di due gruppi industrial, i Mortal e i Folt Zandura. Jerome, per\u00f2, gi\u00e0 faceva tour con gli Switchfoot dal 2000, dopo l'uscita di \"Learning to Breathe\".\n\"The Beautiful Letdown\" fu nominato doppio platino per aver venduto oltre 2,6 milioni di copie. Ci fu anche un enorme successo radio per i due singoli \"Meant to Live\" e \"Dare You To Move\". In particolare quest'ultimo brano \u00e8 inserito nella colonna sonora del film \"I passi dell'amore - A Walk to Remember\" e negli episodi 1.08 e 2.05 del telefilm One Tree Hill. Dopo il successo di questo album usc\u00ec il primo DVD live del gruppo \"Live in San Diego\", che fu anch'esso nominato platinum. Altri singoli minori da questo album furono \"This Is Your Life\" e \"Gone\". Nel 2005, gli Switchfoot ebbero cinque nominazioni Dove Award e ne vinse quattro, incluso Artista dell'anno.\nNel 2005, con l'uscita dell'album \"Nothing is Sound\", gli Switchfoot annunciarono che il chitarrista Drew Shirley era diventato il quinto membro del gruppo, dato che Drew faceva i tour con loro gi\u00e0 dal 2003. Con l'entrata di Drew, gli Switchfoot si adattarono a un suono molto pi\u00f9 forte e pi\u00f9 \"dark\" del precedente. Per la promozione dell'album, gli Switchfoot registrarono un video musicale per il singolo \"Stars\". Il secondo singolo, invece, fu \"We Are One Tonight\", che usc\u00ec nel 2006.\nIl 26 dicembre 2006 \u00e8 uscito il quinto album del gruppo, \"Oh! Gravity\". All'uscita fu subito nominato il n. 1 sulla iTunes Album Chart. Per promuovere l'album fu resa pubblica la canzone \"Dirty Second Hands\", ma il primo singolo dell'album fu \"Oh! Gravity.\" mentre il secondo fu \"Awakening\".\nIl settimo album \u00e8 uscito il 10 novembre 2009. Il suono \u00e8 molto pi\u00f9 carico e potente dei precedenti lavori, complice anche la nuova produzione affidata a Rob Cavallo. Il singolo promozionale \u00e8 \"Mess of Me\".\nL'ottavo album in studio \u00e8 uscito il 27 settembre 2011, anticipato il 27 luglio dal singolo \"Dark Horses\". \"Vice Verses\" ha debuttato all'ottava posizione della classifica Billboard 200.\nIl 10 gennaio 2014 viene pubblicato il nono album in studio del gruppo, \"Fading West\"."}
{"id": "595267", "revid": "1677399", "url": "https://it.wikipedia.org/wiki?curid=595267", "title": "Renzo Furlan", "text": "Carriera.\nCresciuto a Cimetta di Codogn\u00e9, destrimano, sposato con l'ex tennista italiana Nathalie Baudone, divent\u00f2 professionista nel 1988.\nNel suo palmar\u00e8s vanta 2 tornei ATP su sette finali disputate.\nIl suo miglior risultato nei tornei del Grande Slam \u00e8 rappresentato dai quarti di finale raggiunti al Roland Garros nel 1995, quando perse con Sergi Bruguera (vincitore delle due precedenti edizioni del torneo) per 2-6, 5-7, 2-6.\nIl 24 maggio del 1992, sulla terra battuta di Bologna, raggiunse la sua prima finale ATP in carriera, dove fu battuto da Jaime Oncins per 6-2, 6-4.\nIl 14 giugno del 1992, al torneo di Firenze, usc\u00ec nuovamente sconfitto in finale. A negargli la gioia del trionfo fu Thomas Muster, che si aggiudic\u00f2 il torneo con lo score di 6-3, 1-6, 6-1. \nNel 1992 Furlan rappresent\u00f2 l'Italia alle Olimpiadi estive di Barcellona, dove arriv\u00f2 al terzo turno, battuto da Jordi Arrese (poi medaglia d'argento).\nIl 15 agosto del 1993, sul rosso di San Marino, fu ancora Thomas Muster a imporsi, con un doppio 7-5.\nIl 1994 fu l'anno della conquista dei suoi 2 titoli ATP. Il primo arriv\u00f2 il 6 febbraio sul cemento indoor di San Jose, dove nella finale super\u00f2 Michael Chang, n\u00ba 9 ATP, col punteggio di 3-6, 6-3, 7-5. Fu la seconda delle sue 7 vittorie in carriera contro un top 10, grazie alla quale divent\u00f2 il quindicesimo giocatore italiano ad aggiudicarsi un trofeo del circuito maggiore e il quinto a conquistare un titolo sconfiggendo in finale un giocatore classificato tra i primi 10 del ranking mondiale.\nIl 20 marzo del 1994 si aggiudic\u00f2 il suo secondo torneo, sulla terra battuta di Casablanca, battendo in finale Karim Alami per 6-4, 6-2.\nIl 22 ottobre del 1995, sul sintetico di Pechino, raggiunse la sua settima finale in carriera. Dall'altra parte della rete ritrov\u00f2 Michael Chang, che col punteggio di 7-5, 6-3 vendic\u00f2 la sconfitta di San Jose aggiudicandosi il titolo.\nIl 12 febbraio 1996, grazie alla posizione numero 26 nel ranking ATP, divent\u00f2 il nuovo numero uno italiano. Nel 1996 prese parte alle Olimpiadi di Atlanta, dove fu sconfitto nei quarti di finale da Leander Paes.\nIl 23 marzo del 1997 fu la data della sua ultima finale ATP. Sul sintetico di San Pietroburgo, si arrese col punteggio di 6-3, 6-4 a Thomas Johansson.\nCon la squadra italiana di Coppa Davis, giunse in semifinale nelle edizioni 1996 e 1997.\nFurlan \u00e8 il sesto tennista italiano in ordine di tempo (su un totale di 11) a essere entrato tra i primi 20 giocatori del mondo dall'introduzione della classifica computerizzata. Con il 19\u00ba posto del 15 aprile 1996 vanta la nona migliore classifica ATP raggiunta da un tennista italiano.\nAllenatore.\nNella sua attivit\u00e0 di coach, segu\u00ec la campionessa del Roland Garros Francesca Schiavone e Simone Bolelli."}
{"id": "595272", "revid": "115533", "url": "https://it.wikipedia.org/wiki?curid=595272", "title": "Campo di Higgs", "text": ""}
{"id": "595278", "revid": "767487", "url": "https://it.wikipedia.org/wiki?curid=595278", "title": "Le cronache di Raistlin", "text": "Le Cronache di Raistlin sono un ciclo di due libri fantasy scritti da Margaret Weis, con la collaborazione di Don Perrin, ed editi dalla TSR.\nIl ciclo.\nScritte e pubblicate dopo le \"Cronache di Dragonlance\" e le \"Leggende di Dragonlance\", le \"Cronache di Raistlin\" raccontano per\u00f2 di vicende cronologicamente antecedenti alle due collane. La narrazione \u00e8 infatti incentrata sull'infanzia e sull'adolescenza del giovane mago Raistlin Majere e del suo gemello Caramon, nel calderone di eventi che porteranno un giorno allo scoppiare della Guerra delle Lance.\nLa trama \u00e8 basata sulla versione romanzata dei moduli di avventura per il gioco di ruolo \"Dungeons &amp; Dragons\" della serie DL, pubblicato anch'esso dalla TSR.\nTrama.\n\"Raistlin - L'alba del male\".\nTempi duri si avvicinano per i popoli di Krynn. La Guerra delle Lance \u00e8 alle porte, ma per ora solo i maghi sono in grado di scorgerne l'inizio: al capo della Torre dell'Alta Stregoneria di Wayreth, Par-Salian, \u00e8 affidato il compito di cercare una spada abbastanza potente da ergersi, un giorno, contro le orde che si stanno ammassando in silenzio.\nLa scelta cade quasi per caso su Raistlin Majere, un ragazzino nativo di Solace, che alla sua costituzione fisica debole e fragile contrappone una mente affilata e geniale. Afflitto da un grave malessere fisico fin dalla nascita, Raistlin \u00e8 oggetto, oltre che della snervante cura del gemello Caramon, delle preoccupazioni della sorellastra, che teme per il suo futuro vedendolo cos\u00ec gracile: grazie all'intercessione di Kitiara, Raistlin riesce per\u00f2 a suscitare la curiosit\u00e0 del mago viaggiatore Antimodes, che decide di farsi carico delle spese per l'istruzione di questo bambino prodigioso alla scuola di magia.\nComincia cos\u00ec l'addestramento del giovane mago, che con l'aiuto degli amici - i personaggi che riappariranno nelle \"Cronache\" - impara a conoscere l'animo degli uomini e soprattutto il proprio. Alla fine, durante la Prova nella Torre dell'Alta Stregoneria, Raistlin far\u00e0 quel fatale incontro che gli permetter\u00e0 di sconfiggere la Regina delle Tenebre, ma che in cambio gli coster\u00e0 la salute e la libert\u00e0.\n\"Raistlin - I fratelli in armi\".\nIl secondo ed ultimo libro dedicato all'addestramento dei gemelli Caramon e Raistlin Majere narra della loro esperienza come mercenari nell'esercito del Barone Pazzo, Ivor di Langtree, un nobile votato alle cause buone ed onorevoli, che viene reclutato con l'inganno in una terribile ed ingiusta battaglia contro la cittadina di Fine della Speranza.\nLa battaglia, promossa dal generale delle truppe dei draghi Lord Ariakas, con un motivo tanto futile quanto ingiustificato, \u00e8 in realt\u00e0 un pretesto per un proposito ben pi\u00f9 losco: sotto suggerimento della Regina delle Tenebre, infatti, il Signore dei Draghi intende mandare un manipolo scelto di uomini per rubare le uova dei draghi buoni, che riposano nella montagna alla quale la cittadella \u00e8 addossata, ed usarle per i propri loschi affari.\nDisgrazia vuole che il \"manipolo scelto\" sia composto da due soli elementi: Kitiara, sorellastra dei gemelli, all'inizio della sua scalata al potere degli Eserciti dei Draghi, ed Immolatus, un drago rosso sanguinario e decisamente inaffidabile. I gemelli si trovano cos\u00ec, senza saperlo, a combattere dalla stessa parte della sorellastra che non vedono da anni. Sar\u00e0 per\u00f2 grazie a loro, ed all'intervento prezioso del loro amico mezzo kender Scrounger, che si eviteranno in un sol colpo due grosse disgrazie, ossia la distruzione della pacifica cittadina e delle uova dei draghi metallici."}
{"id": "595279", "revid": "458401", "url": "https://it.wikipedia.org/wiki?curid=595279", "title": "Ammit", "text": "Ammit (chiamata anche Ammut, Ammet, Ahemait o Divoratrice) \u00e8 una creatura mostruosa della mitologia egizia. Creatura mostruosa nota anche come \"Divoratrice dei morti\", \"Mangiatrice dei cuori\" e \"Grande della morte\".\nTalvolta il nome \u00e8 anche scritto come:\nO29-G17-G17-M17-M17-X1-F10-F27 \"ammyt\" oppure\nD36-G17-F10-G17-X1*Z2:A14 \"ammwt\"\nAmmit non era venerata; al contrario, impersonava tutto ci\u00f2 che gli Egiziani temevano, minacciando di condannarli ad un'eterna irrequietezza se non avessero seguito i principi del Ma'at. Le parti animali che ne compongono il corpo appartengono a specie molto temute in antichit\u00e0 (ippopotamo, leone e coccodrillo) malgrado considerate sacre.\nDescrizione.\nIl muso di Ammit \u00e8 come quello del coccodrillo; la testa, le zampe anteriori e il tronco del corpo sono di leonessa, mentre la parte posteriore assomiglia a quella dell'ippopotamo. Gli studiosi ipotizzano che sulla testa porti una specie di \u00abchioma\u00bb fatta di piume di uccello ma pi\u00f9 verosimilmente trattasi di criniera di leone.\nIl mito.\nLa Divoratrice assiste al rito della psicostasia insieme agli Dei del Tribunale di Osiride. Se il cuore del defunto pesa pi\u00f9 della Piuma di Maat viene dato in pasto ad Ammit e la sua anima condannata all'oblio. Non pu\u00f2, cio\u00e8, proseguire il suo viaggio nell'Aldil\u00e0 e riabbracciare i suoi cari.\nAmmit \u00e8 citata nel \"Libro dei morti\" ovvero delle \"Formule dell'uscire al giorno\" al capitolo 125."}
{"id": "595280", "revid": "287204", "url": "https://it.wikipedia.org/wiki?curid=595280", "title": "Torre degli Ercolani", "text": "La torre degli Ercolani si eleva snella e possente nella citt\u00e0 di Ascoli Piceno. La sua architettura appartiene al complesso medioevale di arte romanica che insieme al palazzetto Longobardo costituisce l'unico esempio cittadino di \"palatium-turris\" giunto integro fino ai nostri giorni. \nStoria.\nFu costruita tra il XII e il XIII secolo seguendo i canoni delle torri gentilizie che sorgevano numerose nella citt\u00e0 di Ascoli in quel periodo.\nArchitettura.\nLa costruzione sviluppa un'altezza di 34,5 metri e si eleva da una pianta quadrata. \nPer la sua realizzazione, furono utilizzati conci squadrati di travertino, materiale di grande solidit\u00e0 che le ha conferito robustezza. Sulla facciata principale si evidenziano, ai lati dell'ingresso, nella zona della base della murazione alcuni strati di grossi blocchi di reimpiego di et\u00e0 romana. Inoltre, gli sconosciuti artefici per darle maggiore stabilit\u00e0, la rastremarono verso l'alto. \nLa modesta porta d'ingresso, m. 82x0.68, presenta un timpano triangolare, posto sull'architrave, tagliato da una fenditura orizzontale. \nQuesto \u00e8 un elemento decorativo piuttosto ricorrente nell'edilizia delle torri gentilizie ascolane, uno simile si trova anche sulla porta del battistero di san Giovanni. \nIl significato che pi\u00f9 comunemente si attribuisce a questo triangolo \u00e8 il richiamo alchemico al simbolo dell'aria, quasi che i fortilizi urbani volessero sfidare l'elevazione verso il cielo. \n\u00c8 anche l'elemento decorativo che ingentilisce questi edifici di per s\u00e9 piuttosto austeri. \nLa torre era intesa come una trasposizione urbana del castello, luogo in cui la consorteria si asserragliava in caso di pericolo. \nCome nelle rocche, la torre era predisposta ad ospitare difese volanti, nella maggior parte dei casi bertesche e caditoie, usate come posizione di avvistamento e postazione di tiro. \nAncora oggi sono visibili, sulle pareti libere della torre, delle mensole, poste in serie alternata di conci sporgenti di 7 centimetri, che erano i basamenti necessari per allestire ballatoi di legno da cui si lanciavano olio bollente e frecce contro gli attaccanti.\nSui lati della fabbrica sono presenti, a diverse altezze, aperture rimurate utilizzate come accessi che erano idonee anche per dare luce all'ambiente interno.\nL'interno.\nLo spazio interno della torre \u00e8 ripartito in tre piani ognuno dei quali \u00e8 coperto da una volta a botte."}
{"id": "595282", "revid": "767487", "url": "https://it.wikipedia.org/wiki?curid=595282", "title": "Josh Ritter", "text": "Biografia.\nRitter inizia a scrivere canzoni quando ancora frequenta l'Oberlin College. Il suo stile ha radici nella tradizione della musica folk e delle ballate, e Ritter sente molto l'influenza di Bob Dylan e Leonard Cohen.\nRitter partecipa all'edizione del 2002 del Newport Folk Festival e all'edizione del 2005 dell'Oxegen Festival, ed ha aperto concerti per artisti come Joan Baez e Damien Rice. Di recente, la stessa Baez ha pubblicato la sua versione della canzone \"Wings\".\nNel 2003 esce \"Hello Starling\", che debutta al secondo posto in classifica in Irlanda, nel 2005 il disco viene rimasterizzato ed edito da V2 Records.\nNel 2006 Josh pubblica \"The Animal Years\", seguito nel 2007 da \"The Historical Conquests of Josh Ritter\" che hanno ottenuto un buon numero di recensioni positive.\nDel 2010 \u00e8 invece \"So Runs the World Away\" che \u00e8 considerato il suo disco pi\u00f9 sofferto \nNel 2011 pubblica con The Royal City Band un doppio album dal vivo con DVD, \"Live At The Iveagh Gardens\" registrato a Dublino.\nDopo l'uscita di un EP (\"Bringing in the Darlings\") nel 2012, nel marzo 2013 esce con un nuovo album \"The Beast in its Tracks\", di fatto un concept-album interamente dedicato alla fine del proprio matrimonio."}
{"id": "595288", "revid": "1906976", "url": "https://it.wikipedia.org/wiki?curid=595288", "title": "Cesare Franco (compositore)", "text": "Biografia.\nNacque da Francesco Paolo Franco e Rosa Squicciarini in una famiglia di musicisti: oltre al padre, si dedicarono alla musica anche i fratelli Peppino, prolifico poeta di versi dialettali, e Giacomo, fecondo compositore dilettante e suo vice nella direzione della Schola cantorum Caeciliana di Acquaviva, che lui stesso aveva fondato. Tra i parenti da annoverare anche Cesarino Franco, cugino di primo grado, figlio della sorella di sua madre, Aurelia Squicciarini.\nNella citt\u00e0 natia visse gli anni dell'infanzia e della prima adolescenza, frequentando le scuole di grado inferiore. Fu avviato agli studi nel Seminario vaticano di Roma prima e all'Universit\u00e0 Gregoriana dopo, ove consegu\u00ec la laurea in teologia e filosofia. Il 19 marzo 1908 fu ordinato sacerdote.\nMusicalmente, invece, si form\u00f2 da solo, aiutato in famiglia e da monsignor Raffaele Casimiri, che gli impart\u00ec alcune lezioni; tuttavia il Pontificio istituto di musica sacra di Roma, di cui era presidente padre Angelo De Santi, gli confer\u00ec \"ad honorem\" il diploma di magistero in composizione sacra. Fu vicedirettore della Cappella Sistina.\nSu designazione di Lorenzo Perosi, nel 1912 fu chiamato a sostituire il maestro Pasquale La Rotella nella direzione della cappella di San Nicola di Bari, dove rimase circa 25 anni.\nOttimo educatore di voci puerili, segu\u00ec il Casimiri e la Polifonica romana, come vicedirettore, nelle prime tourn\u00e9e americane. Insegn\u00f2 composizione al liceo musicale \"Piccinni\" di Bari, di cui fu uno dei fondatori.\nLe sue composizioni ammontano a circa 100, fra cui i \"Canti dedicati a San Nicola\". I primi tre canti sono maggiormente eseguiti durante le funzioni liturgiche della basilica di San Nicola. \"Salve, o Nicola fulgido\", considerato il suo capolavoro, \u00e8 una delle sue composizioni musicali pi\u00f9 conosciute."}
{"id": "595290", "revid": "154893", "url": "https://it.wikipedia.org/wiki?curid=595290", "title": "Guantanamo Bay detainment camp", "text": ""}
{"id": "595291", "revid": "599013", "url": "https://it.wikipedia.org/wiki?curid=595291", "title": "Iir", "text": ""}
{"id": "595292", "revid": "399", "url": "https://it.wikipedia.org/wiki?curid=595292", "title": "Museo della civilt\u00e0 contadina (Ateleta)", "text": "Il museo della civilt\u00e0 contadina \u00e8 un museo che racconta la storia di Ateleta e che custodisce oggetti e ambienti della civilt\u00e0 contadina.\nUna prima sezione \u00e8 dedicata alla storia di Ateleta, le cui origini risalgono al XII secolo, testimoniate da reperti dei primi insediamenti sulle montagne. Alcuni libri, foto e riproduzioni di antichi documenti ripercorrono gli eventi principali: tra questi, la fondazione nel 1811 con atto del Re di Napoli Gioacchino Murat e la distruzione del centro abitato nel novembre del 1943 ad opera delle truppe tedesche, con la morte di circa 120 persone durante la seconda guerra mondiale.\nGli oggetti della vita contadina sono stati donati dalle persone del paese e sono esposti in un percorso di sei sale: i mezzi di trasporto, i lavori della terra e l\u2019allevamento degli animali, i diversi mestieri artigiani, gli ambienti della cucina e quelli della camera da letto.\nIl Museo \u00e8 stato creato, a partire dal 1984 e con anni di ricerche nelle contrade del paese, dal prof. Francesco Le Donne con gli obiettivi di recuperare oggetti e strumenti di uso quotidiano, ma ormai in disuso, e di conservarli per tramandare alle generazioni future la memoria e i valori di una civilt\u00e0 contadina scomparsa.\nIl Museo \u00e8 stato inizialmente ospitato negli ambienti del Municipio in piazza Carolina. Con provvedimento della Regione Abruzzo n. 6511 del 6 dicembre 1992 il Museo \u00e8 stato riconosciuto ufficialmente ai sensi della Legge 44/1992 in materia di musei di enti locali o di interesse locale.\nNel marzo del 2006 il Museo \u00e8 stato dedicato alla memoria del prof. Francesco Le Donne. Nel 2011, in occasione delle celebrazioni per il secondo centenario della fondazione del paese, il Museo \u00e8 stato trasferito nel parco Comunale in una nuova sede che si caratterizza per un percorso e spazi espositivi dal disegno contemporaneo ed essenziale. Di fronte all\u2019ingresso del Museo, un dipinto murale realizzato nel 2018 completa il racconto della storia del paese.\nIl Museo \u00e8 regolarmente aperto nel periodo estivo. Pu\u00f2 essere agevolmente visitato negli altri giorni contattando il Comune. L\u2019ingresso \u00e8 gratuito."}
{"id": "595295", "revid": "599013", "url": "https://it.wikipedia.org/wiki?curid=595295", "title": "Emiliano Viviano", "text": "Biografia.\nIl 7 aprile 2008, dopo cinque anni di convivenza, si \u00e8 sposato con Manuela Tosini, all'epoca suo procuratore sportivo, da cui ha avuto Viola (nata il 16 agosto 2009 e il cui nome \u00e8 dovuto al tifo di Viviano per la Fiorentina) e Lorenzo.\nTifoso della , \u00e8 stato un abbonato della Curva Fiesole anche da professionista, in quanto ai tempi del Brescia giocava il sabato ed aveva quindi la domenica libera.\nCaratteristiche tecniche.\nMolto abile nell'opporsi ai calci di rigore, \u00e8 un portiere reattivo che d\u00e0 il meglio di s\u00e9 tra i pali; \u00e8 meno sicuro nelle uscite alte.\nCarriera.\nClub.\nGli esordi nella Fiorentina, Brescia e Cesena.\nDopo aver cominciato nel Dopolavoro Ferroviario Firenze e nella Polisportiva Firenze Ovest, \u00e8 cresciuto nel vivaio della Fiorentina, squadra di cui \u00e8 tifoso, venendo poi acquistato (a seguito del fallimento della societ\u00e0 viola nell'estate del 2002) dal Brescia. Dopo due anni nella Primavera del Brescia, nella stagione 2004-2005 viene mandato in prestito al , in Serie B. Debutta tra i professionisti l'11 settembre 2004, a 18 anni, entrando nel secondo tempo della partita - (1-0) dopo l'espulsione del portiere titolare Giovanni Indiveri. A fine stagione totalizza 13 presenze in campionato.\nL'anno successivo torna al Brescia appena retrocesso in Serie B e riesce a giocare 14 partite, sostituendo Federico Agliardi, il portiere titolare infortunato. Nella stagione 2006-2007 diventa titolare e gioca 40 partite in campionato. Dopodich\u00e9 disputa altri due campionati con le \"Rondinelle\", di cui il primo sotto la guida di Serse Cosmi con cui ha avuto un ottimo rapporto, perdendo le finali play-off per la promozione nella stagione 2008-2009. Nel febbraio 2009 la met\u00e0 del suo cartellino viene acquistata dall'Inter per 3,5 milioni di euro.\nBologna.\nIl 26 giugno 2009 la compartecipazione fra Inter e Brescia viene rinnovata, quindi il 13 luglio seguente passa al Bologna, che acquista la met\u00e0 del suo cartellino dal Brescia per la cifra di 2 milioni di euro pi\u00f9 il prestito di Francesco Della Rocca, per un totale di 3,5 milioni di euro, la cifra pi\u00f9 alta mai sborsata dalla presidenza Menarini fino a quel momento. Il 22 agosto 2009, a 23 anni, esordisce in Serie A nella partita Bologna-Fiorentina (1-1). Viene impiegato come titolare e disputa 34 gare nel suo primo campionato in Serie A. Il 10 giugno 2010 la compartecipazione tra Bologna e Inter viene rinnovata per un'altra stagione.\nInter e Genoa.\nIl 25 giugno 2011 l'Inter si assicura alle buste l'intero cartellino del portiere offrendo 4,2 milioni di euro contro i 2,35 del Bologna. In realt\u00e0, la cifra offerta dalla squadra felsinea \u00e8 stata frutto di un errore del direttore generale felsineo Stefano Pedrelli, il quale, non essendo il Bologna titolare dell'intero cartellino ma della sola compartecipazione acquisita per 3,5 milioni nel 2009, avrebbe dovuto compilare il modulo inserendo sia il valore della compartecipazione offerta che quello del valore dato al cartellino. La societ\u00e0 bolognese, anzich\u00e9 raddoppiare, ha indicato una sola volta i 4,71 milioni, interpretabili come valore complessivo dell'operazione, ovvero 2,355 milioni per la met\u00e0 in questione. All'apertura delle buste quindi, l'offerta dell'Inter di 4,1 milioni risulta superiore a quella del Bologna determinando il passaggio definitivo di Viviano alla squadra nerazzurra.\nIl 23 luglio durante un allenamento svolto alla \"Pinetina\", si procura una lesione completa del legamento crociato anteriore del ginocchio sinistro; l'infortunio lo tiene lontano dai campi per sei mesi. Il 31 agosto l'Inter definisce col Genoa lo scambio di compartecipazioni tra Viviano e Juraj Kucka, con i giocatori che rimangono in prestito nei rispettivi club.\nPalermo.\nSenza riuscire ad esordire con l'Inter, il 13 gennaio 2012 il giocatore sottoscrive un contratto fino al 2016 con il , che acquista la met\u00e0 del cartellino appartenente al per la cifra di 5 milioni di euro; nell'operazione viene anticipato il riscatto, gi\u00e0 previsto per il prossimo giugno, di tutto il cartellino di Cesare Bovo, ceduto per 1,3 milioni, gi\u00e0 in prestito ai liguri; l'Inter ottiene il controriscatto. Esordisce in maglia rosanero in Palermo-Genoa (5-3) della 19\u00aa giornata di campionato giocata il 22 gennaio seguente. Col Palermo gioca tutte le 20 partite a disposizione da titolare, subendo 36 gol; solo in tre occasioni la sua porta resta inviolata, ovvero contro il battuto 2-0 nella 20\u00aa giornata, contro la (0-0) alla 32\u00aa giornata e contro il Genoa all'ultima giornata. Quest'ultima partita finisce 2-0 per gli avversari ma a subire le reti \u00e8 Giacomo Brichetto, dopo l'uscita di Viviano dal campo all'intervallo a causa di una contrattura alla coscia sinistra.\nScaduta alla fine di maggio 2012 l'opzione di controriscatto della met\u00e0 del cartellino per l', il 22 giugno Inter e Palermo si accordano per il rinnovo della compartecipazione.\nIl prestito alla Fiorentina.\nNon convocato dal Palermo per il ritiro estivo, il 1\u00ba agosto 2012 viene ceduto in prestito oneroso di 500.000 euro con diritto di riscatto fissato a 7,5 milioni di euro alla Fiorentina dopo che lo stesso Palermo lo ha riscattato interamente dall'Inter per 3 milioni di euro. Tornato cos\u00ec nella squadra in cui era cresciuto, nei giorni precedenti il giocatore aveva dichiarato sul proprio sito ufficiale che vestire la maglia viola fosse \u00abun sogno\u00bb. Nella partita disputata a Parma nella quarta giornata, para un calcio di rigore a Jaime Vald\u00e9s nella partita terminata 1-1. Chiude la stagione con 32 presenze, tutte in campionato, e 34 gol subiti. Dalla 17\u00aa alla 22\u00aa gli viene preferito il suo \"secondo\" Neto.\nA fine stagione non viene riscattato e ritorna al Palermo, che non lo convoca per il ritiro estivo in vista della stagione 2013-2014.\nPrestito all'Arsenal.\nIl 2 settembre 2013, ultimo giorno del calciomercato estivo, si trasferisce alla societ\u00e0 inglese dell'Arsenal in prestito con diritto di riscatto. Con la prima squadra non gioca mai, limitando la propria presenza a sette panchine in tutta la stagione. L'unico incontro disputato \u00e8 invece la sconfitta per 5-1 in casa contro il Sunderland nella Premier League Under-21. Il 17 maggio, pur non essendo mai sceso in campo, vince il suo primo trofeo in carriera, la FA Cup, quindi a fine stagione lascia il club londinese per fine prestito, ritornando al Palermo.\nSampdoria.\nIl 12 agosto 2014 viene ceduto in prestito con diritto di riscatto a 4 milioni di euro \u2013 e controriscatto a favore del Palermo \u2013 alla Sampdoria, con cui gi\u00e0 si allenava da due giorni. Sceglie di indossare la maglia numero 2, il numero pi\u00f9 basso disponibile, data l'impossibilit\u00e0 di prendere la casacca numero 1 in quanto gi\u00e0 occupata. Il 31 agosto seguente esordisce in blucerchiato giocando da titolare la prima partita di Campionato Palermo-Sampdoria 1-1. In seguito ad un infortunio al menisco occorsogli il 19 ottobre in Cagliari-Sampdoria 2-2, perde il posto da titolare in favore di Sergio Romero, riacquistandolo il 5 gennaio 2015 nella trasferta di Roma contro la Lazio.\nIn questa stagione, chiusa con 29 presenze e 30 gol subiti in campionato, pu\u00f2 vantare una percentuale tra i tiri ricevuti e le reti subite pari al 73%.\nIl 26 giugno 2015 Sampdoria e Palermo si mettono d'accordo per il rinnovo del prestito anche per la stagione seguente con obbligo di riscatto da esercitarsi a giugno 2016.\nIl 30 luglio 2015 esordisce nelle coppe europee nella partita di andata del terzo turno preliminare di Europa League persa 4-0 contro il Vojvodina, che elimina la Sampdoria nonostante la vittoria per 2-0 nella gara di ritorno. La stagione lo vede subire parecchie reti e con 4 rigori parati.\nConclude la stagione 2015-2016 con 40 presenze tra Serie A, Coppa Italia e Europa League, il pi\u00f9 presente della squadra.\nDurante la stagione successiva, dopo una presenza in Coppa Italia e otto presenze in Serie A con 11 reti subite si infortuna al polso sinistro nella gara contro il Pescara, essendo cos\u00ec costretto a saltare tutto il girone d'andata, lasciando la porta in custodia a Christian Puggioni.\nIl 29 ottobre 2017 il portiere torna in campo, dopo 7 mesi di assenza, disputando da titolare la partita vinta per 4-1 contro il Chievo e giocando la prima gara della sua quarta stagione con la maglia blucerchiata.\nComplessivamente con la Samp in quattro stagioni ha messo insieme 115 presenze.\nSporting Lisbona.\nIl 22 giugno 2018 viene ufficializzato il suo passaggio allo Sporting Lisbona, ma Viviano non scende mai in campo, complice anche il repentino esonero del suo allenatore Sini\u0161a Mihajlovi\u0107, che lo aveva avuto alla Samp e lo aveva voluto con s\u00e9 in Portogallo.\nSPAL.\nIl 7 gennaio 2019 viene ceduto in prestito alla SPAL, club militante in Serie A. Fa il suo debutto con gli emiliani i il 20 gennaio successivo, nel pareggio casalingo col Bologna (1-1), sua ex squadra.\nL'approdo in Turchia.\nIl 20 agosto 2020, dopo una stagione di inattivit\u00e0, riparte dal campionato turco venendo ingaggiato dal Fatih Karagumruk, neopromosso in S\u00fcper Lig.\nNazionale.\nCon la nazionale Under-20 ha preso parte da titolare ai Mondiali Under-20 del 2005.\nNel 2006-2007 ha fatto parte della rosa della nazionale Under-21, nella quale \u00e8 stato convocato come secondo portiere per l'Europeo Under-21 del 2007. Nella prima partita dell'Europeo subentra a Gianluca Curci, infortunato, e gioca da titolare le restanti partite e lo spareggio di qualificazione ai Giochi olimpici.\nNel 2008 viene convocato come portiere titolare della nazionale Olimpica che partecipa ai Giochi di Pechino. Nelle prime tre partite del girone rimane imbattuto e para un rigore decisivo nella gara contro il , consentendo cos\u00ec agli \"azzurrini\" di giungere primi nel proprio gruppo. Nei quarti di finale persi 3-2 viene espulso all'80' per un fallo di reazione.\nNazionale maggiore.\nIl 6 agosto 2010 ottiene la prima convocazione in nazionale maggiore da parte del nuovo CT Cesare Prandelli, per la partita amichevole contro la del 10 agosto. Esordisce il 7 settembre 2010, a 24 anni, giocando titolare nella partita Italia- (5-0) disputata a Firenze e valida per le qualificazioni agli Europei 2012. Partito inizialmente dietro a Salvatore Sirigu, viene infine scelto come vice del portiere titolare Gianluigi Buffon, giocando anche le due partite di qualificazione in ottobre 2010 contro l' (0-0) e (titolare nei sei minuti di gioco prima della sospensione). Chiude la stagione con la presenza in tre amichevoli.\nIl 26 febbraio 2012, tornato a giocare regolarmente dopo un infortunio di sei mesi, torna ad essere convocato in vista dell'amichevole contro gli di tre giorni dopo.\nIl 13 maggio seguente viene inserito dal ct Prandelli nella lista dei 32 calciatori pre-convocati per la fase di preparazione in vista dell'Europeo 2012, venendo poi escluso dalla lista il 28 maggio.\nStatistiche.\nPresenze e reti nei club.\n\"Statistiche aggiornate al 17 gennaio 2022.\""}
{"id": "595297", "revid": "21880", "url": "https://it.wikipedia.org/wiki?curid=595297", "title": "La Timpa", "text": ""}
{"id": "595299", "revid": "198277", "url": "https://it.wikipedia.org/wiki?curid=595299", "title": "Katie Melua", "text": "Biografia.\nKatevan Melua \u00e8 nata in Georgia, dove il padre lavorava come cardiochirurgo. Visse per i primi anni di vita a Tbilisi (con i genitori e il fratello minore condivideva un appartamento insieme ai nonni paterni e due zii) per poi spostarsi coi genitori a Batumi, sul Mar Nero. Nel 1993, in seguito alla guerra civile georgiana, la famiglia si trasfer\u00ec a Belfast, nell'Irlanda del Nord, dove al padre era stato offerto un posto al Royal Victoria Hospital, e dove Katie frequent\u00f2 la St. Catherine's Primary School e poi il Collegio Domenicano di Fortwilliam.\nPer una possibilit\u00e0 di lavoro del padre, la famiglia si trasfer\u00ec ancora a Londra nel 1998. A 15 anni, Katie vinse un concorso per giovani talenti organizzato dall'emittente britannica ITV, cantando \"Without You\" dei Badfinger. Si diplom\u00f2 poi alla BRIT School con una \"A\" in musica.\nKatie parla tre lingue: georgiano, russo e inglese. Della sua infanzia nella Georgia sovietica, da lei definita molto felice e serena, ricorda per\u00f2 di come regolarmente saltava l'elettricit\u00e0, della totale mancanza di acqua calda nelle case e delle lunghe code per il pane.\nIl 29 aprile 2006, in suo onore, \u00e8 stato dato il nome di \"Katie Melua\" a una nuova variet\u00e0 di tulipano prodotta nei Paesi Bassi.\nDall'aprile 2011 \u00e8 legata sentimentalmente all'ex pilota motociclistico James Toseland, con cui si \u00e8 sposata il 1\u00ba settembre 2012 ai Kew Gardens di Londra.\nCarriera.\nKatie Melua cominci\u00f2 a scrivere canzoni nel 2001, a 16 anni. Nello stesso anno aveva un'esperienza lavorativa presso il dipartimento di Ricerca e Sviluppo della BBC a Kingswood Warren, nel Surrey; i colleghi e i professori l'incoraggiavano ad andare all'universit\u00e0, ma lei replic\u00f2 che aveva gi\u00e0 deciso di diventare una cantante.\nMentre si stava esibendo in uno spettacolo organizzato dalla Brit School attir\u00f2 l'attenzione di Mike Batt, compositore musicale, produttore e autore di testi inglesi, che era in ricerca di un'artista capace di cantare \"jazz e blues in maniera interessante\", la scrittur\u00f2 per la sua casa discografica (la Dramatico) e le fece fare le prime prove in studio. Melua ammise di non essere stata assolutamente a conoscenza del fatto che Batt fosse stato il leader della band degli anni 1970 The Wombles finch\u00e9 non vide delle copie dei loro dischi nel suo studio (The Wombles si esibivano sempre vestiti da pupazzi, i \"wombles\" appunto, dalla cui serie TV avevano preso il nome).\nNel 2003 esce il primo album, \"Call Off the Search\", che contiene due canzoni scritte da Katie Melua: \"Belfast (Penguins and cats)\" e \"Faraway voice\", sulla morte del suo idolo Eva Cassidy. L'album contiene inoltre cover di Delores J.Silver (\"Learnin' the blues\"), John Mayall (\"Crawling up a hill\"), Randy Newman (\"I think it's going to rain today\"), e James Shelton (\"Lilac wine\"). Altre sei canzoni dell'album vengono scritte da Mike Batt. Inizialmente \u00e8 difficile ottenere passaggi radiofonici per il singolo \"The closest thing to crazy\"; le cose cambiano dopo che il produttore di BBC Radio 2 Paul Walters ascolta la canzone e la include nel popolare show di Terry Wogan. Grazie a questo sostegno, quando l'album esce \u00e8 un immediato successo, arrivando al numero 1 della classifica britannica nel gennaio 2004; l'album vende 1.2 milioni di copie in UK e 3 milioni complessivamente in tutto il mondo. Il secondo singolo, \"Call off the search\", e il terzo, \"Crawling up a hill\", non ottengono il successo del primo.\nDopo la pubblicazione Katie Melua ha il modo di duettare con Jamie Cullum interpretando \"Love Cats\" ai Brit Awards. Collabora al 20\u00ba anniversario del Band Aid, unendosi al coro di star della musica britannica che incide \"Do They Know It's Christmas?\" nel novembre 2004 per raccogliere fondi per aiutare le regioni dell'Africa vittime della denutrizione. Il 19 marzo 2005 realizza quello che dice essere stato uno dei suoi sogni d'infanzia, cantando \"Too Much Love Will Kill You\" con i Queen (Brian May e Roger Taylor (riunitisi in quell'anno in una nuova formazione con Paul Rodgers), a un concerto in Sudafrica. Nel dicembre 2005 ha inoltre duettato con The Pogues per la trasmissione CD UK in \"Fairytale of New York\". Nell'agosto dello stesso anno, Katie Melua era diventata cittadina britannica giurando davanti alla Regina Elisabetta II nella cerimonia dedicata.\nIl suo secondo album, \"Piece by Piece\", \u00e8 stato pubblicato il 26 settembre 2005; il singolo \"Nine Million Bicycles\", era invece stato pubblicato il 19 settembre dello stesso anno. Oltre a questa nell'album ci sono quattro canzoni scritte da lei, quattro da Batt, una scritta a quattro mani da entrambi, e tre rifacimenti di vecchie canzoni per un totale di dodici tracce. L'album ha debuttato al primo posto della classifica britannica il successivo 3 ottobre. Il 5 dicembre dello stesso anno usc\u00ec il singolo di \"I Cried For You\" contenente una cover di \"Just Like Heaven\" dei The Cure, colonna sonora del film omonimo. Il terzo singolo, \"Spider's Web\" \u00e8 stato pubblicato il 17 aprile 2006.\nIl 20 gennaio 2006 con il concerto a Aberdeen in Scozia Melua inaugura il suo tour in cui ha promosso \"Piece by Piece\" e dichiara di voler ripubblicare l'album con tre nuove tracce: \"It's Only Pain\", una versione live e un pezzo inedito.\nIl 2 ottobre 2006 ha cantato con il suo gruppo a 303 metri sotto la superficie del mare del Nord, stabilendo il guinness dei primati per il concerto tenuto alla pi\u00f9 grande profondit\u00e0 marina.\nNel 2007 ha partecipato al film di Quentin Tarantino, \"Grindhouse - A prova di morte\". Nel dicembre 2007, Melua ha realizzato il singolo \"What a wonderful world\", cover del brano di Louis Armstrong registrato come duetto virtuale basandosi su una registrazione di Eva Cassidy. Tutti i proventi del singolo, che \u00e8 arrivato alla prima posizione in UK, sono stati devoluti alla Croce Rossa.\nIl terzo album di Katie Melua, \"Pictures\", \u00e8 stato annunciato come l'ultimo realizzato in collaborazione con Mike Batt. L'amica di Katie Molly McQueen, gi\u00e0 leader dei The Faders, \u00e8 coautrice del brano \"Perfect circle\". La versione di iTunes dell'album include come bonus track una cover del brano di Prince \"Under the cherry moon\".\nI 25 marzo 2008 Katie Melua inizia la sua tourn\u00e9e denominata \"Live Tour 2008\" che la porta in numerose citt\u00e0 della Francia (due concerti a Parigi) e della Germania, oltre a tre appuntamenti in Polonia e altri in Svizzera, Belgio, Paesi Bassi, Danimarca, Austria, Slovenia e Italia. Il 5 aprile 2008 ha tenuto un concerto nella Royal Albert Hall di Londra e, il giorno seguente, in occasione dell'iTunes Festival a Berlino, un appuntamento intimo avanti solo 500 persone che avevano vinto i biglietti di entrata non vendibili al pubblico; il concerto \u00e8 stato registrato e reso disponibile dal 14 maggio 2008 in download digitale su iTunes.\nIl quarto album di Katie Melua, \"The House\", viene pubblicato in Inghilterra il 24 maggio 2010. Tra gli autori dei brani vi sono Lauren Christy, Guy Chambers e Rick Nowels, mentre il disco \u00e8 stato prodotto da William Orbit. A due anni di distanza, esce il quinto album in studio della Melua, \"Secret Symphony\", registrato in collaborazione con Mike Batt e pubblicato il 5 marzo 2012. L'album \u00e8 stato registrato in collaborazione con Mike Batt. Nel settembre 2013 viene pubblicato \"Ketevan\", anticipato dal singolo \"I Will Be There\" e prodotto anche questo da Batt.\nInfluenze e gusti musicali.\nNell'aprile 2006, per \"The Sun\", Katie Melua ha scelto 14 fra le sue canzoni preferite che hanno maggiormente avuto influenza su di lei musicalmente. Ha scelto \"Heart and Bones\" di Paul Simon, \"Hallelujah\" di Leonard Cohen interpretata da Jeff Buckley, \"Marcie\" di Joni Mitchell, \"Masters of war\" di Bob Dylan, \"How sweet it is (to be loved by you)\" di James Taylor, \"No particular place to go\" di Chuck Berry, \"Glory Box\" dei Portishead, \"The pleasure is all mine\" di Bj\u00f6rk, \"Au port\" di Camille, \"Killing in the name of\" dei Rage Against the Machine, \"Fancy\" di Bobbie Gentry, \"Even after all\" di Finley Quaye, \"Caramel\" di Suzanne Vega, \"Fuck forever\" dei Babyshambles.\nNel programma della BBC \"The Culture Show\" Katie Melua ha scelto Paul McCartney come maggiore icona britannica vivente.\nHa anche registrato una cover della canzone originalmente cantata da Audrey Hepburn, ovvero \"Moon River\"."}
{"id": "595300", "revid": "1501558", "url": "https://it.wikipedia.org/wiki?curid=595300", "title": "Nogometno Dru\u0161tvo Gorica", "text": "L'ND Gorica, forma abbreviata di Nogometno Dru\u0161tvo Gorica (Societ\u00e0 Calcistica Gorizia), \u00e8 una societ\u00e0 calcistica slovena con sede nella citt\u00e0 di Nova Gorica. Milita nella Prva liga, la massima divisione del campionato sloveno di calcio.\nFondato nel 1947, fino al 2003 era denominato anche \"ND HiT Gorica\", dal nome dello sponsor principale, il gruppo HiT, gestore di casin\u00f2 e alberghi. Nel 2019 \u00e8 retrocesso per la prima volta in Druga liga, la seconda divisione slovena.\nStoria.\nIl club fu fondato nell'ottobre 1947 a \u0160empeter pri Gorici (San Pietro di Gorizia), dove oper\u00f2 fino al 1963, anno in cui si trasfer\u00ec a Nova Gorica. Inizialmente inserito nei tornei sloveni, al cui vertice arriv\u00f2 nel 1949, fu promosso nella seconda serie jugoslava per la prima volta nel 1955.\nCon la dichiarazione d'indipendenza della Slovenia nel 1991 la squadra inizi\u00f2 a giocare nella prima divisione del campionato sloveno; \u00e8 stata per quattro volte campione di Slovenia, e ha vinto tre Coppe di Slovenia e una Supercoppa di Slovenia.\nNel maggio del 2013 viene stipulata una partnership tra il Gorica e la societ\u00e0 italiana del che porta sulla panchina della squadra slovena Luigi Apolloni e diversi giocatori di propriet\u00e0 del Parma.\nIl 21 maggio 2014, guidata da Luigi Apolloni, la squadra si aggiudica la terza Coppa di Slovenia della propria storia battendo per 2-0 in finale il .\nAl termine della stagione 2018-2019 la squadra retrocede per la prima volta in Druga liga, la seconda divisione slovena. La risalita sar\u00e0 immediata, con la promozione ottenuta vincendo lo spareggio contro il , nella stagione segnata dalla sospensione per la pandemia di COVID-19.\nStatistiche e record.\nStatistiche nelle competizioni UEFA.\nTabella aggiornata alla fine della stagione 2018-2019."}
{"id": "595302", "revid": "72265", "url": "https://it.wikipedia.org/wiki?curid=595302", "title": "Complemento algebrico", "text": ""}
{"id": "595304", "revid": "466539", "url": "https://it.wikipedia.org/wiki?curid=595304", "title": "Aspidochelone", "text": "La balena-isola, nota anche come zaratan o aspidochelone (composto dalle parole greche \"aspis\" \"serpente\" o \"scudo\", e \"chelone\" \"tartaruga\"), \u00e8 un leggendario mostro marino, con la forma di un'enorme balena o tartaruga. \u00c8 caratterizzato da dimensioni tali che i marinai che navigano nelle sue vicinanze possono scambiarlo per un'isola, e sbarcarvi sopra; inoltre, se rimane a lungo a fior d'acqua, il suo dorso pu\u00f2 coprirsi di vegetazione, arrivando a sviluppare nel corso del tempo persino una foresta.\nOrigini.\nIl mito di un mostro marino grande come un'isola, e che poteva essere scambiato per tale dai naviganti, risale almeno alla mitologia norrena (la \"Saga di Oddr l'arciere\" e il \"Konungs skuggsj\u00e1\") e accomuna Zaratan ad altri mostri marini celebri, in particolare il Kraken. Il Kraken tuttavia non viene in genere rappresentato come un pesce, ma come una piovra o un granchio.\nPlinio il Vecchio nella \"Naturalis historia\" racconta la storia di un pesce gigante, che chiama \"pristis\", sul quale sbarcano dei marinai, che si accorgono della vera natura dell'animale quando esso si immerge. L'allegoria della balena-isola si ritrova anche in sant'Isidoro di Siviglia nelle \"Etymologiae\".\nUna balena-isola compare nei racconti di Sindbad il marinaio, durante il suo primo viaggio. All'incirca alla stessa epoca, ovvero al IX secolo, risale il primo riferimento a questo mostro in un'opera non di fantasia. Al-Jahiz, zoologo arabo, annotava nel proprio \"Libro degli animali\":\nIl racconto di Al-Jahziz si ritrova in numerose altre fonti successive. Un episodio praticamente identico viene raccontato dal cosmografo persiano Zakariyya al-Qazwini nel XIII secolo nella sua opera \"Le meraviglie delle creazione\"; in questo caso, tuttavia, il mostro \u00e8 indubbiamente una tartaruga.\nL'episodio entr\u00f2 anche a far parte del mito irlandese di San Brendano, narrato nella \"Navigatio sancti Brendani\". Ludovico Ariosto riutilizz\u00f2 l'idea nell\"'Orlando furioso\". Numerose altre fonti citano episodi di questo tipo; per esempio, la \"Storia dei popoli settentrionali\" (\"Historia de gentibus septentrionalibus\") di Olao Magno (1555), \"Il Fisiologo\", il \"Bestiario d'amore\" e il \"Baldus\" di Teofilo Folengo (libri XVIII-XX).\nAttorno alla figura di Zaratan come balena gigantesca si svilupparono alcuni dei temi che Herman Melville avrebbe in seguito ripreso nel suo \"Moby Dick\". Pi\u00f9 recente \u00e8 la menzione di Zaratan-tartaruga da parte di Peter Prescott, nel saggio \"Incontri con la cultura americana\". Anche Jorge Luis Borges ha incluso lo Zaratan nel suo \"Manuale di zoologia fantastica\".\nIl mito nella cultura di massa.\nQuesto tipo di creatura si ritrova ad esempio nel film di Terry Gilliam \"Le avventure del barone di Munchausen\", dove \u00e8 rappresentato come un titanico mostro simile a uno scorfano e dotato di sfiatatoio come una balena; prima di venire ingoiati, il Barone e i suoi compagni lo scambiano per un'isola vulcanica. Creatura simile appare anche in \"Sinbad - La leggenda dei sette mari\" della DreamWorks, dove l'isola su cui approdano Sinbad e il suo equipaggio non \u00e8 altro che una sorta di pesce abissale simile al pesce lanterna.\nUna variante del tema tradizionale del mostro-isola si trova nel film di fantascienza \"Guerre stellari - L'Impero colpisce ancora\", in cui un'astronave (il Millennium Falcon) si insinua ed infine atterra in un tunnel di un asteroide, che risulta invece essere l'apparato digerente di un gigantesco mostro spaziale."}
{"id": "595309", "revid": "2225", "url": "https://it.wikipedia.org/wiki?curid=595309", "title": "Pallacanestro Roma", "text": ""}
{"id": "595312", "revid": "1745361", "url": "https://it.wikipedia.org/wiki?curid=595312", "title": "Grotte dell'Annunziata", "text": "Le grotte dell'Annunziata sono una delle costruzioni monumentali della Asculum romana (oggi Ascoli Piceno), esse sono in realt\u00e0 grotte artificiali, tecnicamente dette \"sostruzioni\", sono nicchioni con volte a botte, addossati per tre lati alla rupe del Colle dell'Annunziata, che circondano interamente sul fianco di levante. Particolarit\u00e0 della struttura, forse unica nel suo genere, \u00e8 la forma della terminazione dei fornici, che \u00e8 \"a cuneo\", probabilmente per ancorare meglio la struttura alla collina rocciosa.\nStoria e descrizione.\nGli archeologi hanno avanzato varie ipotesi sull'utilizzo e la datazione delle sostruzioni, alla fine confluite negli studi attuali che teorizzano la loro realizzazione intorno al II-I secolo a.C., in et\u00e0 Augustea-Repubblicana; i confronti tipologici con costruzioni simili suggeriscono che la loro funzione fosse quella di stabilizzare il terreno per sostenere una costruzione, plausibilmente un tempio imponente e monumentale: il \"Capitolium\", ben visibile dalla citt\u00e0 in basso, poich\u00e9 all'epoca la collina era nuda ed il contatto visivo tra citt\u00e0 e colle era diretto.\nCostruzioni analoghe alle sostruzioni dell'Annunziata sono: le sostruzioni sotto alla cattedrale di San Ciriaco ad Ancona; a Palestrina e Tivoli, dove i templi sacri dedicati a Giove erano innalzati su sostruzioni; il Campidoglio di Roma, dove le sostruzioni ampliavano il terrazzamento su cui si poggiava il tempio dedicato a Giove.\nInteressante \u00e8 sapere che per secoli l'ascesa dalla citt\u00e0 alla cima della collina \u00e8 avvenuta seguendo il sentiero che costeggia queste \"grotte\".\nLe grotte sono costituite da un grandioso porticato di nicchie a volta parallele tra loro che si sviluppano da piante a base rettangolare allungata che seguono l'irregolarit\u00e0 della rupe. Si elevano per 18 metri di altezza dal piano antico. Attualmente, sul lato meridionale, si distinguono 7 ambienti ed i muraglioni di sostegno. Sul lato di levante si contano 11 vani, alcuni dei quali seminterrati e sul lato settentrionale ci sono 4 vani completamente visibili. Le sostruzioni sono realizzate in calcestruzzo pozzolanico (emplecton), le mura sono in \"opus incertum\" e le volte in \"opus caementicium\".\nSecondo le tradizioni locali, prive di fondamento storico, le maestose volte erano parte dell'Acropoli Ascolana, forse la residenza del pretore, altre pensano che siano state inserite in un sistema fortificato, progettato a presiedere e difendere la citt\u00e0."}
{"id": "595315", "revid": "762947", "url": "https://it.wikipedia.org/wiki?curid=595315", "title": "Luigi Mosca", "text": "Studi\u00f2 musica dapprima al Conservatorio della Piet\u00e0 dei Turchini e poi, come il fratello Giuseppe, al Conservatorio di Santa Maria di Loreto sotto l'insegnamento di Fedele Fenaroli. Qualche anno pi\u00f9 tardi prese il posto di clavicembalista al teatro San Carlo nel quale seppe distinguersi per il suo talento. La sua attivit\u00e0 operistica inizi\u00f2 nel carnevale del 1797 con la rappresentazione de \"L'impresario burlato\" al Teatro Nuovo di Napoli.\nIn questo periodo strinse una profonda amicizia con Giovanni Paisiello, grazie al quale poco pi\u00f9 tardi riusc\u00ec ad ottenere la nomina di \"Coadiutore della Reale Camera e Cappella Palatina\" (ossia vice maestro di cappella). Nel 1813, quando Nicola Antonio Zingarelli divent\u00f2 unico direttore del Real Collegio di Musica, Mosca divent\u00f2 \"primo insegnante di canto\". Fu inoltre membro dell'Accademia delle Belle Arti di Napoli. Nel 1816 diresse il Requiem durante la messa funebre di Paisiello.\nComposizioni.\nOpere liriche.\nSono note 18 opere di Mosca; l'anno e la citt\u00e0 si riferiscono alla prima rappresentazione."}
{"id": "595316", "revid": "767487", "url": "https://it.wikipedia.org/wiki?curid=595316", "title": "Joe Goss", "text": "Biografia.\nPrimi anni in Inghilterra.\nSebbene non pesasse pi\u00f9 che 160 libre, era giudicato un lottatore intelligente ed aggressivo ed era capace di combattere contro avversari pi\u00f9 grandi e pi\u00f9 pesanti di lui.\nA quei tempi gli incontri erano ancora organizzati secondo i criteri dettati dal London Ring Prize Rules, quindi i pugili combattevano senza guantoni di protezione. Il pugilato uno sport cruento e pericoloso tanto che in molte nazioni del mondo era espressamente vietato.\nGoss inizi\u00f2 la sua carriera all'et\u00e0 di vent'anni con una sofferta vittoria su George Hares arrivata al novantesimo minuto del combattimento. Goss mantenne l'imbattibilit\u00e0 fino a quando si scontr\u00f2 con il campione inglese Jem Mace a Londra, era il 1\u00ba settembre 1863, in quell'occasione fu sconfitto in una sfida terminata dopo 19 riprese e dopo 1 ora e 55 minuti di combattimento. Goss affront\u00f2 nuovamente senza successo il campione Mace per due volte, una delle quali durante il torneo valido per il titolo di campione d'Inghilterra del 1866.\nJoe Goss in America.\nArriv\u00f2 in America il 15 settembre 1876. Gli Stati Uniti offrivano ai pugili pi\u00f9 possibilit\u00e0 di guadagno rispetto all'Inghilterra.\nEra partito su consiglio di Jam Mace ed aveva gi\u00e0 in mano un contratto con la compagnia Howe and Cushing. Gli fu data fiducia nonostante non salisse su un ring per combattere ormai da otto anni circa. La carriera di Goss inizia da questo momento.\nDal suo arrivo trascorre la primavera e l'estate a viaggiare con la compagnia nelle varie citt\u00e0 americane, disput\u00f2 incontri di pura esibizione. Combatt\u00e9 con importanti pugili come William Miller e Johnny Qwyer. Entr\u00f2 poi a far parte della squadra del potente pugile americano Tom Allen, finch\u00e9 i due si affrontarono ufficialmente per il titolo mondiale dei pesi massimi il 3 settembre 1876. L'incontro, durato 21 riprese, termin\u00f2 a causa di una scorrettezza di Allen. Goss fu proclamato campione del mondo.\nGoss difese il suo titolo contro il gigantesco pugile irlandese Paddy Ryan il 30 maggio del 1880 in un ring allestito alla stazione di Coillier, citt\u00e0 della Virginia Occidentale. Dopo circa 90 minuti di cruento combattimento Goss non era pi\u00f9 in grado di continuare il combattimento e decise di abbandonare, erano all'87\u00ba round. Paddy Ryan fu dichiarato il nuovo campione del mondo dei pesi massimi.\nNegli anni successivi Goss partecip\u00f2 a una serie di esibizioni sportive con il pugile americano John Lawrence Sullivan prima di ritirarsi nel 1882. Il 7 febbraio 1882, a Mississippi City Goss sedeva all'angolo del ring di Sullivan, quando quest'ultimo vinse il titolo mondiale sconfiggendo Paddy Ryan.\nMor\u00ec a Boston il 24 marzo 1885."}
{"id": "595317", "revid": "209113", "url": "https://it.wikipedia.org/wiki?curid=595317", "title": "Monte Cofano", "text": "Il monte Cofano (\"C\u00f2fanu\" in siciliano o \"Cu\u00f2fanu\" in dialetto locale) \u00e8 una montagna della provincia di Trapani, in Sicilia. \u00c8 compreso nel territorio del comune di Custonaci.\nDivide il golfo di Bonagia dal golfo del Cofano, ed \u00e8 ricompreso nella Riserva naturale orientata Monte Cofano.\nStoria.\nAttestato dal 1377 come \"Cofano\", la sua etimologia deriva dal greco \"\u03ba\u03cc\u03c6\u1fd0\u03bd\u03bf\u03c2\" (\"k\u00f3phinos\", \u201ccesta\u201d) in riferimento al particolare andamento orografico del monte.\nSulla sua sommit\u00e0 si trovano i ruderi di un edificio di guardia risalente agli inizi del XV secolo, munito di cisterna. Alla base del monte sono presenti due torri del tardo XVI secolo, quella di San Giovanni e quella della tonnara di Cofano.\nQuesto sistema di torri costiere era comunicante tra loro. Verso nord-est era visibile la torre dell'Isuli\u1e0d\u1e0da; in direzione sud-est erano possibili comunicazioni con torre Muzza Dal lato opposto con quelle della Tonnara di Bonagia e della Tonnara San Giuliano. \nAmbiente.\nSi tratta di un promontorio montuoso di natura calcarea, dalla caratteristica forma triangolare a picco sul mare, che raggiunge i 659 m di altezza.\nAscensioni.\nIl Monte C\u00f2fano vanta innumerevoli ascensioni lungo i suoi versanti, di varia difficolt\u00e0, lunghezza ed impegno. Lungo il versante ovest si staccano tre rilievi rocciosi principali che sono: la Torre Agave in fiore (270 m), la Punta Welzenbach (343 m, cos\u00ec chiamata per la rassomiglianza con la Cresta di Peuterey) e la Spalla Rossa (426 m).\nAltri itinerari pi\u00f9 brevi salgono ai contrafforti della Torre Agave e della Punta Welzenbach, tutti su buona roccia ed ambiente grandioso."}
{"id": "595320", "revid": "466539", "url": "https://it.wikipedia.org/wiki?curid=595320", "title": "Daniele Mannini", "text": "Biografia.\n\u00c8 figlio dell'ex portiere Alessandro Mannini.\nIl 29 gennaio 2009 il Tas di Losanna lo squalifica per un anno insieme al compagno di squadra all'epoca dei fatti Davide Possanzini, dopo un ritardo al controllo antidoping risalente al 2007. La Federcalcio italiana aveva assolto il giocatore, mentre il Tribunale Nazionale Antidoping del Coni lo aveva condannato a 15 giorni di squalifica. Contro tale sentenza la WADA, agenzia mondiale antidoping, aveva per\u00f2 fatto ricorso.\nIl 18 marzo 2009 il Tas sospende la squalifica consentendo al giocatore di tornare a disposizione della squadra.\nCaratteristiche tecniche.\n\u00c8 dotato di buona capacit\u00e0 di corsa possiede un'ottima resistenza fisica, nel corso della sua carriera ha giocato prevalentemente come ala offensiva in un tridente d'attacco su entrambe le fasce. Nel corso del tempo viene spesso impiegato anche come esterno di centrocampo e all'occorrenza viene schierato anche come terzino, risultando un vero e proprio jolly.\nCarriera.\nClub.\nLucchese e Viareggio.\nCresce nella Lucchese ma disputa il suo primo campionato da professionista nella stagione 2001-02 in serie C2 con la maglia del Viareggio entrando in campo per\u00f2 solo in 3 occasioni. La squadra retrocede e in serie D trova pi\u00f9 spazio disputando 30 incontri andando a segno anche 4 volte.\nPisa.\nViene cos\u00ec acquistato dal e in serie C1 gioca con continuit\u00e0 rivelandosi uno dei migliori nella categoria con 32 incontri e 4 gol.\nBrescia.\nLe sue ottime prestazioni interessano gli osservatori del Brescia, e la societ\u00e0 lombarda si decide ad acquistarne la met\u00e0 del cartellino, permettendogli di esordire in Serie A nella stagione 2004-05. Il suo esordio nel massimo campionato avviene il 12 settembre 2004 nel match perso in casa contro la per 3-0. Nonostante il buon torneo di Mannini (30 presenze e 3 reti) la squadra retrocede.\nIl suo primo gol in Serie A, realizzato nella partita -Brescia del 26 settembre 2004, suscita molte polemiche perch\u00e9 la realizzazione avviene col portiere avversario De Sanctis a terra, infortunato in uno scontro di gioco. In seguito a questo episodio l'Udinese present\u00f2 ricorso (poi respinto) al Giudice Sportivo chiedendo la ripetizione della gara per errore tecnico dell'arbitro Dattilo che, secondo i friulani, avrebbe dovuto fermare il gioco per l'infortunio occorso al portiere. Questo episodio fu commentato anche da Moggi e Giraudo in una delle telefonate intercettate nell'ambito dell'inchiesta denominata Calciopoli.\nNella stagione 2005-06, per il nuovo corso in Serie B, la societ\u00e0 lombarda punta su Mannini, rilevandone dal Pisa l'altra met\u00e0 del cartellino. Segna una rete su 34 presenze.\nNapoli.\nNel mercato di gennaio della stagione 2007/2008 il giocatore \u00e8 stato acquistato dal (vincendo la concorrenza dell'Inter che in precedenza lo aveva opzionato) per 7 milioni di euro. L'accordo iniziale tra le due societ\u00e0 prevedeva la permanenza del giocatore in prestito al Brescia fino alla fine della stagione; il trasferimento \u00e8 stato poi anticipato a gennaio per volont\u00e0 del direttore generale del Napoli Pierpaolo Marino.\nFa la sua prima apparizione con la maglia del il 2 febbraio 2008, giocando titolare nella seconda partita del girone di ritorno vinta contro l'Udinese 3-1. Il 17 febbraio 2008 segna il suo primo goal per il Napoli, nella sconfitta casalinga contro l' per 3-1. Il 9 novembre 2008 segna la sua prima rete nel campionato 2008-2009 aprendo le marcature nel match interno contro la Sampdoria, terminato con il risultato di 2-0 per i partenopei.\nSampdoria.\nIl 9 luglio 2009 si trasferisce in compropriet\u00e0 alla per 3,5 milioni di euro nell'ambito dell'operazione che porta Hugo Campagnaro al . Il 30 agosto 2009 segna il suo primo gol in maglia blucerchiata nella vittoria della Samp per 3-1 sull'; segna anche contro l'Atalanta, match terminato 1-0 per i blucerchiati e contro il Siena, incontro vinto 4-1 dalla Sampdoria. Il 24 ottobre 2009 segna poi altri 2 gol contro il Bologna portando a quota 5 le sue marcature, anche questa partita sar\u00e0 conclusa col risultato di 4-1 per la Sampdoria.\nIl 25 giugno 2010 viene rinnovata la compropriet\u00e0 tra Sampdoria e Napoli. Dopo un lungo digiuno trova di nuovo la via del goal il 1\u00ba maggio 2011, nella delicatissima partita -Brescia, terminata 3-3. Al termine del campionato la squadra retrocede in Serie B. Segna il suo ultimo gol in blucerchiato nell\u2019ultima partita di campionato con la Roma finita sul 3-1 per i giallorossi.\nSiena.\nIl 25 giugno 2011 il Napoli risolve a proprio favore la compropriet\u00e0 alle \"buste\", nonostante l'offerta presentata fosse pari a zero: il club blucerchiato dal canto suo, infatti, si astiene del tutto dal presentare un'offerta e il calciatore torna cos\u00ec in azzurro.\nLa societ\u00e0 partenopea, tuttavia, non lo conferma in rosa: il 6 agosto 2011 viene acquisito, nuovamente con la formula della compartecipazione, dal , appena tornato in Serie A.\nIn questa stagione gioca 21 partite.\nIl 22 giugno 2012 Siena e Napoli si accordano per il rinnovo della compropriet\u00e0.\nIl giocatore rimane cos\u00ec a Siena anche per la stagione 2012/2013 dove sulla panchina siede Serse Cosmi, suo allenatore ai tempi del Brescia. Debutta da titolare in campionato il 26 agosto nello 0-0 contro il Torino.\nAl termine della stagione il Siena acquisisce anche la seconda met\u00e0 del cartellino.\nRitorno al Pisa.\nIl 31 gennaio 2014, a distanza di dieci anni, con la formula del prestito secco fa ritorno al , squadra della sua citt\u00e0. Scaduti i termini del prestito, a fine stagione rimane svincolato per il fallimento del Siena.\nLecce.\nIl 1\u00ba settembre 2014 viene ingaggiato dal , ancora in Lega Pro. Esordisce con il club salentino il 6 settembre seguente, subentrando nel secondo tempo della partita di campionato Lecce-Barletta (1-0).\nIl 26 agosto 2015 rescinde il proprio contratto con il .\nRitorno per la terza volta al Pisa.\nIl 27 agosto 2015 dopo essere rimasto svincolato viene tesserato dal facendo cos\u00ec ritorno nella sua citt\u00e0 per la terza volta in carriera; si guadagna presto la fascia di capitano. A fine stagione festeggia la promozione in Serie B con il club pisano (segnando tre reti nel corso dei play-off promozione). Il 7 agosto 2016 sigla la prima rete della nuova stagione nerazzurra nella partita di Coppa Italia 2016-2017 contro il Brescia terminata sul risultato di 0-2 per i toscani. Il campionato cadetto dei nerazzurri (nel quale Mannini segna 4 reti in 37 partite) \u00e8 per\u00f2 travagliato, anche a causa di varie vicissitudini societarie, e nel maggio 2017 la squadra retrocede.\nMannini rimane a Pisa anche nella successiva stagione di Serie C, nella quale la squadra giunge terza in classifica, venendo poi eliminata al primo turno dei play-off promozione.\nAl Pontedera.\nIl 18 luglio 2018, con un anno di anticipo rispetto alla scadenza fissata, rescinde il proprio contratto con il Pisa. Il 22 luglio successivo firma con il , ancora in Serie C. A met\u00e0 gennaio 2020 rescinde consensualmente il contratto che lo legava fino alla fine della stagione.\nNazionale.\nDopo una presenza in Nazionale Under 20, fra il 2004 ed il 2005 totalizz\u00f2 3 presenze con la Nazionale Under 21.\nStatistiche.\nPresenze e reti nei club.\n\"Statistiche aggiornate al 15 gennaio 2019.\""}
{"id": "595321", "revid": "287204", "url": "https://it.wikipedia.org/wiki?curid=595321", "title": "Vescia (Foligno)", "text": "Vescia \u00e8 una frazione del comune di Foligno (PG), appartenente alla Circoscrizione n. 6 \u201cSan Giovanni Profiamma\u2013Belfiore\u2013Vescia\u2013Capodacqua\u2013Pontecentesimo\u201d. La frazione \u00e8 unita in un unico tessuto urbano alle frazioni viciniori di Belfiore e di Scanzano, con quest'ultima, in particolare, non v'\u00e8 la neppur minima soluzione di continuit\u00e0. Le due frazioni vengono identificate dal fatto che Vescia si trova sulla riva sinistra del fiume Menotre, mentre Scanzano sulla riva destra, spesso si usa infatti parlare di Vescia - Scanzano come di un'unica frazione.\nIl paese \u00e8 popolato da circa 1.100 abitanti ed \u00e8 sito a 5\u00a0km a NE di Foligno, contiguamente alla periferia nordorientale della citt\u00e0, in prossimit\u00e0 della S.S. Flaminia e lungo la linea ferroviaria Roma-Ancona, sulla quale, a Scanzano, c'\u00e8 la stazione denominata Scanzano-Belfiore. A breve distanza dal paese, le acque del fiume Menotre confluiscono in quelle del Topino.\nStoria.\nA partire dal Basso Medioevo il nome del villaggio, \"Guesia\", appare negli Statuti del Comune di Foligno e nelle carte dell'Abbazia di Sassovivo. Di origine longobarda, esso era l'antica denominazione del fiume Menotre.\nDurante il XIII-XIV secolo essa venne elevata a rango di Castello, come sembra apparire dagli scritti dello Jacobilli, in quanto villa fortificata a difesa della citt\u00e0 e a guardia della antica Via Flaminia.\nEconomia e manifestazioni.\nGrazie alle acque fluviali, il paese ha potuto sostenere per lungo tempo un discreto numero di opifici, quali mulini, concerie, tintorie.\nA partire dal XX secolo, diversi investimenti statali hanno assicurato un discreto benessere, quali il magazzino carni dell'Esercito e il deposito nazionale dei materiali postali, in cui furono immagazzinate le monete in Euro prima della loro entrata in corso legale, per essere poi distribuite in tutta Italia (entrambi a Scanzano).\nAttualmente, la coltivazione dell'olivo permette la produzione di una discreta quantit\u00e0 di olio.\nDal 1986 al 2001 si teneva un apprezzato Presepe Vivente, con rappresentazioni in costume e rievocazione degli antichi mestieri.\nDal 1995 al 2002, invece, una sfilata di Carnevale con carri allegorici teneva banco lungo il viale che unisce Vescia e Belfiore."}
{"id": "595322", "revid": "16066", "url": "https://it.wikipedia.org/wiki?curid=595322", "title": "Fisica acustica", "text": ""}
{"id": "595325", "revid": "15756", "url": "https://it.wikipedia.org/wiki?curid=595325", "title": "Mirmicoleone", "text": "Il mirmicoleone o formica-leone \u00e8 un animale leggendario che fa riferimento a due tradizioni differenti:\nnella prima e pi\u00f9 diffusa esso \u00e8 un animale stranissimo, nella parte anteriore leone e nella parte posteriore formica. Il mirmicoleone nasce da un padre leone e una madre formica ma, non potendosi nutrire come il padre, che mangia carne, n\u00e9 come la madre, che mangia erbe, questo \"leone-formica\" muore pochi giorni dopo la nascita.\nNella seconda tradizione esso diviene \u201cleone delle formiche\u201d, cio\u00e8 una formica gigante o un animale molto piccolo che si nasconde nella polvere per poter uccidere le sue prede, le formiche, per le quali \u00e8 un predatore proprio come il leone per gli altri animali.\nCuriosit\u00e0.\n\"Mirmicoleone\" significa formica-leone. Probabilmente da questo deriva il nome del formicaleone, un insetto realmente esistente.\nDescrizioni di epoca medievale.\nQuesto animale viene descritto all'interno di vari bestiari medievali, tra cui il Fisiologo, il pi\u00f9 famoso di questi.\nUna descrizione la leggiamo anche nel Liber Monstrorum al capitolo 20:\n\u201cElifaz, re dei Temaniti, ha detto: \u00abil leone-formica \u00e8 perito per mancanza di preda \u00bb [Giob., 4.11].\nIl Fisiologo ha detto del leone-formica che ha le membra anteriori di leone e quelle posteriori di formica. Suo padre \u00e8 carnivoro, sua madre invece erbivora; quando generano il leone-formica, lo generano dotato di due nature, e non pu\u00f2 mangiar carne a causa della natura della madre, n\u00e9 erba a causa della natura del padre: cos\u00ec perisce per mancanza di nutrimento.\nCos\u00ec anche ogni uomo indeciso, incostante in tutti i suoi disegni. Non si deve avanzare per due vie, n\u00e9 parlare doppiamente nella preghiera: \u00abguai\u00bb \u00e8 detto \u00abal cuore doppio e al peccatore che cammina per due vie\u00bb [Sirach, 2.12-13]. Non \u00e8 bello dire s\u00ec no e no s\u00ec, ma s\u00ec s\u00ec e no no, come ha detto il Signore nostro Ges\u00f9 Cristo\u201d\nLa seconda tradizione relativa a questo animale fantastico ci viene tramandata da racconta Papa Gregorio I nel suo Moralia in Lob. Egli infatti scrive:\n\u201cMyrmecoleon eos adumbrat qui timidi in fortiores, audaces in parvos sunt\u201d .\ne pi\u00f9 avanti nello stesso testo aggiunge che:\n\u201cSatan et leo recte vocatur et tigris et myrmecoleon\u201d, ovvero paragona Satana al leone per la sua crudelt\u00e0, alla tigre per la sua astuzia, ed alla formica-leone in quanto, dopo essere stato scacciato dal Paradiso, assedia le menti degli uomini giusti mentre compiono i loro doveri e tende loro una trappola e li uccide sorprendendoli come la formica-leone uccide all'improvviso le formiche che trasportano il grano. E cos\u00ec il demonio \u00e8 forte con chi cede di fronte a lui e al suo potere di persuasione come se fosse un leone, ma \u00e8 debole con chi gli resiste come se fosse una formica sepolta nella polvere.\nAnche Isidoro di Siviglia (ca. 560-636) nelle sue Etymologiae lo descrive in questa sua natura, dicendo che si chiama formica-leone proprio perch\u00e9 essa diviene formica (cio\u00e8 un essere minuscolo e quindi innocuo) per tutti gli animali, mentre \u00e8 leone (ovvero un feroce predatore) per le formiche:\nTra gli altri, seguono questa tradizione Rabano Mauro (ca. 780/856) nel \"De Universo\", e Philippe de Thaun (XII secolo) nel suo \"Bestiaire\".\nSi discosta ancora da queste descrizioni il testo, di epoca tarda, di Bartholomaeus Anglicus, \"De proprietatibus rerum\". Rifacendosi a Isidoro di Siviglia in questo manoscritto si afferma che la formica-leone \u00e8 sia leone sia formica, molto pericolosa per le formiche non perch\u00e9 le uccida, ma poich\u00e9 entrerebbe nei loro granai dove divorerebbe tutto il loro grano, affamando cos\u00ec le formiche e causandone la morte. Ma la formica-leone diventa facile preda degli animali pi\u00f9 grandi. Leggiamo poi che la formica-leone \u00e8 definita un \u201cragno\u201d, e vi \u00e8 un rimando al capitolo relativo, dove \u00e8 scritto appunto che esiste un tipo di ragno chiamato \u201cmirmicaleon\u201d, \u201cmirmiceon\u201d o \u201cformica-leone\u201d, simile alla formica, con la testa bianca e il corpo nero segnato da dei pallini bianchi. Il suo morso \u00e8 temibile come quello delle vespe, e viene chiamato formica-leone poich\u00e9 caccia le formiche come se fosse un leone, e succhia i liquidi dai loro corpi, mentre viene divorato come le sue prede dagli uccelli.\nRappresentazioni medievali.\nMolto difficile risulta trovare delle immagini di questo animale. Una delle pocheoggi esistenti, se non l'unica, \u00e8 tratta da un bestiario inglese del XV secolo, basato sul testo di \"De proprietatibus rerum\" di Bartolomeo Anglico, e che, essendo un testo tardo, si discosta dalla tradizione.\nL'illustrazione, molto semplice nei suoi elementi costitutivi, rappresenta una formica ed una formica-leone affrontate, disegnate con un tratto veloce. La formica ha appena un accenno di antenne, e otto zampe invece di sei, mentre la formica-leone, molto pi\u00f9 grande della sua preda, ha l'aspetto di un ragno, animale che probabilmente l'artista conosceva meglio. Accanto al disegno possiamo leggere la scritta \u201cformicaleon\u201d, a testimonianza del fatto che proprio di questo animale si tratta e non di un comune ragno."}
{"id": "595335", "revid": "2225", "url": "https://it.wikipedia.org/wiki?curid=595335", "title": "Telemarket Roma", "text": ""}
{"id": "595336", "revid": "2225", "url": "https://it.wikipedia.org/wiki?curid=595336", "title": "Phonola Roma", "text": ""}
{"id": "595337", "revid": "2225", "url": "https://it.wikipedia.org/wiki?curid=595337", "title": "Burghy Roma", "text": ""}
{"id": "595338", "revid": "2225", "url": "https://it.wikipedia.org/wiki?curid=595338", "title": "Teorematour Roma", "text": ""}
{"id": "595340", "revid": "2225", "url": "https://it.wikipedia.org/wiki?curid=595340", "title": "Calze Pompea Roma", "text": ""}
{"id": "595341", "revid": "2225", "url": "https://it.wikipedia.org/wiki?curid=595341", "title": "AdR Roma", "text": ""}
{"id": "595342", "revid": "2225", "url": "https://it.wikipedia.org/wiki?curid=595342", "title": "Wurth Roma", "text": ""}
{"id": "595346", "revid": "2225", "url": "https://it.wikipedia.org/wiki?curid=595346", "title": "BancoRoma", "text": ""}
{"id": "595350", "revid": "2225", "url": "https://it.wikipedia.org/wiki?curid=595350", "title": "Nuova Tirrena Roma", "text": ""}
{"id": "595351", "revid": "1494169", "url": "https://it.wikipedia.org/wiki?curid=595351", "title": "Bourscheid", "text": ""}
{"id": "595352", "revid": "367445", "url": "https://it.wikipedia.org/wiki?curid=595352", "title": "Francesco Erizzo", "text": "Biografia.\nGiovinezza ed educazione.\nSecondo dei quattro figli maschi di Benedetto e Marina Contarini, apparteneva alla famiglia degli Erizzo, casata di origine istriana ascritta al patriziato sin dalla serrata del Maggior Consiglio. La famiglia viveva da tempo nella parrocchia di San Martino e non era particolarmente ricca n\u00e9, nonostante l'antica nobilt\u00e0, prestigiosa; solo con Francesco riusc\u00ec a raggiungere le massime cariche della Repubblica.\nNon si spos\u00f2, lasciando al fratello Nicol\u00f2 il compito di continuare la discendenza. Ebbe tuttavia una figlia naturale, che fu suora a Santo Spirito con il nome di Maria Benedetta.\nSi form\u00f2 all'Universit\u00e0 di Padova frequentando corsi di filosofia e retorica (ma non raggiunse mai il dottorato), potendo cos\u00ec potenziare le sue gi\u00e0 notevoli dote di oratore. Inizi\u00f2 la carriera politica nell'aprile del 1590 quando fu, per un semestre, savio agli Ordini.\nCarriera politica.\nEra questo un periodo di forti attriti politici, con gli scontri tra il partito dei \"giovani\" e quello filoclericale e filospagnolo. L'Erizzo, per\u00f2, mantenne saggiamente una posizione moderata, equidistante tra le fazioni. Questo gli permise di essere riconfermato nel saviato per altri due semestri tra 1592 e il 1594. L'11 marzo 1595 veniva eletto, con Cristoforo Valier, sindaco in Dalmazia, con il compito di controllare i rettori della zona. La relazione che presentarono al Senato nel 1596 descrive una situazione disastrosa in termini economici.\nDopo due anni di inattivit\u00e0, ritorna nella scena pubblica il 25 maggio 1599 quando venne inviato a Sal\u00f2 in qualit\u00e0 di provveditore e capitano della Riviera Bresciana, incarico che concluse il 24 novembre 1600. Fu poi savio di Terraferma (due semestri del 1601 e 1605) e, durante gli anni dell'interdetto, accett\u00f2 prudentemente l'elezione a luogotenente della Patria del Friuli (1605-1607). Torn\u00f2 poi a Venezia dove ricopr\u00ec ancora il saviato di Terraferma per un trimestre. Durante la guerra di Gradisca (1615) fu provveditore di Palmanova.\nDogato.\nLa grande considerazione cui godeva presso l'opinione pubblica lo port\u00f2 ad essere eletto doge il 10 aprile 1631 al primo scrutinio, con ben 40 voti su 41. Ricevette la notizia mentre si trovava a Vicenza dove seguiva la costruzione di nuove fortificazioni.\nSvolse il suo dogato in un periodo piuttosto tranquillo. Negli anni Trenta si svilupp\u00f2 il gioco d'azzardo (ed i famosi \"ridotti\", cio\u00e8 case da gioco), i teatri ebbero un nuovo periodo di splendore e a Palazzo Ducale le feste e i ricevimenti erano all'ordine del giorno. La spensieratezza di quel periodo non venne turbata neppure dalla breve guerra contro lo Stato Pontificio che rivendicava il piccolo ducato di Castro, compreso nei territori di Parma: nel 1644 fu raggiunta una pace alquanto favorevole per Venezia (Castro rimase a Parma) la quale riabilit\u00f2 il nome della Repubblica in campo internazionale.\nUltimi tempi e morte.\nQuesto periodo di prosperit\u00e0 si interruppe improvvisamente nel 1645 con l'inizio della lunga guerra di Candia. Il 7 dicembre, probabilmente con l'intento di risollevare gli animi, il Senato offr\u00ec al Doge il comando delle operazioni militari. L'Erizzo accett\u00f2 di buon grado, ma il suo fisico di uomo anziano (aveva 78 anni) non resse all'ansia e all'impegno: mor\u00ec infatti poco dopo, il 3 gennaio 1646, molto rimpianto dal popolo.\nViene sepolto nella chiesa di San Martino di Castello vicino al suo luogo di nascita.\nPer sua stessa volont\u00e0 nella Basilica di San Marco a pochi passi dalla Pala d'oro nel pavimento sotto una piastrella che reca il simbolo della famiglia Erizzo sormontata dal Corno Ducale riposa il Cuore dello stesso doge."}
{"id": "595361", "revid": "765341", "url": "https://it.wikipedia.org/wiki?curid=595361", "title": "Bettendorf", "text": ""}
{"id": "595366", "revid": "767487", "url": "https://it.wikipedia.org/wiki?curid=595366", "title": "Il castello di Vogelod", "text": "Il castello di Vogelod (\"Schlo\u00df Vogel\u00f6d\") \u00e8 un film muto del 1921 diretto da Friedrich Wilhelm Murnau.\nTra i primi film del regista, \u00e8 uno dei pochi sopravvissuti.\nTrama.\nRiuniti in un castello, dove si erano radunati per partecipare a una caccia, alcuni uomini di societ\u00e0 sono costretti a passare al chiuso il loro tempo a causa delle pessime condizioni atmosferiche. Al gruppo si aggiunge anche il conte Johann Oetsch, che non fa parte degli invitati e che \u00e8 evitato da tutti perch\u00e9 corre voce sia il responsabile della morte del fratello. Una voce alimentata da un giudice in pensione.\nAl castello giunge la baronessa Safferst\u00e4tt, la vedova del morto che ora si \u00e8 risposata. La contemporanea presenza di Oetsch e della baronessa imbarazza gli ospiti, ma la baronessa decide di restare in attesa dell'arrivo di padre Faramund, il consigliere spirituale del suo ex marito, cui vuole confessarsi.\nNei giorni seguenti, Oetsch, la baronessa e suo marito, Safferst\u00e4tt, si accusano a vicenda dell'omicidio. Fino a quando la baronessa confessa che il suo precedente matrimonio si stava rivelando un fallimento, con il marito sempre pi\u00f9 interessato ad argomenti spirituali che non a lei. Una sera, in presenza di Safferst\u00e4tt, amico di lunga data del marito, lei aveva espresso il bisogno di qualcosa di trasgressivo che la allontanasse dai buoni sentimenti. Il suo desiderio era stato interpretato da Safferst\u00e4tt come una volont\u00e0 di liberarsi del marito, cos\u00ec il barone aveva ucciso l'amico.\nFinalmente libera, la donna si era risposata con Safferst\u00e4tt, per poi scoprire che quello che la legava al nuovo marito non era nient'altro che il vuoto dei sentimenti.\nAlla fine della sua confessione, padre Faramund si toglie la finta barba e la parrucca, rivelando di essere in verit\u00e0 il conte Oetsch. Che pu\u00f2 cos\u00ec ribadire la sua innocenza. Al barone Safferst\u00e4tt non resta che il suicidio, mentre al castello giunge il vero padre Faramund.\nProduzione.\nIl film fu prodotto dall'Uco-Film GmbH (con il nome Uco) e Decla-Bioscop AG. Venne girato dal 10 febbraio al 2 marzo 1921.\nDistribuzione.\nDistribuito dalla Decla-Bioscop AG, usc\u00ec nelle sale cinematografiche tedesche il 7 aprile 1921, presentato in prima al Marmorhaus di Berlino.\nEsiste un'edizione italiana Home-Video del film in Dvd, distribuita da DNA Srl. Il film \u00e8 stato editato e sottotitolato in italiano con il contributo dello studioso di Storia del Cinema Riccardo Cusin. Questo dvd contiene anche il film \"Tartufo\" (Herr Tart\u00fcff, 1925) diretto sempre da Murnau. Questa versione \u00e8 disponibile anche in streaming su alcune piattaforme."}
{"id": "595371", "revid": "2128848", "url": "https://it.wikipedia.org/wiki?curid=595371", "title": "Naxos", "text": "Naxos (\u039d\u03ac\u03be\u03bf\u03c2 in greco antico) o Nasso \u00e8 un sito archeologico ricadente nel territorio di Giardini-Naxos, comune italiano della citt\u00e0 metropolitana di Messina in Sicilia.\nEpoca pregreca: Sicani e Siculi.\nLa lunga penisola che si conclude col Capo Schis\u00f2 (corruzione volgare del nome Naxos) \u00e8 stata abitata in modo pressoch\u00e9 continuo dal neolitico fino all'arrivo, secondo la tradizione nel 734 a.C., dei coloni greci. Infatti sono state rinvenute capanne della media et\u00e0 del bronzo (Cultura di Thapsos) riconducibili ai Sicani e materiali pertinenti alla fase dell'et\u00e0 del ferro detta di Cassibile (X-IX secolo a.C.) riconducibili ai Siculi. Le fonti affermano che all'arrivo dei Greci il sito della colonia di Naxos era gi\u00e0 occupato da indigeni siculi che certamente popolavano, se non proprio Capo Schis\u00f2, le alture intorno alla punta (secondo Diodoro), noto poi come il massiccio del Tauro, da cui avrebbe preso il nome Tauromenion (Taormina).\nStoria.\nNaxos \u00e8 ritenuta la prima colonia greca ad essere fondata in Sicilia nel 735 a.C.\nNel 495 a.C., il tiranno di Gela Ippocrate assedi\u00f2 la citt\u00e0 ma non riusc\u00ec a conquistarla. Pochi anni dopo, la Sicilia orientale trov\u00f2 una sorta di unit\u00e0 politica con Gelone I, Naxos entr\u00f2 a far parte di detto contesto politico. Con la cacciata di Trasibulo, nel 465 a.C., ebbe fine la Dinastia dei Dinomenidi e l'unit\u00e0 politica della Sicilia greca and\u00f2 in frantumi. Naxos torn\u00f2 ad essere sostanzialmente indipendente. \nNelle prime fasi della Guerra del Peloponneso, Siracusa, citt\u00e0 dorica, parteggiava per Sparta e Corinto, Naxos, invece, era alleata di Atene insieme a Camarina e Catania. Tuttavia, col Congresso di Gela del 424 a.C., in occasione del quale si sanc\u00ec il principio: \"Non siamo pi\u00f9 Dori n\u00e9 Ioni ma Sicelioti\", le polis di Sicilia ritrovarono l'unit\u00e0, attorno a Siracusa, contro il nemico comune rappresentato dagli Ateniesi che cercarono di invadere l'Isola ma vennero pesantemente sconfitti e cacciati.\nNel 403 a.C. il tiranno di Siracusa Dionisio I riun\u00ec tutta la Sicilia ad est del fiume Salso sotto il suo dominio chiamato \"Arcontato di Sicilia\", conquist\u00f2 e distrusse la citt\u00e0 per punirla dell'alleanza con Atene. Gli abitanti vennero venduti come schiavi e le rovine della citt\u00e0 cedute ai Siculi. Dopo questo evento Naxos rimase un porto commerciale, ma perse il rango di polis (citt\u00e0-stato); la popolazione rimanente si trasfer\u00ec sul Monte Tauro fondando la citt\u00e0 di Tauromenium l'attuale Taormina.\nLa fondazione.\n\"Primi fra i Greci i Calcidesi venuti per mare dall'Eubea fondarono Nasso ed innalzarono un altare ad Apollo Archegetes...\" (Tucidide, La guerra del Peloponneso, libro VI,3,1)\nI racconti sulla composizione etnica dei coloni che fondarono la pi\u00f9 antica citt\u00e0 greca di Sicilia sono molteplici e non tutti concordanti. Secondo Tucidide, i coloni erano Calcidesi; secondo Ellanico Calcidesi e Nassi; secondo Eforo e lo pseudo-Scimno Calcidesi, Ioni e Dori, che in seguito a controversie si sarebbero separati, andando i Calcidesi a fondare Naxos, i Megaresi Megara Iblea e i Dori Capo Zefirio, in Calabria. Vi \u00e8 comunque consenso sulla priorit\u00e0 e importanza dell'elemento calcidese, ma la presenza di Ioni di Naxos sembra assicurata dal nome stesso dato alla colonia. L'ecista sarebbe stato Teocle, verosimilmente calcidese e fondatore della calcidese Leontinoi, anche se Eforo lo considera ateniese (origine forse da attribuire alla propaganda imperialistica periclea). I coloni avrebbero preso terra su una spiaggia, dove eressero un altare ad Apollo \u2018Archegetes\u2019, il dio di Delo venerato anche in Eubea, protettore dell'impresa coloniale e oggetto di culto ancora nel V secolo a.C. da parte dei \u2018th\u00e9oroi\u2019, gli ambasciatori sacri che dalla colonia si recavano in madrepatria per rinnovare i rapporti religiosi tradizionali.\nLo sviluppo.\nNel 729 a.C. un gruppo di coloni fond\u00f2 Katane (l'attuale Catania) e Leontinoi (l'odierna Lentini). La citt\u00e0 si svilupp\u00f2 ed assunse importanza tanto da attirare l'attenzione delle altre colonie greche che si erano via via costituite in Sicilia.\nNasso avrebbe fondato (secondo Strabone, Stefano di Bisanzio, Scimno e Silio Italico) la sottocolonia di \"Kallipolis\" (un nome attribuito all'isola greca di Naxos, secondo Plinio il Vecchio), d'incerta localizzazione (forse l'odierna Giarre).\nLe guerre.\nNel 495 a.C. \"Kallipolis\" fu distrutta dal tiranno di Gela Ippocrate (secondo Erodoto). Ippocrate quindi assedi\u00f2 Naxos, ma non riusc\u00ec ad espugnarla.\nNel 476 a.C. fu conquistata e distrutta da Gerone I di Syrakousai e gli abitanti concentrati con quelli di Katane e Leontinoi (secondo Diodoro).\nDieci anni dopo, con la caduta dei Dinomenidi, i Nassi fecero ritorno all'antica loro sede, nella citt\u00e0 ricostruita nel frattempo da Ierone forse con coloni locresi (come dimostra il santuario di Francavilla nell'entroterra di Naxos, frequentato in quest'epoca e oggetto di culto, con \"pinakes\" di tipo locrese), secondo un piano urbanistico messo in luce dagli scavi.\nLa distruzione.\nAlleata di Atene durante la guerra del Peloponneso all'epoca sia della prima spedizione ateniese nel 427 a.C.-424 a.C. (secondo Tucidide) che della seconda impresa del 415 a.C.-413 a.C. (secondo Tucidide e Diodoro), la citt\u00e0 fu conquistata da Dionigi di Siracusa nel 403 a.C. in seguito al tradimento di un cittadino di Naxos, Polieno, forse lo stesso che conia le monete del tardo V secolo a.C. (secondo Diodoro e Polieno). Naxos fu completamente rasa al suolo e gli abitanti venduti come schiavi. I pochi abitanti che riuscirono a sottrarsi dalla vendita come schiavi tornarono tuttavia sul posto, ricostruirono gli edifici e iniziarono a battere moneta con il nome di Neapolis.\nTauromenium.\nNel 358 a.C. Andromaco, padre dello storico Timeo, riun\u00ec questi superstiti nell'antico centro di Tauromenium (secondo Diodoro) che continu\u00f2 nella monetazione la tradizione della colonia calcidese (secondo Plinio).\nEpoca romana.\nLa memoria dell'antico centro, tuttavia, non and\u00f2 del tutto perduta: nel 36 a.C., le flotte di Sesto Pompeo e Ottaviano si scontrarono nelle acque circostanti e abbiamo riferimenti sia nell'antica statua del culto di Apollo, di piccole dimensioni, sia del culto di Afrodite (Appiano), mentre l'\u2018Itinerarium Antonini' menziona una \u2018mansio', un posto di cambio di cavalli, col nome di Naxos.\nIl sito archeologico.\nLa prima colonia greca di Sicilia dur\u00f2 poco pi\u00f9 di trecento anni. A causa di questa situazione, pi\u00f9 unica che rara, gli scavi archeologici hanno consentito di conoscere con precisione l'urbanistica delle citt\u00e0 arcaiche greche.\nIl sito archeologico della antica Naxos insiste sulla penisola di Schis\u00f2 su una superficie di circa 37 ettari. L'insenatura esistente fra Capo Taormina e Capo Schis\u00f2 forma la baia di Naxos. Questa insenatura costituiva un riparo naturale per le piccole e fragili navi di allora.\nLa struttura urbanistica.\nLa citt\u00e0 arcaica.\nLe campagne di scavo hanno consentito di conoscere la struttura urbanistica della citt\u00e0 arcaica. Essa si svilupp\u00f2, nella sua fase iniziale, principalmente sulla costa e su un'estensione di circa 12-13 ettari. Nel corso degli anni la citt\u00e0 si allarg\u00f2 verso l'entroterra e furono realizzate delle mura che la difendessero da attacchi via terra. Nelle mura, realizzate in pietra lavica grezza, esistevano quattro porte per consentire la comunicazione con l'esterno. Lo spessore delle mura alla base era di circa 5 metri.\nDentro la citt\u00e0 esistevano laboratori artigianali, abitazioni, edifici pubblici e per il culto. Le strade principali erano pi\u00f9 larghe ed orientate secondo la direttrice nord-sud per favorire il trasporto delle merci dal porto verso l'entroterra.\nLa citt\u00e0 si estende sulla modica elevazione di terreno lavico di circa 700x550\u00a0m che termina con il Capo Schis\u00f2, coprendo una superficie di 40 ettari guarnita a nord-est da un'ampia baia, porto naturale di Naxos, e a sud-est, e a sud-est da una lunga spiaggia, nella quale sboccano il torrente Santa Venera presso le mura e, pi\u00f9 oltre, ad ovest, il fiume \u2018Akesines\u2019 (o Assinos), l'attuale Alcantara. Dell'insediamento dei primi tempi della colonia, esteso soprattutto nell'area nord dell'abitato classico, si conosce solo una casa di 4x4\u00a0m del tipo quadrato, ben attestato a Megara Hyblaea ma anche a Siracusa, con banchina sul lato di fondo per la suppellettile, scoperta al centro della penisola di Schis\u00f2 sotto la \u2018plateia\u2019 A del V secolo a.C. Dell'et\u00e0 arcaica, fino alla distruzione del 476 a.C., sono stati individuati alcuni tracciati stradali e abitazioni in tecnica poligonale, il \u2018temenos' all'estremit\u00e0 sud-ovest, nonch\u00e9 vari sacelli nell'abitato e fuori: tra questi vanno ricordati quello sulla riva destra di Santa Venera, ricco di terrecotte architettoniche (notevoli i resti di un colossale \u2018gorgoneion' frontonale arcaico), con tutta probabilit\u00e0 da identificare col santuario di Apollo \u2018Archegetes\u2019 (alla luce di un passo di Appiano e della verosimiglianza che la foce del fiume sia stato il luogo dell'approdo dei primi coloni), e il tempio C, al centro della penisola di Schis\u00f2, un \u2018oikos\u2019 con ante di 2,20x6,90\u00a0m, conservato nel primo filare di blocchi e con probabile soprastrutture a mattoni crudi. Soprattutto notevoli sono le mura della fine del VI secolo a.C., che seguono il corso del Santa Venera ad ovest e la linea costiera a sud, ad est e a nord-est; il tratto pi\u00f9 incerto \u00e8 a nord-ovest, dove l'urbanizzazione moderna ha guastato notevolmente l'aspetto originario del terreno. Sono note tre porte sul lato ovest, due su quello sud e una su quello nord-est; inoltre, presso una delle porte occidentali, vi \u00e8 una torre. La necropoli arcaica \u00e8 sconosciuta, tranne due tombe a tegoloni della fine del VI secolo a nord-est della citt\u00e0.\nLa citt\u00e0 del V secolo a.C..\nDopo la distruzione del 476 a.C., la citt\u00e0 fu ricostruita da Ierone stesso, o dagli esuli al loro rientro nel 466 a.C., secondo un piano regolare basato su tre \u2018plateiai\u2019, di cui quella centrale, la \u2018plateia\u2019 A, ha dimensioni maggiori (m 9,50) delle altre due, e su una serie di strade ortogonali, costantemente di 5\u00a0m, tranne la sesta ad ovest di misure pi\u00f9 grandi (6,50\u00a0m). Ne risulta un impianto con isolati orientati nord-est/sud-ovest di 175x39\u00a0m, ad eccezione di quelli la cui normale lunghezza \u00e8 stata impedita da irregolarit\u00e0 del terreno o dalla presenza del \u2018temenos\u2019 arcaico, rispettato nella ricostruzione. Negli isolati regolari \u00e8 osservata una divisione in quattro (invece della normale bipartizione) nel senso della lunghezza: ogni striscia comprendeva 12 lotti di 9x12\u00a0m, con case di dimensioni un po' pi\u00f9 limitate quindi rispetto alle altre citt\u00e0 siceliote. Caratteristica di questi isolati \u00e8 la presenza, agli incroci fra le \u2018plateiai\u2019 e le strade ortogonali, costantemente sul lato orientale, di basamenti quadrangolari (m 1,50x1,25), in origine sormontati da lastre di 0,80\u00a0m, sulla cui funzione sono state fatte varie ipotesi: si \u00e8 pensato che fossero \u2018horoi\u2019 o cippi di delimitazione degli isolati sul tipo di quelli usati dall'urbanista Ippodamo di Mileto nella ricostruzione del Pireo; ovvero altari destinati a sostituire precedenti sacelli arcaici distrutti a rappresentare culti che esprimevano la solidariet\u00e0 degli abitanti dell'isolato, a mo' dei \u2018compita\u2019; o altari d'incrocio o di quartiere, noti nella tradizione romana. Altro dato notevole di questa fase \u00e8 la presenza di numerose officine di vasai e di coroplasti all'interno e all'esterno della citt\u00e0: ne sono note alcune nell'abitato (due nel \u2018temenos\u2019 sud-occidentale), ma il grosso si situa in aree extra-urbane, sul versante sud-ovest, tra il Santa Venera e l'Alcantara, e soprattutto a nord-est, al centro dell'attuale abitato di Giardini-Naxos (sotto lo svincolo autostradale), con tre fornaci e vasche per la decantazione delle argille e stradine di raccordo tra i vari forni. La necropoli classica \u00e8 a met\u00e0 strada tra il Santa Venera e l'Alcantara, con tombe alla cappuccina contenenti modesta suppellettile. L'abitato databile fra la distruzione del 403 a.C. e lo spostamento definitivo della popolazione \u00e8 costituito da abitazioni sparse soprattutto lungo la linea costiera, e le sue necropoli sono state identificate presso la riva destra del Santa Venera, dove sorgevano sacelli d'et\u00e0 arcaica, e nell'attuale cimitero di Giardini. L'occupazione romana in relazione alla \u2018mansio\u2019 \u00e8 suggerita da grandi depositi di anfore d'epoca tardo-imperiale.\nL'area sacra.\nL'area archeologica comprende il \u2018temenos\u2019 sud-occidentale, tratti delle mura e dell'abitato. Il \u2018temenos\u2019, assai esteso, \u00e8 il primo santuario noto delle colonie calcidesi di Sicilia. Il muro di recinzione, costituito da una struttura poligonale, a volte con blocchi di dimensioni ciclopiche, presenta due aperture principali, veri e propri propilei, entrambi coperti con tegole e terrecotte architettoniche; quello settentrionale, pi\u00f9 piccolo, ha porta e controporta. Tutto il \u2018temenos\u2019, sorto nel VI secolo a.C. a cingere un'area sacra pi\u00f9 antica e poi inserito nella cinta difensiva urbana, venne cos\u00ec a costituire una sorta d'acropoli della citt\u00e0, e il propileo nord assunse la funzione d'ingresso monumentale dell'abitato, mentre il propileo sud fin\u00ec col diventare una vera e propria porta urbica.\nAll'interno sono noti due templi; all'estremit\u00e0 nord-est dell'area \u00e8 il tempio pi\u00f9 importante, identificato con buoni argomenti con l'Aphrosidium noto da Appiano, che presenta due fasi, una solo parzialmente nota del VII secolo a.C. e un'altra dell'iniziale V secolo, rappresentata da un \u2018oikos\u2019 di 38x16\u00a0m, ricostruito forse in occasione della grande ristrutturazione urbanistica regolare, di cui fedelmente ripete l'orientamento (diverso da quello del precedente tempio).\nAll'estremit\u00e0 opposta dell'area si trovava un alto sacello arcaico (non visibile), mentre l'esistenza di altri edifici minori (templi o \u2018thesauroi\u2019, non si sa) \u00e8 suggerita da terrecotte architettoniche con antefisse a testa silenica. Nella medesima area, a sud-ovest del tempio maggiore, \u00e8 un altare quadrangolare con tre gradini sul lato ovest, realizzato in testa poligonale, mentre numerose stele o piccoli altari con residui di sacrifici guarnivano il santuario, oggetto d'intenso culto tra il VII e il Vi secolo, come dimostrano i numerosi materiali votivi rinvenuti, terrecotte, statuette, ceramiche locali e armi. Lungo il muro del temenos sono stati raccolti abbondanti resti delle terrecotte architettoniche dei templi, che hanno permesso di ricostruire la decorazione degli edifici, la pi\u00f9 significativa delle quali \u00e8 quella pertinente al tempio maggiore, con un insolito antemio plastico a palmette e fiori di loto.\nSempre nell'area sacra sono due fornaci, una circolare per vasi, una rettangolare per tegole, appartenenti al santuario e funzionanti per le necessit\u00e0 cultuali e per la manutenzione degli edifici.\nGli isolati e le mura presso il temenos.\nUsciti attraverso il propileo nord si possono visitare gli isolati adiacenti, con la gi\u00e0 ricordata partizione in unit\u00e0 abitative assai limitate, costituite in genere da un piccolo cortile d'accesso e piccoli ambienti ai lati.\nUsciti dalla porta urbica adiacente al \u2018temenos\u2019, si segua il muro di cinta fino alla porta ovest. Il muro, eseguito con tecnica pi\u00f9 rozza di quello del \u2018temenos\u2019, con massicci blocchi grossolanamente sbozzati, ha doppio paramento ed \u00e8 spesso 4,60\u00a0m (ciascun paramento misura in media 1,80\u00a0m), con riempimento di pietrame a secco; la porta, guarnita a sud dall'unica torre nota della cinta (assai mal conservata), ha una luce di oltre 2,50\u00a0m.\nLa moneta.\nDagli scavi \u00e8 emerso che alla fine del VI secolo a.C., la citt\u00e0 di Naxos batteva monete d'argento segno di una societ\u00e0 sviluppata."}
{"id": "595374", "revid": "696581", "url": "https://it.wikipedia.org/wiki?curid=595374", "title": "Isole dello Stagnone di Marsala", "text": ""}
{"id": "595379", "revid": "1494169", "url": "https://it.wikipedia.org/wiki?curid=595379", "title": "Eschweiler", "text": ""}
{"id": "595382", "revid": "1305772", "url": "https://it.wikipedia.org/wiki?curid=595382", "title": "Vendicari (disambigua)", "text": "Vendicari"}
{"id": "595387", "revid": "287204", "url": "https://it.wikipedia.org/wiki?curid=595387", "title": "Mark Wilkinson (disegnatore)", "text": "\u00c8 conosciuto e apprezzato per i suoi dettagliati e realistici artwork che ha creato per moltissime band soprattutto britanniche, e una moltitudine di cover per la progressive rock band Marillion. Utilizza uno svariato numero di tecniche, ma predomina quella dell'aerografo, di cui lui \u00e8 considerato il maestro. La sua prima creazione fu per l'EP di debutto dei Marillion, \"Market Square Heroes\". Successivamente, gli artwork di Wilkinson sono stati usati in tutti gli album dei Marillion e tutti i singoli fino a \"the Thieving Magpie\" (1988). Quando il cantante Fish lasci\u00f2 la band Wilkinson lo segu\u00ec e disegn\u00f2 per lui molti artwork.\nNel 1997 collabor\u00f2 con la Bill Smith Studios (che aveva sostituito Wilkinson prendendo il titolo di \"Gruppo ufficiale degli artwork dei Marillion\") per il cd compilation \"The Best of Both Worlds\", che includeva canzoni di ambedue le ere della band, e l'etichetta EMI decise che la cover doveva includere spunti e riferimenti agli artwork delle due epoche.\nAnche se Wilkinson \u00e8 sempre identificato come il disegnatore di artworks per i Marillion e per Fish (nello stesso modo cui viene identificato Roger Dean per gli Yes o Paul Whitehead per i Genesis), lui disegn\u00f2 anche cover di album e poster dei concerti per molti altri gruppi, fra cui Iron Maiden e Judas Priest, e anche per varie cose per i Bon Jovi, Jimmy Page, The Who, Europe, The Darkness e Kylie Minogue. Al di fuori della musica, disegno anche numerose copertine di libri, fumetti e altri incarichi.\nNel 2000 il cantante Fish e Wilkinson collaborarono nella scrittura di un libro, \"The Masque\", che, con il formato \"back and forth\", descrivono le modalit\u00e0 con cui furono create le copertine musicali dei Marillion.\nNel giugno 2005 Mark Wilkinson partecipa con le sue opere, esposte per la prima volta in Italia, alla mostra-evento \"Aerografica4\" (Firenze, Limonaia di Villa Strozzi) organizzata da Art &amp; Heart Studio. In quell'occasione Mark prende parte anche ad un seminario dove illustra la propria tecnica e risponde alle domande degli appassionati. "}
{"id": "595391", "revid": "26891", "url": "https://it.wikipedia.org/wiki?curid=595391", "title": "Classe Long Beach (incrociatore)", "text": ""}
{"id": "595392", "revid": "15756", "url": "https://it.wikipedia.org/wiki?curid=595392", "title": "Pierino da Vinci", "text": "Le note strettamente biografiche su questo artista provengono quasi esclusivamente da \"Le Vite\" di Giorgio Vasari, il quale riporta una commistione di fatti reali e romanzati, difficilmente districabile in mancanza di altri riscontri.\nBiografia.\nOrigini.\nSer Piero da Vinci, oltre al famosissimo Leonardo nato da una relazione fuori dal matrimonio, ebbe due mogli e un totale di nove figli maschi legittimi, tra cui, dal secondo matrimonio con Francesca Lanfredini, il quartogenito Bartolomeo, padre del futuro scultore Pierino. \"Pierino\", battezzato Pier Francesco, portava dunque il nome del nonno, morto circa 25 anni prima.\nGli estremi cronologici della nascita e della morte si ricavano dalle notizie di Vasari, e non sono stati finora confermati da documenti. Lo scrittore aretino lo ricorda ventitreenne quando mor\u00ec in viaggio verso Genova al seguito del suo protettore Luca Martini nel 1553, quindi la sua nascita dovrebbe collocarsi entro il 1529 e il 1530.\nUn documento che lo riguarda \u00e8 legato al 1530, quando figura beneficiario dell'eredit\u00e0 dello zio da parte paterna Benedetto. Nel 1534 suo padre versava la decima per un'abitazione al \"Canto alla Briga\" a Firenze, in cui viveva anche Pierino (tra via dell'Agnolo e via de' Pepi).\nFormazione.\nVasari, forse con eccessiva enfasi letteraria, form\u00f2 il mito di Pierino come \"enfant prodige\", quasi fosse una reincarnazione dell'illustre zio. \u00c8 lui che ci informa come mosse i primi passi, adolescente, nella bottega di Baccio Bandinelli, gi\u00e0 amico dello zio Leonardo, ma fu soprattutto con il Tribolo che svilupp\u00f2 il suo talento. La sua formazione va quindi collocata nei primi anni quaranta del Cinquecento nell'impresa della decorazione dei giardini della villa Corsini e, soprattutto, della villa medicea di Castello, spesso indicati come gli esempi pi\u00f9 antichi di giardino all'italiana.\nAttraverso il suo maestro dovette essere indirizzato alle forme pi\u00f9 aggiornate dell'arte fiorentina, in particolare al michelangiolismo addolcito di Jacopo Sansovino e al disegno accurato ed elegante di Andrea del Sarto.\nPrime opere ai giardini medicei.\nIl debutto in un'opera indipendente, avallato dal Tribolo, dovette essere il \"Putto che minge in un mascherone\" nel Museo d'arte medievale e moderna di Arezzo, scultura di media grandezza destinata a decorare una fontana per Cristofano Rinieri, in cui si nota la gioiosa vitalit\u00e0 del soggetto, che riecheggia anche agli studi d'espressione di Leonardo.\nInoltre, sempre con l'intermediazione del Tribolo, scolp\u00ec uno stemma mediceo marmoreo perduto per il palazzo di Pier Francesco Riccio in via Faenza a Firenze, noto per\u00f2 da un frammentario modello in terracotta al Victoria and Albert Museum, in cui due putti dalle gambe intrecciate si ispiravano a una fontana eseguita dal suo maestro per la villa Caserotta di Matteo Strozzi a San Casciano in Val di Pesa (nota da un'incisione), discostandosi per\u00f2 nel ritmo pi\u00f9 serrato, che compare anche in un'altra opera riferibile a quegli anni (non ricordata da Vasari), il \"Pan e Olimpo\" nel Museo del Bargello.\nNella prima met\u00e0 degli anni quaranta fece un primo, breve viaggio a Roma.\nEntro il 1547, per la villa di Castello, esegu\u00ec alcuni putti recanti pesci o altri animali come attributi, perduti o di incerta identificazione, e un \"Bacco con satiro\" per la villa di Montici di Bongianno Capponi (morto nel maggio di quell'anno), gi\u00e0 documentato a palazzo Vettori-Capponi ma poi perduta, e riprodotta forse in un suo bronzetto (oggi alla Ca' d'Oro) e sullo sfondo di un \"Ritratto di giovane\" di Agnolo Bronzino, che potrebbe effigiare lo stesso Pierino (Londra, National Gallery).\nLa seconda tranche di lavori per la decorazione del giardino mediceo di Castello \u00e8 legata alla realizzazione delle fontane monumentali di \"Fiorenza\" (oggi rimontata nella villa della Petraia) e di \"Ercole e Anteo\" ancora in loco (in entrambe gli originali sostituiti da copie e conservati dentro la villa della petraia). Si tratta di opere a pi\u00f9 mani sovrintese sicuramente dal Tribolo, che dovette fornire anche i disegni ai vari collaboratori per la realizzazione degli apparati scultorei. Nella prima a Pierino sono riferiti i satiri nelle specchiature delle candelabre e una compartecipazione al disegno del fusto (GDSU n. 638 Orn.); nella seconda gli sono assegnati due dei vivaci putti (\"Putto con pesce\" e \"Putto di spalle\") che ornano il bordo della vasca principale (gli altri due putti sono riferiti al Tribolo stesso e ad Antonio Lorenzi), dove Pierino si ciment\u00f2 per la prima volta col bronzo, sebbene in maniera indiretta perch\u00e9 la fusione di tutti e quattro le statue venne effettivamente pagata a Zanobi di Pagno Portigiani.\nAmicizia con Luca Martini.\nFigura chiave nella committenza di Pierino da Vinci fu Luca Martini, un notaio di origine fiorentina molto presente anche nei circoli intellettuali romani e amico di numerosi artisti e letterati oltre molto attivo preso la corte papale. Luca, gi\u00e0 amico del Tribolo almeno dal 1538, venne presentato con l'intermediazione di quest'ultimo a Pierino entro il 1546 (come ricorda Vasari, ma non \u00e8 da escludere che incontri vi fossero stati anche anteriormente), nascendo un rapporto di stima reciproco, che presto divenne un'amicizia e un affetto esclusivo. Appartenevano a questa cerchia figure come Benedetto Varchi, Annibal Caro, Anton Francesco Grazzini, Jacopo Pontormo, il Bronzino, Giovan Battista del Tasso e Benvenuto Cellini, oltre al Tribolo stesso.\nUna prima commissione artistica del Martini per Pierino fu il completamento di un \"Cristo alla colonna\", gi\u00e0 identificato dubitativamente con una \"Flagellazione\" ora riferita a Vincenzo Danti (Nelson-Atkins Museum, Kansas City).\nQuello stesso anno Pierino esegu\u00ec, su ordine del Tribolo, un perduto mascherone in pietra forte per la raccolta delle acque piovane in piazza Santa Maria Novella.\nSecondo soggiorno romano.\nNel 1546, non ancora diciassettenne, Pierino part\u00ec per un secondo e pi\u00f9 significativo soggiorno romano sotto la protezione del banchiere Francesco Bandini, conosciuto poco prima a Firenze sotto la supervisione a distanza dei suoi protettori Tribolo e Luca Martini, con l'occasione della realizzazione di un modellino in cera per una tomba monumentale in Santa Croce mai realizzata.\nA Roma il Bandini lo present\u00f2 a Michelangelo Buonarroti, forse gi\u00e0 incontrato qualche anno prima durante il suo primo viaggio e sicuramente gi\u00e0 studiato tante volte a fianco del Tribolo. Dal Buonarroti ottenne un disegno che tradusse in un rilievo della \"Crocifissione\" (opera non rintracciata), e sped\u00ec a Firenze una copia in cera del \"Mos\u00e8\" per Luca Martini. Databile a questo periodo \u00e8 forse anche una languida \"Leda col cigno\", ispirata a un disegno del Buonarroti (Berlino, Bode Museum).\nSi dedic\u00f2 anche al restauro delle opere antiche, integrando un cavallo per il Bandini e rifacendo la testa per un busto antico per il cardinale Niccol\u00f2 Ridolfi, che gli commission\u00f2 anche una \"Venere\" (tutte opere ricordate da Vasari, ma non rintracciabili). Incerta \u00e8 l'attribuzione di un \"Bacco e Ampelo\" oggi agli Uffizi, riferito da Pizzorusso a questo periodo.\nA Pisa.\nNel corso del 1547 Pierino rientr\u00f2 in Toscana, come suggerisce la data sui bronzetti con lo stemma Martini oggi nelle raccolte della Ca' d'Oro a Venezia (una \"Venere/Pomona\" e un gi\u00e0 citato \"Bacco\", con un basamento ispirato a quello disegnato da Michelangelo per il \"Marc'Aurelio\" in piazza del Campidoglio), realizzati per celebrare l'elezione di Luca Martini nell'aprile di quell'anno a provveditore dell'Ufficio delle Galee e dei Fossi, ovvero quale responsabile delle bonifiche nel Pisano promosse dal 1538 da Cosimo I de' Medici.\nPierino si stabil\u00ec dunque a Pisa col suo amico e protettore, attendendo a una serie di commissioni per i Medici, la prima delle quali fu forse il monumento funebre per il filosofo pavese Matteo Corte (Pisa, Camposanto), in cui realizz\u00f2 degli apparati decorativi su disegno del Tribolo e a fianco delle sculture principali di Antonio Lorenzi (1548 circa).\nNel 1548 dette inoltre una notevole prova d'ingegno per la statua di grandi dimensioni e a tutto tondo del \"Dio fluviale\" (Parigi, Louvre) su un marmo procuratogli dal Martini (Vasari ricorda le vicissitudini legate a un difetto del blocco, ma la confonde descrivendola sdraiata anzich\u00e9 in piedi). L'opera sarebbe stata apprezzata dalla duchessa Eleonora di Toledo e donata, assieme ad alcune opere del Tribolo, al fratello di lei Garc\u00eda, che a Livorno la imbarc\u00f2 su una delle sue galee per portarla nel giardino della sua villa a Napoli (documentata effettivamente nel 1553 a villa la Starza a Pozzuoli).\nLegata a un tema letterario e della storia pisana \u00e8 anche il rilievo con la \"Morte del conte Ugolino e dei suoi figli\", noto in varie repliche e su supporti diversi (bronzo, terracotta, stucco, marmo e cera), tra cui il pi\u00f9 antico \u00e8 forse quello a Chatsworth House (Derbyshire), fu probabilmente commissionato da Luca stesso, estimatore di Dante e proprietario di una copia aldina della \"Divina Commedia\".\nAl 1550 circa risalgono i pi\u00f9 evidenti omaggi al suo protettore, il ritratto entro ovale marmoreo (collezione privata) e il rilievo stiacciato della \"Pisa restaurata\" (Pinacoteca Vaticana), che celebrava la riqualificazione della citt\u00e0 con una scena di trionfo, dove Cosimo I accompagna Minerva con lo scudo pisano, seguiti da un Genio della Vittoria e un festoso corteo in cui compaiono i protagonisti della rinascita (Guido Guidi, Luca Martini, Tribolo, Michelangelo e lo stesso Pierino), scacciando i vizi all'ombra di una personificazione dell'Arno.\nAltre opere attribuite questi anni sono un \"Profilo femminile in ovale\" (Lawrence, Spencer Museum of art, The University of Kansas, attribuzione con riserve) e la \"Sacra famiglia con san Giovannino e sant'Elisabetta\" (gi\u00e0 al Museo nazionale del Bargello, trafugata nel 1944), gi\u00e0 appartenuta a Eleonora di Toledo.\nAl 1550 circa risale la grande scultura di \"Sansone col Filisteo\", destinata a decorare il lungarno pisano davanti alla sua abitazione, opera che mostra tutto l'interesse per le intricate torsioni e il muscolarismo michelangiolesco, trasferita incompiuta a Firenze nel decennio del 1570-79 e collocata nel cortile della Dogana di Palazzo Vecchio dopo essere stata terminata da Bartolomeo Ammannati nel gennaio del 1592.\nRestano tuttora a Pisa invece la \"Dovizia\", aggiornamento dell'analoga statua fiorentina di Donatello a Firenze, collocata a Pisa in piazza della Berlina, assieme a uno stemma Medici-da Toledo con gli emblemi dell'aquila e del diamante su un palazzo nella stessa piazza, e uno stemma ducale all'ingresso meridionale del Palazzo della Sapienza, forse in collaborazione col Tribolo, che comunque mor\u00ec nel 1550.\nUltime opere.\nIl 30 maggio 1552, probabilmente facilitato dal suo discepolato col Tribolo, firm\u00f2 un contratto con i fratelli Turino e Giulio Turini per realizzare un monumento nel Duomo di Pescia e Baldassarre Turini il Giovane, datario di Leone X, segretario di Clemente VII e chierico di camera di Paolo III. Pierino si mise all'opera producendo alcuni disegni e scolpendo almeno il genio funebre sulla sinistra, i mascheroni e il sarcofago (il resto fu poi terminato da Stoldo Lorenzi).\nNel 1552 \u00e8 ricordato in un documento come residente a Pisa, a proposito di una procura per dei terreni a favore del cugino Benedetto di Guglielmo.\nA Pierino sono riferiti anche alcuni bronzetti e oreficerie, a cui si dedic\u00f2 almeno dal 1547. Tra questi la base di un candeliere al British Museum (identificata grazie a un disegno preparatorio col suo nome.\nViaggio a Genova e morte.\nNell'ottobre del 1552 si trovava a Genova al seguito di Luca Martini, incaricato dal duca di Toscana di reperire fondi presso il banchiere Adamo Centurione. Qui venne incaricato dall\u2019abate Tommaso di Negro di realizzare un vaso e due bicchieri in argento (novembre 1552). Fu ospite del Centurioni alla sua villa a Pegli, e per lui abbozz\u00f2 il modello di un \"San Giovanni Battista\", forse quello poi tradotto in marmo poi da Gianfrancesco Susini (Washington, National Gallery of Art). Tutte le opere genovesi risultano perdute.\nGi\u00e0 a dicembre Luca veniva richiamato in Toscana dal duca, mentre Pierino restava ammalato presso il Di Negro, rientrando a gennaio a Pisa via mare e il porto di Livorno. Mor\u00ec poi a Pisa nei primi mesi del 1553, a soli ventitr\u00e9 anni per una febbre malarica (1553). Non pot\u00e9 esprimere appieno il suo potenziale artistico, che gi\u00e0 i contemporanei definirono di altissimo livello."}
{"id": "595394", "revid": "339392", "url": "https://it.wikipedia.org/wiki?curid=595394", "title": "Lockheed C-69/121 Constellation", "text": ""}
{"id": "595395", "revid": "36426", "url": "https://it.wikipedia.org/wiki?curid=595395", "title": "Pier Francesco di Bartolomeo", "text": ""}
{"id": "595396", "revid": "767487", "url": "https://it.wikipedia.org/wiki?curid=595396", "title": "Alberomotore", "text": "Gli Alberomotore sono stati un gruppo rock progressivo romano degli anni settanta.\nStoria.\nL'Alberomotore \u00e8 stato un gruppo rock progressivo romano degli anni settanta, formato inizialmente dallo scioglimento di una band (nell'estate del 1972) formata da Maurizio Rota come cantante, Naimy Hackett e Elisabeth coriste, Marcello Vento alla batteria e altri due o tre elementi. Rota e Vento, usciti dal gruppo, reclutarono Fernando Fera alla chitarra e Glauco Borrelli al basso e ai cori. A fine Ottobre si aggiunse come secondo chitarrista Carlo Magaldi. Con questa formazione iniziarono a provare e nel novembre 1972 fu incluso Adriano Martire alle tastiere.\nQuesto ensemble, tramite i contatti che Borrelli aveva con Ricky Gianco, fu ingaggiato per un incarico di quindici giorni come band stabile in un albergo fuori Biella. Il gruppo non aveva ancora una denominazione ed eseguiva prevalentemente cover. Gianco propose di dare un nome (italiano) al complesso e spinse affinch\u00e9 si creasse un repertorio di canzoni originali composte in inglese e poi adattate a testi italiani di varia natura. In questi frangenti furono composte le basi delle prime canzoni (Israele, Landr\u00f9, Il Giardino dei Lill\u00e0, Una vita di notte eccetera). Il nome scelto fu Albero Motore e le prove, del nuovo materiale, continuarono in una nuova sala vicino a piazza Salerno.\nFu molto impegnativo suonare un nuovo tipo di rock per musicisti nati con la passione per i Beatles e poi divenuti seguaci di gruppi come Traffic, Frank Zappa and the Mothers of Invention, T.Rex, C.S.N.&amp; Y. e chiss\u00e0 quanti altri. Questa nuova fase del lavoro impegn\u00f2 il combo da Gennaio 73 fino all'Estate , quando si spostarono nella sala prove appena costruita, nel parco della tenuta del cantautore e clarinettista Gianni Nebbiosi.\nIn questi frangenti il secondo chitarrista, Carlo Magaldi, passato al ruolo di chitarra acustica, fu costretto a lasciare il gruppo a Giugno del 1973 per problemi di salute, proprio poco prima della loro esibizione al \"Festival d\u2019Avanguardia di Napoli\" del 1973, durante il quali se affermarono rispetto a tuuti gli altri , con una decisa ovazione del pubblico dopo l'esecuzione del brano Israele, recepito come una novit\u00e0 miliare. Ottimi musicisti romani,i componenti furono assistiti da Ricky Gianco ad avere un contratto discografico con la neonata etichetta Intingo.\nIl loro album era stato appena stampato dalla vecchia casa discografica Car Juke Box, ormai sull'orlo della chiusura, e venne quindi subito ristampato per la nuova etichetta. Musicalmente \"Il grande gioco\" sembra un disco di cantautori con influenze rock (cos\u00ec popolari in Italia durante gli anni '70), molto spazio alla voce e alle parti cantate e agli strumenti solisti. Le influenze del rock progressivo sono affiancate da inguaribile passione per le sonorit\u00e0 tipicamente americane basate sul pianoforte ed eccellenti ma brevi assoli di chitarra, il tutto sorretto da un'ottima voce che rende tutto l'album godibile.\nI brani di spicco sono \"Israele,\" con testi sul popolo palestinese e la conclusiva \"Provvisoriet\u00e0\", preceduta dall'introduzione strumentale, stavolta decisamente vicina a sonorit\u00e0 \"progressive\", di \"Capodanno '73\". Dopo l'album il gruppo realizz\u00f2 un 45 giri l'anno successivo prima di sciogliersi. Alcuni dei musicisti hanno suonato in dischi di altri artisti, tra di loro soprattutto Fernando Fera, apprezzato sessionman e compositore di colonne sonore. Fera ha anche realizzato un LP, intitolato semplicemente \"Fernando Fera Group\" (BB LP-8110) uscito nel 1981 e contenente 11 brani tra pop e \"library music\".\nIl cantante Maurizio Rota (scomparso nella primavera del 2010) si \u00e8 esibito come solista nella zona di Roma, e ha fatto anche parte di una tribute-band dei Beatles che comprendeva l'ex tastierista di Libra e Buon Vecchio Charlie, Sandro Centofanti. Un suo singolo del 1978, \"Un fiore contro il vento/Strade de borgata\", (EMI 3C-006-18326) dalla colonna sonora del film \"Non contate su di noi\", \u00e8 interessante per la presenza di tutti i musicisti degli Alberomotore. Marcello Vento ha suonato con il Canzoniere del Lazio e Jenny Sorrenti ed ha avuto una lunga carriera come musicista jazz ed insegnante di batteria. \u00c8 scomparso nel 2013.\nIl bassista Glauco Borrelli ha continuato a suonare professionalmente allo scioglimento del gruppo per poi entrare nel gruppo di Pierangelo Bertoli. Successivamente ha creato a Roma uno studio di registrazione. L'Alberomotore, le cui prime esibizioni si svolgevano prevalentemente nei locali e nei festival, col primo disco \"Il grande gioco\" entr\u00f2 nella scuderia della casa discografica \"CAR Juke Box\" del maestro Carlo Alberto Rossi. Successivamente, con la collaborazione di Ricky Gianco, la produzione venne affidata alla casa discografica \"Intingo\". L'anno successivo usc\u00ec un 45 giri, \"Messico lontano\", ultima loro composizione, ed un brano strumentale, \"Capodanno '74\", inserito poi nella raccolta \"Progressivamente 1973/2003\" dell'ottobre 2004.\nInteressante fu il brano \"Israele\", a sostegno del popolo palestinese.\nIl gruppo si sciolse l'anno successivo. Continuando l'attivit\u00e0 musicale professionistica Maurizio Rota fu particolarmente attivo in molteplici formazioni romane come cantante oltre a quelle citate; Marcello Vento ha collaborato con Jenny Sorrenti in qualit\u00e0 di batterista, mentre Glauco Borrelli, dopo una lunga collaborazione a fianco di Pierangelo Bertoli, ha iniziato la strada di solista come cantautore.Messico Lontano \u00e8 stata riproposta nel 2013 con la voce femminile di Erika Savastani dei Deserto Rosso. l quintetto a differenza di molti gruppi contemporanei, impost\u00f2 il proprio discorso in forma \"autorale\", divenendo uno dei tanti sensori della semplificazione comunicativa del \"Pop Italiano\". Di fatto, il loro album, pur contenendo brani di denuncia sociale e in larga parte aderenti allo spirito controculturale (si esibirono al \"Festival d\u2019Avanguardia di Napoli\" nel 1973, a \"Villa Pamphili\" e a \"Villa Borghese\" nel 1974), non fece mai uso di stilemi \"Prog\", a vantaggio di un \"groove\" marcatamente \"rock\".\nNon a caso, produttore e autore di tutti i testi della band Ricky Gianco, fu storico pioniere del \"rock\u2019n\u2019roll\" italiano che, in questo caso, fu protagonista di un fatto curioso. \u201cIl grande gioco\u201d infatti, era stato inciso e pubblicato originariamente per la \u201cCar Juke Box\u201d di \"Carlo Alberto Rossi,\" ma il fallimento dell\u2019azienda ne precluse ogni possibilit\u00e0 di diffusione. Gianco allora, ne acquist\u00f2 i diritti e lo rilanci\u00f2 sul mercato per la sua neonata etichetta Intingo. Grazie a lui quindi, lAlberomotore passer\u00e0 alla storia per essere stata \"l\u2019unica band italiana ad avere pubblicato lo stesso disco con due etichette diverse nel giro di pochi mesi\". Il disco inanella otto canzoni d\u2019autore a matrice \"rock\" che a tratti ricorda qualcosa, come abbiamo accennato, dei Traffic e di Zappa con qualche concessione al \"country\" (\u201c\"Nel giardino dei Lill\u00e0\"\u201d) e al \"Rock'n'roll (\"Landr\u00f9\").\"\nIl solo e gradevolissimo brano strumentale \u201c\"Capodanno \u201873\"\u201d, ha uno spensierato sapore \"rock-fusion\" , inserito in scaletta per dare sfogo all\u2019indubbia abilit\u00e0 tecnica dei musicisti. Non vi sono poliritmie o stacchi armonici che accostino il gruppo alla pi\u00f9 parte dei loro omologhi e i testi sono di una comprensibilit\u00e0 talmente immediata da far pensare che, da una qualche parte della Controcultura, esistesse gi\u00e0 nel 1974 una voglia di rivoluzione dialettica - di cui tra l'altro Gianco era pioniere e indiscusso maestro - .\u201c\"Israele\"\u201d denuncia senza mezzi termini l\u2019indebita oppressione dello stato ebraico su quello palestinese, \u201c\"Cristoforo Colombo\"\u201d pone accento sull\u2019oppressione coloniale e sui rischi della globalizzazione, \u201c\"Provvisoriet\u00e0\"\u201d sembra invece voler tracciare il punto sulla situazione del movimento e della societ\u00e0 in generale. (\u201c\"Quanto costa la serenit\u00e0? Quanto costa ormai la stupidit\u00e0 in un momento cos\u00ec?\u201d\"). \u201cIl grande gioco\u201d \u00e8 un disco gradevole e scorre sui solchi alternando un insieme di canzoni fresche e solide ed offre una panoramica a 360 gradi delle possibilit\u00e0 dei protagonisti.\nLa registrazione rivel\u00f2 sicuramente la compattezza della band guidata da Fera e Borrelli, davvero precisa e vulcanica e, non furono in pochi -incluso il mio collega Francesco Mirenzi- a chiedersi dove questo gruppo avrebbe potuto arrivare se avesse avuto maggiore stabilit\u00e0 e fortuna commerciale. LAlberomotore si sciolse nel 1975, anno successivo alla pubblicazione dell\u2019Lp, e dopo la release di un delizioso 45 giri di stampo \"Country\" , \u201c\"Messico lontano\"\u201d.Fernando Fera, nell\u2019ambito musicale come session man e compositore di musiche da film, il vocalist Maurizio Rota che cre\u00f2 una \"Beatles Tribute band\" con Sandro Centofanti, Marco Rinalduzzi, Derek Wilson e Massimo Calabrese, l\u2019eccellente batterista Marcello Vento rimpolper\u00e0 le fila del Canzoniere del Lazio e della band di Jenny Sorrenti e infine, Glauco Borrelli militer\u00e0 per qualche tempo nella Gres Band (di Pierangelo Bertoli). Ricky Gianco, com'\u00e8 noto, fece dell'ironia e della poesia le sue armi migliori e pubblic\u00f2 con la collaborazione di Gianfranco Manfredi almeno tre capolavori : \"\"Alla mia mam\"...\", l'insuperabile \"Arcimboldo\" e lo struggente \"Non si pu\u00f2 smettere di fumare\".\nDiscografia.\nPartecipazioni.\nGli Alberomotore partecipano con il brano \"Capodanno '74\"."}
{"id": "595400", "revid": "36426", "url": "https://it.wikipedia.org/wiki?curid=595400", "title": "Pierino Da Vinci", "text": ""}
{"id": "595402", "revid": "337", "url": "https://it.wikipedia.org/wiki?curid=595402", "title": "Dialogo socratico", "text": ""}
{"id": "595406", "revid": "124549641", "url": "https://it.wikipedia.org/wiki?curid=595406", "title": "Lucy Lawless", "text": "Biografia.\nQuinta figlia di Frank e di Julie Ryan, Lucy ha iniziato ad appassionarsi al teatro quando inizia la scuola secondaria. Ha studiato lingue straniere all'universit\u00e0 di Auckland, per un anno, poi ha lasciato la scuola ed \u00e8 partita per l'Europa con il suo ragazzo, Garth Lawless, per viaggiare in Germania e in Svizzera. I due si sono guadagnati da vivere facendo lavori occasionali e addirittura lavorando presso una compagnia mineraria in Australia. Ancora diciannovenne, Lucy si \u00e8 scoperta incinta in Australia e nel 1988 si \u00e8 sposata con Garth, a Kalgoorlie. Sua figlia, Daisy Lawless, \u00e8 nata non appena sono tornati in Nuova Zelanda, il 15 luglio 1988. Lucy e suo marito hanno divorziato nel 1995.\nNel 1990, la Lawless ha avuto un piccolo ruolo nella serie televisiva neozelandese, \"Shark in the Park\", assieme all'attore Karl Urban; nel 1995 ebbe un cameo nella serie \"Hercules: The Legendary Journeys\", nel ruolo di una donna guerriera di nome Xena. Si decise di creare uno spin-off della serie \"Hercules\" con protagonista Xena, ma per il ruolo di questa non fu scelta Lucy Lawless, ma Vanessa Angel. Tuttavia nel marzo del 1995, quando la Angel doveva recarsi in Nuova Zelanda per le riprese, si ammal\u00f2 e non pot\u00e9 partire: i registi decisero allora di scritturare la Lawless. Lucy Lawless nella parte di Xena ebbe grande successo, \"Xena - Principessa guerriera\" debutt\u00f2 il 4 settembre del 1995. Lo show fu apprezzatissimo e dur\u00f2 ben sei stagioni. Nel 1997, la Lawless \u00e8 stata nominata una delle 50 donne pi\u00f9 belle al mondo dalla rivista \"People\".\nLa Lawless ha sposato il produttore esecutivo di Xena, Robert Tapert, il 28 marzo 1998, a Santa Monica, il giorno prima del suo trentesimo compleanno. La coppia ha avuto due figli: Julius Robert Bay Tapert (nato il 16 ottobre del 1999) e Judah Miro Tapert (nato il 7 maggio 2002), entrambi nati a Auckland, in Nuova Zelanda. Oltre all'inglese parla anche l'italiano. \u00c8 apparsa ne \"I monologhi della vagina\", nei primi due episodi della nona stagione di \"X-Files\" (interpretando il ruolo del supersoldato Shannon McMahon), nella breve serie televisiva di \"Tarzan\" e in \"Due uomini e mezzo\". Ha avuto delle piccole comparse nei film \"EuroTrip\", \"Spider-Man\" e nel film horror \"Boogeyman - L'uomo nero\". Successivamente \u00e8 stata una delle protagoniste del film \"Invasion - Il giorno delle locuste\" e del film \"Pipistrelli Vampiro\". Ha anche interpretato l'agente Morris nel telefilm \"Veronica Mars\", nella puntata intitolata \"Il Rapimento\". Dal 2005, Lucy ha avuto un ruolo ricorrente in \"Battlestar Galactica\" in cui interpreta la giornalista D'Anna Biers, in realt\u00e0 uno degli otto cyloni, la Numero Tre.\nLa Lawless ha preso parte ad un episodio pilota non ordinato poi per diventare un telefilm: \"Football Wives\" (2007). Nel 2008 ha preso parte a un episodio di \"\" e a due episodi di \"The L Word\"; ha inoltre un ruolo nel film natalizio \"Racconti incantati\" accanto a Adam Sandler e Keri Russell. Nel 2009 ha preso parte al film \"Bitch Slap - Le superdotate\", interpretando un piccolo ruolo nella parte di Mother Superior, venendo affiancata dalla sua amica \"Ren\u00e9e O'Connor\" nella parte di Sister Batril. Nello stesso anno fa la sua prima apparizione nella serie \"Angel of Death\", pi\u00f9 precisamente nel 6\u00ba episodio, nel ruolo di Vera. Nel 2010 \u00e8 tornata in TV nella serie televisiva \"Spartacus\", prodotta dal marito Robert Tapert, in cui ha interpretato il ruolo di Lucretia. La serie \u00e8 stata trasmessa sul canale americano Starz a partire da gennaio. Nel 2015 interpreta il ruolo di Contessa Palatina Ingrid von Marburg nella serie televisiva Salem e sempre nel 2015 interpreta Ruby Knowby nella nuova serie \"Ash vs Evil Dead\". La sua presenza \u00e8 stata confermata anche per la terza stagione della serie che vedr\u00e0 il suo debutto nel febbraio 2018. Dal 22 settembre al 23 dicembre 2017 interpreta \"Sappho\" in \"Pleasuredome musical\" ad Auckland\nLawless ha un background musical teatrale, \u00e8 apparsa a Broadway in una produzione di \"Grease\" nel 1997. Ha fatto il suo debutto sul palco del Roxy a Hollywood il 13 gennaio 2007 facendo il tutto esaurito. Ha continuato a perseguire la carriera di cantante dopo aver partecipato al talent show \"Celebrity Duets\". Nel febbraio del 2012 \u00e8 stata arrestata assieme ad altri cinque manifestanti di Greenpeace a seguito del tentativo di bloccare la partenza di una nave volta al trivellamento petrolifero nel Mar Glaciale Artico.\nLawless \u00e8 anche una grandissima appassionata di arti marziali, ed \u00e8 cintura nera di Karate Shotokan. Compare nell'ottava puntata della seconda stagione della serie TV \"BoJack Horseman\" mentre gioca a poker.\nDoppiatrici italiane.\nNelle versioni in italiano dei suoi film, Lucy Lawless \u00e8 stata doppiata da:"}
