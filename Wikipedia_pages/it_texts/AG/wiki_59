{"id": "591797", "revid": "533647", "url": "https://it.wikipedia.org/wiki?curid=591797", "title": "Vittoria Eugenia di Battenberg", "text": "Biografia.\nInfanzia ed educazione.\nVittoria Eugenia nacque il 24 ottobre 1887 nel castello di Balmoral, in Scozia. Suo padre era il principe Enrico di Battenberg, quarto figlio del principe Alessandro d'Assia e della contessa Julia von Hauke, sua moglie morganatica. La madre di Vittoria Eugenia era, invece, la principessa Beatrice di Gran Bretagna e Irlanda, figlia minore della regina Vittoria del Regno Unito e del principe consorte Alberto di Sassonia-Coburgo-Gotha.\nFu battezzata con i nomi Vittoria Eugenia Julia Ena: il primo in onore della nonna materna, il secondo in onore della sua madrina, l'imperatrice-vedova Eugenia, e il terzo in onore della nonna paterna. Il quarto nome le fu dato per via della sua nascita avvenuta in Scozia: la principessa Beatrice scrisse sull'atto di nascita \"Eua\" (un nome gaelico), che fu erroneamente interpretato come \"Ena\" dal Dr. Cameron Lees, che presiedette al suo battesimo. Pertanto, per la famiglia reale e per gli inglesi, fu sempre nota come Ena.\nLa principessa crebbe con la nonna Vittoria come un membro della famiglia reale inglese: trascorse la sua infanzia tra il castello di Windsor, Balmoral e Osborne House, sull'isola di Wight. Suo padre mor\u00ec nel 1896, durante una spedizione militare in Africa. Nel 1901, dopo la morte della regina Vittoria, la famiglia dei Battenberg si trasfer\u00ec a Kensington Palace, a Londra. Durante un'estate a Osborne, Vittoria Eugenia conobbe il granduca Boris Vladimirovi\u010d Romanov, un cugino dello zar Nicola II di Russia. Il granduca rimase affascinato dalla bellissima principessa inglese e nel 1905, quando si rincontrarono a Nizza, le chiese di sposarlo. Vittoria fu sul punto di accettare la proposta, ma la declin\u00f2 all'ultimo momento.\nFidanzamento.\nNel 1905 il re di Spagna Alfonso XIII fece una visita ufficiale in Inghilterra. Lo zio di Vittoria Eugenia, il re Edoardo VII, organizz\u00f2 una cena di gala in onore dell'illustre ospite spagnolo, che, durante il ricevimento, not\u00f2 la principessa di Battenberg. Era risaputo che il re di Spagna era alla ricerca di una consorte e la candidata favorita era la principessa Patrizia, figlia di Arturo di Sassonia-Coburgo-Gotha, uno dei fratelli di Edoardo VII. Quest'ultima, per\u00f2, non sembrava interessata ad Alfonso XIII, il cui interesse verteva sempre pi\u00f9 su Vittoria Eugenia. Inizi\u00f2 a corteggiarla e, anche quando torn\u00f2 in Spagna, continu\u00f2 a scriverle costantemente; sua madre, la regina-vedova Maria Cristina d'Asburgo-Teschen, non approvava la scelta del figlio, sia perch\u00e9 considerava la principessa inglese una non-reale (a causa delle discutibili origini della nonna paterna), sia perch\u00e9 desiderava che il figlio sposasse un'arciduchessa austriaca. Altri motivi che rendevano Vittoria Eugenia una scelta sbagliata erano la sua religione (il re di Spagna era cattolico, la principessa era anglicana) e l'emofilia, la tara di famiglia trasmessa dalla regina Vittoria ai suoi discendenti. Il fratello di Vittoria Eugenia era emofiliaco, quindi c'era il 50 % di possibilit\u00e0 che la principessa fosse portatrice sana della malattia. Nonostante il rischio di compromettere la dinastia maschile, Alfonso non desistette dal suo progetto matrimoniale.\nDopo un anno di voci sul futuro matrimonio del re di Spagna, Maria Cristina cedette alla decisione del figlio e nel gennaio del 1906 scrisse alla principessa Beatrice, parlandole dell'amore che Alfonso provava per Vittoria Eugenia e per cercare un contatto informale con Edoardo VII. Alcuni giorni dopo, a Windsor, Edoardo VII si congratul\u00f2 con la nipote per il suo imminente fidanzamento.\nVittoria Eugenia e sua madre arrivarono a Biarritz (citt\u00e0 balneare francese amata dall'imperatrice Eugenia, la madrina della principessa) il 22 gennaio e soggiornarono a Villa Mauriscot, dove pochi giorni dopo incontrarono Alfonso XIII. Tre giorni dopo a San Sebasti\u00e1n ci fu l'incontro con la regina-vedova Maria Cristina. Il 3 febbraio il re part\u00ec alla volta di Madrid, mentre Vittoria Eugenia e sua madre andarono a Versailles, dove la principessa sarebbe stata istruita nei precetti della religione cattolica, dal momento che la futura regina di Spagna non poteva professare altra fede. La conversione ufficiale di Vittoria Eugenia avvenne il 5 marzo 1906 al Palazzo Miramare a San Sebasti\u00e1n.\nI termini del matrimonio furono stipulati in due trattati, uno pubblico e uno privato, dalle corti di Spagna e del Regno Unito dai rispettivi ministri, l'ambasciatore spagnolo Don Luis Polo e il ministro degli Esteri Sir Edward Grey. I trattati furono ratificati il 23 maggio. Con il suo matrimonio Vittoria Eugenia, in quanto cattolica, perdeva ogni diritto sulla corona d'Inghilterra, ma si trattava di un limite personale: i suoi discendenti, qualora fossero divenuti anglicani, avrebbero avuto accesso alla linea dinastica anglosassone. Come futura regina di Spagna, Vittoria Eugenia fu nominata novecentosettantaseiesima dama dell'Ordine della regina Maria Luisa.\nMatrimonio.\nVittoria Eugenia spos\u00f2 Alfonso XIII il 31 maggio 1906, nel monastero reale di San Girolamo a Madrid, diventando regina consorte. Alla cerimonia erano presenti sua madre e i suoi cugini, il principe e la principessa del Galles (i futuri sovrani del Regno Unito Giorgio V e Mary di Teck).\nDopo la cerimonia nuziale il corteo si diresse verso il palazzo reale, dove ci fu un attentato contro il re e la sua nuova consorte, adesso chiamata \"regina Vittoria Eugenia\" o, meno formalmente, \"regina Ena\". L'anarchico Mateu Morral, da un balcone, gett\u00f2 tre bombe contro la carrozza reale. Vittoria Eugenia rimase illesa poich\u00e9, proprio quando una bomba stava per esplodere, gir\u00f2 la testa per guardare la chiesa di Santa Maria, che Alfonso le stava mostrando. Non riport\u00f2 ferite, ma il suo abito fu macchiato dal sangue delle guardie che la protessero.\nDopo questo drammatico esordio, Vittoria Eugenia si isol\u00f2 nel palazzo reale e incominci\u00f2 a essere impopolare presso i suoi nuovi sudditi. La sua vita miglior\u00f2 quando diede al marito e al regno un erede al trono, Alfonso, principe delle Asturie. Tuttavia, quando il bambino fu circonciso, l'emorragia non si ferm\u00f2: era il primo sintomo dell'emofilia. Ovviamente era stata Vittoria Eugenia a trasmettere la malattia al figlio, che fu contratta anche dal minore dei suoi fratelli, Gonzalo; nessuna delle sue due figlie fu portatrice della malattia. A differenza dello zar Nicola II, che non fece mai una colpa alla moglie Alessandra Feodorovna (altra nipote della regina Vittoria) per l'emofilia dello zarevich, Alfonso XIII non perdon\u00f2 mai a Vittoria Eugenia di aver trasmesso la malattia all'erede al trono. Il re di Spagna e la sua consorte ebbero in tutto sette figli.\nDopo la nascita dei figli, il rapporto tra Vittoria Eugenia e Alfonso and\u00f2 deteriorandosi sempre pi\u00f9. Il re di Spagna ebbe numerose storie extra-coniugali, tra le quali vi fu anche una \"liason\" con la principessa Beatrice di Sassonia-Coburgo-Gotha, cugina di Vittoria Eugenia.\nLa regina Vittoria Eugenia dedic\u00f2 la sua vita alla cura e all'assistenza di poveri e malati e increment\u00f2 l'educazione infantile. Si occup\u00f2 anche di riformare l'ordine della Croce rossa spagnola.\nEsilio.\nLa famiglia reale spagnola and\u00f2 in esilio il 14 aprile 1931 dopo la proclamazione della Seconda Repubblica spagnola. Alfonso XIII sperava che il suo esilio volontario evitasse scontri armati tra i repubblicani e i nazionalisti. I reali si diressero prima in Francia e poi in Italia. Alfonso e Vittoria Eugenia si separarono e lei visse sia in Inghilterra sia in Svizzera. Nel 1939, dopo lo scoppio della Seconda guerra mondiale, all'ex-regina fu chiesto di lasciare il Regno Unito, poich\u00e9 non era pi\u00f9 un membro della famiglia reale. Acquist\u00f2 un castello, la \"Vielle Fontaine\", poco distante da Losanna.\nNel 1938 l'intera famiglia si ritrov\u00f2 a Roma per il battesimo del maggiore dei figli di Giovanni, Juan Carlos. Il 15 gennaio 1941 Alfonso XIII, sentendo prossima la fine, cedette tutti i suoi diritti sul trono di Spagna al figlio Giovanni, conte di Barcellona. Il 12 febbraio Alfonso ebbe un primo infarto e due settimane dopo, il 28 febbraio, mor\u00ec.\nUltimi anni e morte.\nVittoria Eugenia torn\u00f2 brevemente in Spagna nel febbraio del 1968, per presiedere come madrina al battesimo del bis-nipote, l'infante Felipe.\nVittoria Eugenia mor\u00ec a Losanna il 15 aprile 1969, all'et\u00e0 di ottantuno anni, esattamente trentotto anni dopo la sua partenza per l'esilio. Fu sepolta nella chiesa del Sacro-Cuore di Losanna.Il 25 aprile 1985 i suoi resti furono riportati in Spagna e traslati nell'Escorial, il mausoleo dei re spagnoli.\nIl nipote di Vittoria Eugenia, Juan Carlos, \u00e8 il padre dell'attuale re di Spagna, Felipe VI, di cui Vittoria Eugenia \u00e8 la bisnonna. Il principe Alberto II di Monaco \u00e8 suo figlioccio.\nDiscendenza.\nVittoria Eugenia di Battenberg e Alfonso XIII di Spagna ebbero sette figli:"}
{"id": "591801", "revid": "6923", "url": "https://it.wikipedia.org/wiki?curid=591801", "title": "Maria Mercedes di Borbone-Due Sicilie", "text": "Era la madre del re di Spagna Juan Carlos e, dunque, la nonna di Filippo VI di Spagna.\nBiografia.\nGiovinezza.\nEra la figlia del principe Carlo Tancredi di Borbone-Due Sicilie, Infante di Spagna, un nipote del re Ferdinando II delle Due Sicilie, e della sua seconda moglie, la principessa Luisa d'Orl\u00e9ans, figlia del principe Filippo, conte di Parigi pretendente al trono francese. Le fu concesso, alla nascita, il rango e la precedenza di un'Infanta di Spagna, sebbene non effettivamente tale (era, dopo tutto, de facto, una principessa di Borbone-Due Sicilie).\nVisse a Madrid i primi anni della vita. La sua famiglia si trasfer\u00ec poi a Siviglia, dove suo padre fu creato capitano militare generale delle province. Al suo arrivo, si iscrisse insieme con le sue sorelle in un collegio, dove continu\u00f2 gli studi sotto la guida di Isabella Alfonsa. Durante le vacanze, e per alcuni anni, la madre la mand\u00f2, insieme alle sorelle, in Francia, per perfezionare la lingua.\nNel 1931, alla proclamazione della seconda repubblica spagnola, and\u00f2 in esilio in Francia, vivendo prima a Cannes e poi a Parigi, dove studi\u00f2 arte al Louvre.\nMatrimonio.\nIl 14 gennaio 1935 partecip\u00f2, a Roma, alle nozze dell'Infanta Beatriz di Spagna, figlia di Alfonso XIII. In questa occasione incontr\u00f2 il suo lontano cugino e futuro marito, il fratello della sposa, l'Infante Giovanni, conte di Barcellona, quarto figlio maschio ed erede designato di Alfonso XIII di Spagna.\nLe nozze vennero celebrate a Roma, il 12 ottobre 1935. Ebbero quattro figli.\nImportanza pubblica.\nVissero a Cannes e a Roma. Allo scoppio dell seconda guerra mondiale si trasferirono a Losanna per vivere con la regina Vittoria Eugenia, la madre dell'Infante Giovanni. Successivamente, vissero a Estoril, in Portogallo, dove rimarranno fino al loro ritorno in Spagna nel 1976. Durante il suo esilio Maria Mercedes visit\u00f2 la Spagna in alcune occasioni: nel 1949, per partecipare al funerale di suo padre a Siviglia, nel 1964 per partecipare al battesimo di sua nipote, l'Infanta Elena e nel 1969 per partecipare al battesimo del nipote, l'Infante Filippo, poi re Filippo VI.\nNel 1976, l'anno successivo alla restaurazione della monarchia in Spagna, nella persona di suo figlio, Juan Carlos, tornarono in Spagna. Medi\u00f2 tra suo figlio e suo marito, i cui rapporti s'erano guastati da quando Juan Carlos era stato designato erede da Franco. Nel 1977, Giovanni rinunci\u00f2 ai suoi diritti in favore del loro figlio, che ufficialmente gli permise di conservare il titolo di conte di Barcellona.\nUltimi anni e morte.\nSi ruppe un'anca nel 1982 e il femore sinistro nel 1985, il che la costrinse a usare una sedia a rotelle per il resto della sua vita. Il 1\u00ba aprile 1993 suo marito mor\u00ec a causa di un cancro alla laringe.\nEra un'appassionata di corride e della cultura andalusa. Nel 1995, la nipote, l'infanta Elena si spos\u00f2 a Siviglia, anche per l'amore della contessa per la citt\u00e0. \u00c8 stata anche membro d'onore del Real Betis.\nFu creata 1.171\u00b0 dama dell'Ordine Reale della regina Maria Luisa il 4 marzo 1929.\nMor\u00ec per un attacco cardiaco nella residenza reale di La Mareta, a Lanzarote, dove la famiglia reale si era recata per celebrare il nuovo anno. Fu sepolta con gli onori di una regina alla Cripta Reale del Monastero di San Lorenzo de El Escorial, nei pressi di Madrid.\nDiscendenza.\nMaria Mercedes e l'Infante Giovanni, conte di Barcellona ebbero quattro figl:"}
{"id": "591807", "revid": "599013", "url": "https://it.wikipedia.org/wiki?curid=591807", "title": "Arcidiocesi di Aracaj\u00fa", "text": ""}
{"id": "591809", "revid": "1776051", "url": "https://it.wikipedia.org/wiki?curid=591809", "title": "Peter Mengede", "text": "Ha suonato nel gruppo alternative metal Helmet, essendone tra l'altro uno dei membri fondatori, e dopo aver abbandonato gli Helmet nel 1993, ha formato gli Handsome, insieme a ex componenti di Quicksand, Cro-Mags e Murphy's Law.\nNel 1989 forma insieme a Page Hamilton (voce, chitarra), Henry Bogdan (basso) e John Stanier (batteria) gli Helmet, con il quale incider\u00e0 due album, precisamente \"Strap It On\" del 1990 e \"Meantime\" del 1992. Compare anche nelle compilation \"Born Annoying\" del 1995 e \"\" del 2004.\nDopo la separazione dagli Helmet avvenuta nel febbraio 1993, nell'estate dello stesso anno d\u00e0 vita agli Handsome, inizialmente nati per essere un progetto solista, ma che con l'andare del tempo ha riunito ex componenti di diversi gruppi, come Tom Capone, chitarrista nei Quicksand, Pete Hines, batterista nei Cro-Mags e nei Murphy's Law, il bassista Eddie Nappi ed il cantante Jeremy Chatelain (ex Iceburn, successivamente anche negli Helmet). Con gli Handsome, Mengede pubblica un solo album, \"Handsome\" nel 1997. La band si scioglier\u00e0 nel 1998.\nDopo quindici anni di permanenza a New York, Mengede nel 2001 \u00e8 ritornato a vivere in Australia."}
{"id": "591811", "revid": "2210568", "url": "https://it.wikipedia.org/wiki?curid=591811", "title": "Paolo Giordano I Orsini", "text": "Il 28 gennaio 1556 spos\u00f2 Isabella de' Medici, figlia di Cosimo I de' Medici e di Eleonora di Toledo. L'improvvisa e misteriosa morte della celebre moglie diede origine alla \"leggenda nera\" di Casa Medici e su Paolo Giordano ricadde l'accusa di averla assassinata.\nTuttavia, recenti studi e ricerche hanno svelato che Isabella non mor\u00ec affatto uccisa dal marito, ma molto pi\u00f9 semplicemente cess\u00f2 di vivere per una ostruzione alle vie biliari e urinarie.\nBiografia.\nEsponente della potente famiglia romana degli Orsini, nacque da Girolamo e Francesca Sforza. Era nipote di Felice della Rovere, figlia illegittima di papa Giulio II, di Gian Giordano Orsini, di Bosio Sforza e di Costanza Farnese, figlia illegittima di papa Paolo III.\nDopo una condanna dello zio Francesco, i beni degli Orsini furono devoluti a Paolo Giordano.\nNel 1543 divenne Signore di San Gregorio (oggi San Gregorio da Sassola); ma data la sua et\u00e0 il feudo fu governato dal tutore, il cardinale Sforza, parente della madre.\nNel 1553, fu legato da un contratto di nozze con Isabella de' Medici, figlia del Granduca di Toscana Cosimo I, che spos\u00f2 nel 1558.\nNel 1560, il papa eresse a Ducato il feudo di Bracciano e tutto il suo tenimento, che comprendeva anche la Terra di San Gregorio. Il 16 ottobre 1566, oppresso da debiti, Paolo Giordano fu costretto a vendere il feudo di San Gregorio al cardinale Prospero Santacroce, per 25.000 scudi. La vendita fu ratificata nel 1567.\nMilit\u00f2 come capitano alla battaglia di Lepanto, e fui tra i primi a rompere lo schieramento turco combattendo addirittura contro la galea del pasci\u00e0. Visse per lo pi\u00f9 a Roma, lontano dalla moglie, sebbene la facesse sorvegliare dal cugino Troilo Orsini. A Roma aveva una relazione con Vittoria Accoramboni e, per le pressioni dell'amante, desiderosa di diventare duchessa di Bracciano, inizi\u00f2 a tramare l'uccisione di sua moglie e del marito di lei, Francesco Peretti, nipote del cardinale Felice e futuro papa Sisto V. Nonostante qualche ipotesi di confutazione, basata sul rapporto ufficiale che parl\u00f2 di idropisia, fu in tutta probabilit\u00e0 Paolo Giordano stesso, aiutato da sicari, a strangolare Isabella, nella villa di Cerreto Guidi. Dopo l'uxoricidio scapp\u00f2 a Roma, da Vittoria Accoramboni, il cui marito venne assassinato su suo incarico nel 1581.\nDopo quest'altro omicidio, inseguito dalla giustizia pontificia e dai sicari del Granduca di Toscana, scapp\u00f2 nel nord Italia (Venezia prima, poi Abano e Sal\u00f2) con l'amante, sposandola il 20 aprile 1585. Si ammal\u00f2 improvvisamente pochi mesi dopo - si dice che fu fatto avvelenare da Francesco de' Medici - e mor\u00ec il 13 novembre del 1585 ospite nel palazzo di Sforza Pallavicino, dopo aver fatto testamento e nominato Vittoria sua erede universale. Per questo motivo, nel dicembre dello stesso anno l'Accoramboni venne assassinata dai sicari di Ludovico Orsini di Monterotondo, che si era fatto protettore degli interessi del nipote Virginio Orsini, figlio di Paolo Giordano e della sua prima moglie Isabella. Ludovico venne arrestato, mentre si trovava in cura ai bagni termali, e giustiziato dalle autorit\u00e0 della Repubblica insieme con i due sicari.\nLe sue sanguinose vicende hanno ispirato poeti e scrittori e acceso la fantasia popolare che spesso ha dato origine a leggende legati ai fantasmi suoi e di Isabella, che sia aggirano tra la Toscana e Bracciano. Alla vicenda furono dedicate numerose opere letterarie, fra cui il dramma Il diavolo bianco (o Vittoria Corombona) di John Webster.\nDiscendenza.\nPaolo Giordano e Isabella ebbero tre figli:"}
{"id": "591812", "revid": "228587", "url": "https://it.wikipedia.org/wiki?curid=591812", "title": "Naftalina", "text": ""}
{"id": "591814", "revid": "46291", "url": "https://it.wikipedia.org/wiki?curid=591814", "title": "Ehretia microphylla", "text": "Ehretia microphylla \u00e8 una specie di pianta della vasta famiglia delle Boraginacee.\nChiamata anche albero del t\u00e8, in Italia non \u00e8 conosciuta, se non come bonsai.\nDescrizione.\n\u00c8 un albero che pu\u00f2 raggiungere i dieci metri di altezza.\nLe foglie sono ovali e dimostrano una leggera peluria bianca che contrasta con il loro colore verde scuro.\nIn primavera la pianta si riempie di infiorescenze bianche da cui a inizio estate si formano dei frutti simili a pannocchie di colore rosso.\nDistribuzione e habitat.\nQuesta essenza tropicale \u00e8 diffusa in Asia, dall'India, attraverso la penisola indocinese sino alla Cina meridionale, al Giappone, all'Indonesia, alle Filippine e alla Nuova Guinea.\nUsi.\nQuesta pianta venne importata in Europa circa 150 anni fa per il grande valore del suo legno mentre in oriente vengono utilizzate le sue foglie per ottenere una bevanda sostitutiva del t\u00e8.\nLa facilit\u00e0 di coltivazione fanno della carmona una delle essenze pi\u00f9 diffuse come bonsai.\nAvversit\u00e0.\nAfidi e cocciniglie attaccano raramente questa pianta che si dimostra molto resistente verso agenti patogeni."}
{"id": "591817", "revid": "2210568", "url": "https://it.wikipedia.org/wiki?curid=591817", "title": "Virginio Orsini", "text": "Biografia.\nFiglio di Paolo Giordano I e di Isabella de' Medici, eredit\u00f2 il titolo e i beni dal padre, morto nel 1585 al termine di una vita fosca e con molti fatti di sangue.\nVirginio ebbe una vita pi\u00f9 gloriosa e fu insignito con l'Ordine del Toson d'Oro, che diede lustro alla sua gi\u00e0 celebre e potente casata orsinesca.\nFu al servizio della Repubblica di Venezia e successivamente della Chiesa. Fintanto che il cardinale Ferdinando I de' Medici non rinunci\u00f2 alla porpora per dare eredi legittimi al proprio casato, Virginio venne considerato l'unico erede maschio dei Medici per la successione al Granducato; anche in seguito gli venne concesso il diritto di precedenza sui figli del granduca nelle cavalcate solenni.\nA lui si ispir\u00f2 Shakespeare per la sua \"Dodicesima notte\".\nDiscendenza.\nSpos\u00f2 Flavia Damasceni Peretti, nipote del Papa Sisto V e i suoi diversi figli fecero tutti importanti carriere o grandi matrimoni:"}
{"id": "591819", "revid": "2014155", "url": "https://it.wikipedia.org/wiki?curid=591819", "title": "Maria Cristina d'Asburgo-Teschen", "text": "Biografia.\nInfanzia ed educazione.\nConosciuta in famiglia col nome di \"Christa\", era nata al Castello di \u017didlochovice (ted.: Gro\u00df Seelowitz), presso Brno, in Moravia, figlia dell'arciduca Carlo Ferdinando d'Asburgo-Teschen e di sua moglie, l'arciduchessa Elisabetta Francesca d'Asburgo-Lorena. La sua sorellastra Maria Teresa Enrichetta fu l'ultima regina di Baviera, mentre i suoi fratelli Federico, Carlo Stefano ed Eugenio combatterono in veste di generali austriaci durante la Prima guerra mondiale. Maria Cristina trascorse la sua giovinezza a Vienna, presso la corte dell'Imperatore Francesco Giuseppe, ricevendo una cultura di matrice cattolica.\nDivenne una donna molto colta, con particolari propensioni nelle lingue, nella storia e nella letteratura. All'et\u00e0 di dieci anni, a seguito di una rivoluzione, il futuro Alfonso XII, figlio della regina Isabella di Spagna dovette fuggire con la famiglia dal proprio regno. Stabilitosi dapprima a Parigi con i genitori e le sorelle, venne in seguito inviato a Vienna per frequentare il prestigioso Theresianum. Qui impar\u00f2 a conoscere Cristina, che era pi\u00f9 giovane di un solo anno. Dopo il ripristino della monarchia in Spagna a favore dei Borbone, avvenuto nel 1874, Alfonso ritorn\u00f2 quale sovrano nel proprio paese, sposando nel gennaio del 1878 una sua cugina, Mar\u00eda de las Mercedes d'Orl\u00e9ans y Borb\u00f3n. Maria Cristina vide in queste nozze infrangersi le sue speranze e assunse il 10 ottobre 1878 la carica di \"Badessa del capitolo nobile di canonichesse secolari\" fondato in onore di Santa Teresa da Maria Teresa d'Austria nel 1755 a Hrad\u010dany.\nMatrimonio.\nIl 29 novembre 1879 Maria Cristina spos\u00f2 il re di Spagna Alfonso XII nella basilica de Atocha, diventando regina consorte. Durante i primi anni sub\u00ec le infedelt\u00e0 di Alfonso XII che, dopo la morte dell'amatissima prima moglie, si era dato a una frenesia sessuale continua. Quando la situazione divenne insostenibile, ci furono scenate da parte di Maria Cristina. Negli ultimi anni di matrimonio, tuttavia, la coppia reale sembr\u00f2 ritrovare un certo affiatamento.\nReggenza.\nAlfonso XII mor\u00ec il 25 novembre 1885. La morte del re lasci\u00f2 la Spagna incerta su quale sarebbe stato il futuro della giovane monarchia, ristabilita appena dieci anni prima. La regina Maria Cristina era incinta di tre mesi quando Alfonso XII mor\u00ec e quindi C\u00e1novas ritenne opportuno attendere la nascita del futuro Alfonso XIII prima di proclamare regina la principessa Mercedes.\nMaria Cristina, inesperta in politica a causa del suo status di donna e principessa di corte, fu consigliata dalle due figure politiche pi\u00f9 influenti dell'epoca, C\u00e1novas e Sagasta. Allo scopo di evitare gli errori che diedero origine alla crisi del regno di Isabella II, si giunse al patto di El Pardo, attraverso il quale si istitu\u00ec e consolid\u00f2 il sistema nell'esercizio del potere tra liberali e conservatori.\nI principali sostegni durante la sua reggenza erano la Chiesa e l'esercito. Consapevole dei problemi del regno della sua predecessora, rimase nel ruolo di moderatrice che le era stato concesso dalla Costituzione del 1876. Il secondo sostegno, quello della Chiesa cattolica, fu grazie alla piet\u00e0 professata da Maria Cristina che contribu\u00ec a riprendere i rapporti tra la Santa Sede e il governo della Spagna, dissipando cos\u00ec i carlisti. Per questo motivo i suoi nemici politici le diedero il soprannome di \"Do\u00f1a Virtudes\".\nDurante il periodo della reggenza Maria Cristina consolid\u00f2 la figura della corona spagnola con vari atti che avvicinarono la corona al popolo. Cominci\u00f2 con il trasferimento alle Cortes per l'apertura delle successive legislature, nonch\u00e9 i vari viaggi in tutto il Paese. Maria Cristina fond\u00f2 l'ideale del monarca che esiste ancora oggi.\nIl ruolo di Maria Cristina nel sistema di governo era rappresentativo, dal momento che non partecipava agli scontri tra i partiti dinastici, rispettando il turno quando chiamava i candidati a formare un governo, sebbene si sentisse pi\u00f9 vicina a Sagasta e non mettesse difficolt\u00e0 a mantenere lunghi periodi di governo del partito liberale. Furono emanate, tra le altre, la Legge sul Suffragio Universale e la Legge sulle Associazioni.\nGli ultimi anni della sua reggenza furono caratterizzati dal problema marocchino e gli inizi del catalanismo politico. Inoltre, la perdita delle ultime due colonie ispano-americane (Cuba e Porto Rico) e delle Isole Filippine nel 1898 e l'inizio della decomposizione dei due partiti del turno quando C\u00e1novas e Sagasta scomparvero pochi anni dopo, fece precipitare la paese in una grave crisi.\nUltimi anni e morte.\nIl suo pi\u00f9 grande desiderio era quello di passare la corona a suo figlio, desiderio che si realizz\u00f2 nel 1902, quando Alfonso XIII divenne maggiorenne e fu proclamato re di Spagna. Da quel momento si dedic\u00f2 a opere di carit\u00e0 e vita familiare e, dal 1906, quando Alfonso spos\u00f2 Vittoria Eugenia di Battenberg, utilizz\u00f2 il titolo di \"regina madre\".\nNel 1887 fu inaugurato il casin\u00f2 di San Sebasti\u00e1n, oggi sede del municipio. A Maria Cristina piaceva la citt\u00e0 e non esit\u00f2 a visitarla ogni estate. In suo ricordo dette il nome ad un ponte e al principale albergo della citt\u00e0. Ordin\u00f2 anche la costruzione del Palazzo di Miramar nel 1888.\nIl 5 febbraio 1929 frequent\u00f2 per l'ultima volta il Teatro de la Zarzuela con la regina Vittoria Eugenia e le sue figlie. La famiglia reale cen\u00f2 come di consueto al Palazzo Reale, alle nove di sera, durante la quale Maria Cristina non mostr\u00f2 alcuna anomalia nella sua salute. Dopo il pasto, la famiglia reale si trasfer\u00ec nel salotto, dove ogni sera si teneva una sessione di film. Lo spettacolo si \u00e8 concluso alle 12:30 del 6 febbraio e i sovrani, i loro figli e la regina madre salutarono il conte di Vados e le altre persone dell'entourage, ritirandosi nelle loro stanze private. Dopo aver raggiunto la sua stanza ed essere andata a letto, avvert\u00ec un forte dolore al petto, che le ha quasi impedito di respirare. La sua cameriera, vedendo l'angoscia, le chiese se voleva chiamare Sua Maest\u00e0, e la Regina Madre rispose di no. Dopo poco tempo, la regina soffr\u00ec di un altro dolore lancinante, che la rese insensibile e cadde pesantemente sul cuscino. Fu sepolta nel monastero di El Escorial.\nDiscendenza.\nAlfonso XII di Spagna e Maria Cristina d'Austria ebbero tre figli:"}
{"id": "591820", "revid": "306856", "url": "https://it.wikipedia.org/wiki?curid=591820", "title": "Castel Lodrone", "text": ""}
{"id": "591822", "revid": "88740", "url": "https://it.wikipedia.org/wiki?curid=591822", "title": "Guido Iazzetta", "text": "Biografia.\nRedattore de \"La Settimana Enigmistica\", dirige la rivista classica \"La Sibilla\" che ha fondato nel 1975. In arte si firma semplicemente \"Guido\". Vive e lavora a Milano.\nDal 1994 collabora con la Casa Editrice Zanichelli per la correzione e l'aggiunta di voci nuove per il Vocabolario della Lingua Italiana Zingarelli.\nNel 1999 ha pubblicato il libro \"Alfabeat\", una raccolta di aforismi e nel 2012 la \"Bibliografia dell'Enigmistica Classica - le riviste\", ed. Menthalia, che elenca tutti i periodici del settore pubblicati dal 1866 ad oggi. Nel 2018 ha pubblicato la sua \"Antologia di enigmi\", ed. Menthalia.\nOltre che autore di enigmi in versi, crittografie e giochi classici in genere, \u00e8 ideatore di nuove combinazioni, come quella da lui denominata cernita. Consiste nell'eliminazione, a coppie, di lettere uguali da parole o \"frasi\". Le restanti vengono poi anagrammate in modo da formare un'altra parola o frase (es.: cani / gatto = cigno). Nel 2010 ha sostituito la dizione \u00abcrittografia mnemonica\u00bb con \u00abfrase bisenso\u00bb. In seguito ha creato i giochi \"target\" e \"magnum\". Il primo consiste nel formare un nome prendendo nell'ordine le quattro lettere di una targa automobilistica e definirlo con una frase formata dai numeri della stessa targa. Il secondo prevede un menu enigmistico o umoristico per determinate professioni o mestieri.\nNel settore epigrammatico \u00e8 sua l'invenzione del \"colibr\u00ec\", testo poetico con verso libero.\nHa fondato nel 1971 una squadra di calcio, l'Adelante, tuttora attiva nel napoletano e di cui si parla nel libro \"Adelante, amore mio\".\nNel 2012 gli \u00e8 stato conferito il Premio \"Alvise Zichichi\" per il giornalismo scacchistico.\nNel 2014 ha organizzato il 66\u00ba Congresso Nazionale di Enigmistica Classica."}
{"id": "591823", "revid": "287204", "url": "https://it.wikipedia.org/wiki?curid=591823", "title": "Prima Repubblica spagnola", "text": "Con la locuzione Prima Repubblica spagnola, detta anche \"la Gloriosa\", si intende il periodo del regime politico democratico instaurato nel Paese iberico dall'11 febbraio 1873 (data di proclamazione della Repubblica e dell'esilio del re Amedeo di Savoia), al 29 dicembre 1874 (data della restaurazione della monarchia, con la proclamazione del re Alfonso XII).\nEssa fu la prima espressione dell'ansia di libert\u00e0 evocata dalla Rivoluzione francese che trov\u00f2 compiuta realizzazione, se pur contraddittoria e di breve durata, in Spagna, nell'ultimo quarto del XIX secolo, ad opera di una borghesia intellettuale e progressista. Il succedersi quasi convulso dei cinque presidenti \u00e8 il sintomo pi\u00f9 evidente del grado di instabilit\u00e0 politica, e anche ideologica all'interno della stessa area liberale progressista, che porter\u00e0 al dissolvimento della Prima repubblica, anche con l'uso delle armi, il cui retaggio ideale per\u00f2, al di l\u00e0 del momento storico contingente, resta degno di nota al pari della Costituzione approvata nel 1873, ma mai entrata in vigore.\nStoria.\nIl periodo federale (1873).\nL'11 febbraio 1873 il re Amedeo di Savoia comp\u00ec atto di abdicazione.\nEgli pronunci\u00f2 alle Cortes il discorso di rinuncia al trono, definendo ingovernabili gli Spagnoli, e alle dieci di sera della stessa giornata in Spagna venne proclamata la repubblica.\nLa repubblica nasce senza appoggio sociale n\u00e9 politico. I partiti repubblicani non hanno molti seguaci. Le classi popolari iniziano ad avvicinarsi ai movimenti operai. I poteri forti, Chiesa, esercito, latifondisti, banchieri e grandi imprenditori, erano contrari alla Repubblica e ai suoi ideali sociali avanzati.\nIl primo presidente fu Estanislao Figueras e dopo la vittoria repubblicana nelle elezioni, la maggioranza federalista consegn\u00f2 il potere a Francisco Pi y Margall, principale teorico del federalismo repubblicano, i cui principi si riflettevano nel progetto di Costituzione federale del 1873, una delle pi\u00f9 avanzate che servir\u00e0 da modello alle successive di tutta l'Europa. Stabiliva la separazione tra Chiesa e Stato e un modello di Spagna a partire di una federazione di 15 (o 17 con Cuba e Porto Rico) Stati federali: Andalusia Alta, Andalusia Bassa, Aragona, Asturie, Baleari, Canarie, vecchiaCastiglia, nuova Castiglia, Catalogna, Extremadura, Galizia, Murcia, Navarra, Valencia, Regioni basche. Pi\u00f9 tardi si sarebbero incorporate le Filippine, le isole nel golfo della Guinea Equatoriale di Fernando Poo, Annob\u00f3n, Corisco, e altri possedimenti in Africa.\nLa Spagna era in una situazione di perenne conflittualit\u00e0 sociale e politica. Le tensioni sociali si manifestarono in forma di scioperi operai e occupazioni delle terre da parte dei contadini e nel fenomeno del \"cantonalismo\".\nIl cantonalismo.\nLa caduta di Francisco Pi y Margall, sostituito da Nicol\u00e1s Salmer\u00f3n nella Presidenza della repubblica, diede una svolta centralista al regime democratico. Numerose popolazioni si dichiararono repubblica o cantoni indipendenti come Valencia, Murcia e Andalusia. Ci furono cantoni nelle citt\u00e0 di Castell\u00f3n, Valencia, Alcoy, Alicante, Torrevieja, Almansa, Cartagena, Granada, Malaga, Bail\u00e9n, And\u00fajar, Ja\u00e9n, Jerez de la Frontera, Siviglia, Cadice, Tarifa, Algeciras e Salamanca. Molti dichiararono guerra allo Stato centrale, e in qualche caso tra di loro (Granada contro Ja\u00e9n). Queste insurrezioni di artigiani, bottegai e salariati furono capeggiate da repubblicani intransigenti. Furono per\u00f2 soffocati con durezza dall'esercito. Il Cantone di Cartagena resistette fino al 12 gennaio del 1874, grazie al carattere di fortezza militare e base navale cos\u00ec come all'adesione degli equipaggi delle migliori navi dell'armata.\nNicol\u00e1s Salmer\u00f3n si dimise quando rifiut\u00f2 di firmare due condanne a morte per due rei colpevoli dell'insurrezione cantonale. Le \"Cortes\" elessero al suo posto Emilio Castelar, al quale vennero concessi i poteri straordinari con lo scopo di risolvere la grave crisi politica e militare che scuoteva la Spagna. Sospese le garanzie costituzionali e govern\u00f2 per decreto.\nIl periodo presidenziale (3 gennaio \u2013 29 dicembre 1874) e la fine.\nI poteri straordinari di Castelar cessarono nel gennaio 1874. La maggioranza parlamentare, diretta da Pi y Margall, era disposta a sostituire Castelar e a ritornare ai principi federali. Tuttavia, la borghes\u00eda industriale e finanziaria affidarono all'esercito l'imposizione di un regime di ordine. Il 3 gennaio, il generale Manuel Pav\u00eda, capitano generale di Madrid, fece un colpo di Stato. Al comando di un gruppo della \"Guardia Civil\" occup\u00f2 il Parlamento e dissolse le Cortes. Il governo e la presidenza della Repubblica pass\u00f2 in mano del generale Francisco Serrano.\nIl nuovo presidente si dispose a ristabilire l'ordine pubblico: sospese la Costituzione del 1869, proib\u00ec la Internazionale operaia, limit\u00f2 il diritto di associazione, chiuse diversi circoli che erano luoghi di riunione politica e la stampa repubblicana. In pratica instaur\u00f2 una dittatura personale. In questa congiuntura, Antonio C\u00e1novas del Castillo prepara la restaurazione borbonica. Ottenuta la abdicazione di Isabella II, la corona passa al figlio Alfonso XII. Viene formulato il cosiddetto \"Manifesto de Sandhurst\", dal nome della famosa accademia militare inglese di Sandhurst dove il principe ereditario stava compiendo la sua istruzione militare, nel quale manifesto Alfonso XII promette un regime costituzionale per la Spagna. Gli avvenimenti precipitano, finch\u00e9 un pronunciamento militare del generale Mart\u00ednez Campos a Sagunto proclama re di Spagna Alfonso XII il 29 dicembre 1874."}
{"id": "591828", "revid": "29478", "url": "https://it.wikipedia.org/wiki?curid=591828", "title": "Arcidiocesi di Para\u00edba", "text": ""}
{"id": "591830", "revid": "1226", "url": "https://it.wikipedia.org/wiki?curid=591830", "title": "Principessa Diana del Galles", "text": ""}
{"id": "591834", "revid": "1313191", "url": "https://it.wikipedia.org/wiki?curid=591834", "title": "Ranunculales", "text": "Ranunculales \u00e8 un ordine di angiosperme provviste di caratteri primitivi. Il nome di questo taxon deriva dalla famiglia delle Ranunuculaceae, qui inclusa, oltre ad esserne la famiglia pi\u00f9 numerosa.\nTassonomia.\nFamiglie.\nClassificazione APG\nLa moderna classificazione APG IV (2016) assegna all'ordine le seguenti famiglie:\nSistema Cronquist\nNella tassonomia classica del Sistema Cronquist le \"Ranunculales\" si suddividono in otto famiglie:\nFilogenesi.\nLa filogenesi dell'ordine Ranunculales si presenta come segue:"}
{"id": "591844", "revid": "767487", "url": "https://it.wikipedia.org/wiki?curid=591844", "title": "Balance of Power", "text": "I Balance of Power sono un gruppo melodic progressive metal britannico, formatosi nel 1995.\nStoria.\nIl gruppo dei Balance of Power venne formato 1995 dal tastierista Ivan Gunn mettendo insieme un manipolo di ben noti rockers dell'area di Londra . Questo gruppo includeva il batterista Lionel Hicks, il bassista Chris Dale, il vocalist Tony Ritchie, e i chitarristi Bill Yates e Paul Curtis. Nel 1996, questa formazione cominci\u00f2 a lavorare su quello che sarebbe stato il primo album, \"When the World Falls Down\". L'album fu prodotto dall'etichetta giapponese \"Pony Canyon\", e pubblicato nel 1997. Ricevette un notevole airplay sulle radio giapponesi, divenendo il pi\u00f9 trasmesso da famosi personaggi della radio giapponese. Il successo dell'album spinse cos\u00ec la loro etichetta a fare pressioni per un nuovo disco."}
{"id": "591851", "revid": "112890961", "url": "https://it.wikipedia.org/wiki?curid=591851", "title": "Segismundo Casado", "text": "Militare di carriera, ader\u00ec alla Seconda Repubblica spagnola durante la guerra civile. A Madrid tra il 4 e il 13 marzo 1939 assunse ad interim la Presidenza del Consiglio di Difesa Nazionale mediante un Colpo di Stato contro la presidenza del consiglio del socialista Juan Negr\u00edn, in funzione fondamentalmente anti-comunista, cercando invano di trattare una resa 'separata' con il Gen. Francisco Franco che stava ormai vincendo la guerra, ma che trovava ancora un'ostinata resistenza nelle formazioni dell'esercito lealista controllate dal Partito Comunista.\n\"A motivare l'iniziativa di Casado, che era un abile soldato e un uomo privo di ambizioni personali, era il disgusto: Juan Negr\u00edn e i comunisti parlavano di lottare fino all'ultimo e intanto si davano da fare per esportare capitali e preparare gli aerei per la fuga.\"\nFranco fece cenno di accettare la proposta Casado ed in una decina di giorni di scontri, il Col. Casado riusc\u00ec a far cessare la resistenza repubblicana fucilando molti ufficiali decisi a non arrendersi al franchismo.\nUna volta ottenuta la capitolazione d Madrid, Franco fece comunque esiliare lo stesso Casado e complici, procedendo liberamente alla rappresaglia degli ultimi resistenti e dei comunisti. Torn\u00f2 comunque in Spagna anni dopo.\nFece parte della Massoneria spagnola."}
{"id": "591852", "revid": "8596", "url": "https://it.wikipedia.org/wiki?curid=591852", "title": "Segismundo Casado L\u00f3pez", "text": ""}
{"id": "591854", "revid": "1149807", "url": "https://it.wikipedia.org/wiki?curid=591854", "title": "Cuore di menta", "text": " \u00e8 uno manga sh\u014djo scritto da Wataru Yoshizumi. In Italia \u00e8 stato pubblicato in 12 volumi da Panini Comics sotto l'etichetta Planet Manga.\nTrama.\nLa storia ruota attorno a due gemelli: Noel e Maria, rispettivamente un ragazzo e una ragazza, cugini di Akane Kurihara (\"Solamente tu\"). I due fratelli sono molto legati e assolutamente identici tanto che \u00e8 impossibile distinguerli (se non fosse per i capelli). Un giorno Noel e suo padre fanno un viaggio alle Hawaii, Maria decide di restare a casa per partecipare ai tornei estivi di pallacanestro; al suo ritorno Noel non trova pi\u00f9 la sorella che, senza dirgli niente si \u00e8 trasferita in un altro istituto scolastico, dove lavora come allenatore un ragazzo di cui si \u00e8 innamorata.\nAl solo pensiero di non vedere pi\u00f9 Maria, Noel va nel panico e decide di trasferirsi anche lui per riportare a casa la sua amata sorellina. Poich\u00e9 i posti nel dormitorio maschile siano finiti, Noel decide di frequentare la scuola come una ragazza, indossando una parrucca. La sua scelta esagerata lo porta ad affrontare situazioni imbarazzanti. Intanto Maria si dichiara al suo amato ma scopre che \u00e8 gi\u00e0 fidanzato; decide per\u00f2 di aspettarlo finch\u00e9 non si lasceranno. Subito dopo Maria fa la conoscenza del fratello minore di Hirobe (il ragazzo che le piace), Yoshitaka, il quale le chiede di fidanzarsi e lei, pur non conoscendolo, accetta. Ora che Maria ha perso interesse per Hirobe, ella suggerisce a Noel di tornare alla vecchia scuola, ma Noel si rifiuta pensando di perdere il suo buon amico Sasa e la ragazza di cui si \u00e8 innamorato, la sua coinquilina di stanza Miyu."}
{"id": "591855", "revid": "198277", "url": "https://it.wikipedia.org/wiki?curid=591855", "title": "Andreas M\u00f6ller", "text": "Caratteristiche tecniche.\nGiocatore.\nCentrocampista offensivo, era utilizzato anche nel ruolo di ala o seconda punta.\nCarriera.\nGiocatore.\nCresciuto calcisticamente nell', la squadra della sua citt\u00e0, nel 1988 si trasferisce per due stagioni al conquistando il suo primo trofeo, la Coppa di Germania. Nel 1990 ritorna una prima volta a Francoforte, militando tra le file dell'Eintracht fino al 1992.\nIn Italia veste per due anni la maglia della che lo acquista per 3,5 miliardi di lire, con cui solleva nella stagione 1992-1993 la Coppa UEFA. L'esperienza bianconera termina nel 1994, dopo due stagioni e 30 gol tra campionato e coppe.\nTornato in patria, vince col Borussia Dortmund due titoli di Germania e, nel 1997, una Champions League (battendo in finale proprio la Juventus, sua ex squadra) e una Coppa Intercontinentale, venendo eletto in quest'ultima manifestazione miglior giocatore della finale. Tra il 2000 e il 2003 milita poi nello , sollevando due Coppe di Germania e sfiorando il titolo di campione di Germania all'ultimo minuto, causa il pareggio al 94' dei rivali del Bayern Monaco contro l'Amburgo.\nChiude la carriera di calciatore nel 2004, con un'ultima stagione ancora all'Eintracht di Francoforte. In nazionale, dal 1988 al 1999, totalizza 85 presenze e 29 reti, diventando campione del mondo nel 1990 e d'Europa nel 1996.\nAllenatore e dirigente.\nDal 1\u00ba luglio 2007 \u00e8 stato allenatore del , fino al 30 giugno 2008. Dal 1\u00ba luglio dello stesso anno \u00e8 stato poi direttore sportivo del , carica che ha mantenuto fino al 30 aprile 2011.\nIl 20 ottobre 2015 \u00e8 entrato a far parte dello staff tecnico della nazionale ungherese, coadiuvando il primo allenatore Bernd Storck, suo compagno di squadra ai tempi del Borussia Dortmund; il 17 ottobre 2017, insieme a tutto lo staff di Storck, viene esonerato dalla federazione magiara.\nIl 5 ottobre 2019 viene nominato responsabile del settore giovanile del ."}
{"id": "591856", "revid": "729019", "url": "https://it.wikipedia.org/wiki?curid=591856", "title": "Jos\u00e9 Miaja", "text": "Difese la Seconda repubblica spagnola e tra il 13 e il 25 marzo 1939 fu Presidente del Consiglio di Difesa Nazionale, di fatto l'ultimo Presidente dell'agonizzante governo repubblicano. Dopo la vittoria di Francisco Franco fu esiliato.\nBiografia.\nEntr\u00f2 nell'accademia di fanteria di Toledo nel 1896. La sua prima destinazione furono le Asturie, successivamente fu trasferito a Melilla. Durante la guerra in Marocco ottenne il grado di maggiore nel 1911, fu promosso generale nel 1932. Sospettato di far parte dell'organizzazione di destra Uni\u00f3n Militar Espa\u00f1ola (UME), nel 1935, sotto il ministro Gil Robles, fu mandato a L\u00e9rida, una delle destinazioni assegnate ai militari che non godevano della piena fiducia del governo.\nNel luglio del 1936, all'inizio della ribellione militare che sfocer\u00e0 nella Guerra civile spagnola, \u00e8 al comando della 1\u00aa Brigata di Fanteria, di guarnigione a Madrid. Molti dei suoi diretti subordinati sono implicati nel tentato golpe e anche lui inizialmente non adotta una posizione chiara, probabilmente perch\u00e9 la sua famiglia si trova in una delle zone controllate dai Nazionalisti (ribelli al governo). Ciononostante, decide di rimanere leale al governo e viene designato ministro della Guerra nel fugace gabinetto di Diego Mart\u00ednez Barrio, dal 18 al 19 luglio 1936. Non accetta il medesimo incarico nel governo formato da Jos\u00e9 Giral.\nIl 25 luglio 1936 \u00e8 nominato Comandante in Capo delle Operazioni del Sud, e parte il 28 luglio da Albacete al comando di una forza di 5000 uomini con i quali raggiunge le porte di Cordova. A questo punto la sua indecisione gli fa perdere tempo e permette l'intervento dell'aviazione nazionalista che lo sconfigge il 5 agosto.\n\u00c8 trasferito a Valencia, dove prende il comando della 3\u00aa Divisione Org\u00e1nica. A fine ottobre torna a Madrid come Comandante della 1\u00aa Divisione Org\u00e1nica. Nel novembre del 1936, trasferito il governo a Valencia in previsione dell'avanzata delle truppe franchiste, fu nominato presidente della Junta de Defensa de Madrid. Con il tenente colonnello Rojo come Capo di Stato Maggiore, riesce a trattenere il nemico a Manzanares mediante feroci combattimenti nella Ciudad Universitaria, ottenendo grande popolarit\u00e0 tra il popolo madrileno. Comandante dell'Esercito del Centro (febbraio 1937) e del raggruppamento degli eserciti della zona Centro-Sud (aprile 1938), dirige la battaglia di Guadalajara e Brunete, divenendo uno dei militari repubblicani con maggior potere.\nPartecip\u00f2 alla ribellione contro il governo Negr\u00edn capeggiata dal colonnello Casado nel marzo del 1939, presiedendo il Consiglio di Difesa Nazionale. Non riuscendo a negoziare la pace con Franco, il 26 marzo 1939 and\u00f2 in esilio in Algeria, all'epoca facente parte della Francia, e successivamente in Messico dove mor\u00ec nel 1958."}
{"id": "591857", "revid": "8596", "url": "https://it.wikipedia.org/wiki?curid=591857", "title": "Jos\u00e9 Miaja Menant", "text": ""}
{"id": "591861", "revid": "729019", "url": "https://it.wikipedia.org/wiki?curid=591861", "title": "V-100/300 Commando", "text": "La serie dei veicoli da combattimento ruotati Commando, della Cadillac-Gage, rappresenta la maggiore famiglia di mezzi da combattimento ruotati di concezione statunitense dal secondo dopoguerra in poi.\nStoria.\nLa ditta statunitense, basata a Detroit, svilupp\u00f2 nel 1963 il veicolo da combattimento V-100 Commando 4x4.Le prove furono positive e il veicolo, nella sua prima configurazione, armato con una torretta con 2 mtg. da 7,62\u00a0mm, venne inviato in Vietnam, dove, per quanto poco noto, gli statunitensi impiegarono anche mezzi corazzati ruotati, che vennero usati nel pattugliamento delle retrovie. Essi vennero impiegati per lo pi\u00f9 dalla Polizia militare, e grazie anche all'uso in piccoli numeri, venne incoraggiato un certo individualismo, con l'adozione di nomi propri dei mezzi, generalmente derivati dai supereroi statunitensi. Essi combatterono soprattutto in difesa delle colonne di autocarri, molto vulnerabili ad armi leggere ed anticarro e, nonostante il leggero armamento, riuscirono a farsi valere, grazie soprattutto alla loro agilit\u00e0 e compattezza nelle manovre sotto gli attacchi nemici, scivolando lungo le autocolonne dei veicoli, avanti e indietro. La loro prontezza era data anche dal leggero e potente motore a benzina, nonostante gli svantaggi che ci\u00f2 poteva generare.\nNel frattempo il mezzo si evolveva, con una serie di torrette, motori e strutture migliorate. Nasceva cos\u00ec il V-200, molto pi\u00f9 grande e potente, ma adottato solo dal minuscolo stato di Singapore.\nNegli anni '70 arriv\u00f2 il successivo V-150, mezzo da combattimento con motore Diesel, che ha equipaggiato una serie di ulteriori miglioramenti, e che infine nel modello V-150S ha partecipato, assieme al V-300, alla competizione vinta poi dal MOWAG Piranha.\nTecnica.\nIl Cadillac-Gage \u00e8 un mezzo multiruolo, non necessariamente un veicolo da trasporto truppe come la versione base. Esso ha struttura in acciaio, 4 ruote motrici, un motore benzina o diesel sistemato posteriormente, ha un equipaggio di 3 uomini, pilota, capocarro (affiancati) e, dietro di loro, il mitragliere. 9 uomini sono nel vano portatruppe, e sono dotati sia di 2 porte laterali che di 4 gruppi di iposcopi/feritoie di tiro, 2 dei quali nelle portiere. Data una relativa compattezza del motore, anche nella parte posteriore vi \u00e8 un portello con feritoia, e uno sul tetto.\nIl veicolo \u00e8 anfibio, ma non ha come standard eliche, idrogetti, sistemi infrarossi di visione notturna.\nL'armamento \u00e8 dato da combinazioni presenti in torretta, con mitragliatrici da 7,62 binate, 1 cannone da 20\u00a0mm o il ben pi\u00f9 potente 25\u00a0mm (torretta per 2 uomini, mitragliere e capocarro), infine cannoni da 76\u00a0mm o 90\u00a0mm. \u00c8 possibile montare anche missili TOW o mortai da 81\u00a0mm. Le torrette pi\u00f9 grandi hanno una mtg. da 7,62 per la difesa ravvicinata.\nDiffusione.\nIl V-100/200/150 ha avuto una grandissima diffusione, con l'adozione da parte di oltre 20 nazioni, dall'Arabia Saudita (uno dei maggiori acquirenti) alla Turchia. Oltre 4000 mezzi prodotti, e usati sia come trasporti leggeri che veicoli da ricognizione armata o supporto di fuoco. L'Arabia Saudita ha rimpiazzato questi veicoli con i LAV-25.\nSullo scafo del V-150 \u00e8 stato realizzato un semovente contraerei ruotato, che utilizzava un cannone Vulcan, per l'Arabia Saudita.\nLo Chaimite.\nIl Portogallo non ha comprato il Commando, ma in compenso ha prodotto un clone (a quanto pare non l'unico, ma di certo il pi\u00f9 famoso), lo Chaimite. Esso \u00e8 stato basato sul V-150, e ha una struttura similare, quasi indistinguibile. Ha un armamento leggero, e la struttura della blindatura adottata \u00e8 di circa 6,35\u00a0mm di spessore nella parte superiore dello scafo, ad oltre 70 gradi di inclinazione. La parte bassa dello scafo ha invece uno spessore di quasi 9mm, ma \u00e8 meno inclinato. Se non altro, lo Chaimite d\u00e0 l'idea di come \u00e8 la struttura base della corazza del Commando, la cui blindatura non \u00e8 ufficialmente nota. Esistono 9 versioni dello Chaimite, ognuna distinguibile dall'armamento in torretta. Per esempio, il V-200 \u00e8 armato con 2 mitragliatrici da 7,62\u00a0mm, il V-400 con un cannone da 90\u00a0mm e il V-700 con missili anticarro. Recentemente, alle versioni 4x4 si sono aggiunte quelle 6x6 e 8x8.\nV-300.\nIl successivo passo \u00e8 stato un mezzo 6x6, il Commando 300, con una struttura totalmente diversa. Il motore \u00e8 davanti, a destra, mentre il pilota, a sinistra, ha un portello blindato, mentre il muso \u00e8 dotato, come tutti i mezzi con motore anteriore, di un muso con un angolo di inclinazione unico e molto elevato. I 3 uomini di equipaggio sono quindi davanti, ripartiti tra il muso e la torretta, mentre 9 fanti della squadra, che hanno 8 feritoie di tiro e altrettanti iposcopi, sono presenti nella parte posteriore del veicolo. Vi \u00e8 una distanza notevole tra il secondo e il terzo assale, e i portelli di entrata sono solo dietro il mezzo.\nIl V-300 \u00e8 un mezzo potente, ma ha perso contro il Piranha 8x8, e \u00e8 stato a quanto pare ordinato solo da Panama, che nel 1982 ha richiesto 12 mezzi, consegnati l'anno dopo, con ben 4 configurazioni di armamento, tra cui un cannone da 90\u00a0mm. Cos\u00ec il V-300 ha perso l'occasione di ripetere i fasti dei predecessori."}
{"id": "591862", "revid": "21079", "url": "https://it.wikipedia.org/wiki?curid=591862", "title": "Operatore hermitiano", "text": ""}
{"id": "591863", "revid": "46291", "url": "https://it.wikipedia.org/wiki?curid=591863", "title": "Ranunculaceae", "text": "Ranunculaceae \u00e8 una famiglia di piante erbacee o, meno frequentemente, lianose o arbustive, appartenente all'ordine Ranunculalaes.\nComprende specie diffuse nelle regioni temperate e fredde dell'emisfero settentrionale: in alcune regioni temperate fredde possono costituire l'elemento dominante della flora (es. in Siberia, 20% delle Angiosperme).\nMorfologia.\nIl fiore, secondo le descrizioni classiche, mostra caratteri tipicamente primitivi. I fiori, in generale, sono vistosi, con funzione vessillare, generalmente attinomorfi (irregolari in alcuni generi come \"Aconitum\", \"Consolida\"). Il perianzio \u00e8 formato da uno o due verticilli, spesso non distinti in un vero calice e in una vera corolla: i sepali possono infatti assumere una funzione vessillare, mentre i petali possono mancare o subire marcate modificazioni. Spesso i petali possono essere trasformati in nettari. L'androceo \u00e8 composto da numerosi stami, a disposizione spiralata, con filamenti liberi. L'ovario \u00e8 supero quasi sempre formato da numerosi carpelli, generalmente liberi.\nLe foglie possono essere intere o divise portate spiralate od opposte.\nIl frutto \u00e8 vario ed \u00e8 uno dei caratteri su cui si basa la suddivisione della famiglia in categorie di ordine inferiore (sottofamiglie o trib\u00f9). Pu\u00f2 essere un achenio (derivante da un ovario con molti carpelli che si chiudono separatamente), un follicolo (derivante da un ovario con pochi carpelli contenente pi\u00f9 ovuli), una capsula o raramente una bacca.\nTassonomia.\nData l'eterogeneit\u00e0 morfologica nell'ambito di questa famiglia, la tendenza di molti autori \u00e8 stata quella di ridefinirne la tassonomia. La famiglia viene universalmente ritenuta valida; il sistema filogenetico APG la pone nell'ordine delle Ranunculales nel clade Eudicotiledoni. \nClassicamente (Tamura, 1993) venivano riconosciute 5 sottofamiglie sulla base di caratteri cromosomici e morfologici (Hydrastidoideae, Thalictroideae, Isopyroideae, Ranunculoideae, Helleboroideae).\nIn accordo con recenti dati molecolari \u00e8 stato proposto il seguente cladogramma per le suddivisioni all'interno della famiglia:\nIl genere \"Glaucidium\" era stato assegnato ad una famiglia a s\u00e9 (Glaucidiaceae) ma \u00e8 stato recentemente riconosciuto come un membro primitivo delle Ranunculaceae. \nLe sottofamiglie Hydrastidoideae e Glaucidioideae sono costituite da un'unica specie (\"Hydrastis canadense\" e \"Glaucidium palmatum\" rispettivamente). Coptoideae include 17 specie e Thalictroideae 450. Il resto delle specie (pi\u00f9 dell'80% del totale) sono assegnate alle Ranunculoideae.\nLa famiglia nel suo complesso comprende oltre 2000 specie ripartite in 52 generi. Numericamente i generi pi\u00f9 rappresentati sono: \"Ranunculus\" (600 specie), \"Delphinium\" (365 specie), \"Thalictrum\" (330 specie), \"Clematis\" (325 specie) e \"Aconitum\" (300 specie).\nFamiglia Ranunculaceae\nSottofamiglia Glaucidoideae\nSottofamiglia Hydrastidoideae\nSottofamiglia Coptidoideae\nSottofamiglia Ranunculoideae\nSottofamiglia Thalictroideae\nUsi.\nFra le Ranunculaceae si annoverano molte specie velenose o dotate di una tossicit\u00e0 blanda, alcune con propriet\u00e0 officinali per la presenza di alcaloidi e glucosidi. Molte specie (es. \"Anemone, Aconitum, Consolida, Delphinium, Helleborus, Trollius\") sono coltivate per la bellezza dei loro fiori."}
{"id": "591865", "revid": "118963483", "url": "https://it.wikipedia.org/wiki?curid=591865", "title": "Consolle", "text": "Termine francese, generalmente equivalente all'italiano \"quadro di comando\" (nel caso di apparecchiatura elettronica o informatica)."}
{"id": "591868", "revid": "27010", "url": "https://it.wikipedia.org/wiki?curid=591868", "title": "Lista di consolle", "text": ""}
{"id": "591869", "revid": "6923", "url": "https://it.wikipedia.org/wiki?curid=591869", "title": "Freewrap", "text": "Freewrap \u00e8 un compilatore tcl/tk che permette di convertire gli script in detto linguaggio in eseguibili compatibili sia con Windows che con Linux, sviluppato dal 2005 da Dennis LaBelle e rilasciato con licenza BSD.\nAl suo interno contiene tutte le librerie necessarie, ed \u00e8 quindi considerato un compilatore \"Batteries Included\", ossia pronto all'uso.\nLibrerie incluse.\n\u00c8 dotato attualmente, tra le altre, delle seguenti librerie:"}
{"id": "591871", "revid": "125885743", "url": "https://it.wikipedia.org/wiki?curid=591871", "title": "Marcello Veneziani", "text": "Biografia.\nLaureato in filosofia all'Universit\u00e0 di Bari, inizia la carriera di giornalista nel 1977 collaborando al periodico \"Voce del Sud\" di Lecce. Nel 1979, entra nella redazione barese del quotidiano \"Il Tempo\". \u00c8 giornalista professionista dal 1982, dopo il praticantato a \"Il Giornale d'Italia,\" il quotidiano romano diretto dal deputato democristiano Luigi D'Amato. Nel 1981, all'et\u00e0 di 26 anni, assume la direzione del gruppo editoriale Ciarrapico-Volpe-La Fenice, incarico che mantiene fino al 1987. Ritenuto uno tra gli intellettuali di spicco della destra italiana, Veneziani ha significativamente tentato di rivalutare, in diverse pubblicazioni, l'operato del pensatore tradizionalista Julius Evola. In diverse sue pubblicazioni Veneziani ha sviluppato una dura critica alla globalizzazione, incentrata in particolare sul profilo culturale: Veneziani sostiene la tradizione patriottica e cristiana dell'Europa contro la filosofia del mondialismo e quella che ha pi\u00f9 volte definito \"retorica dei diritti umani\".\nScrive a lungo su \"il Giornale\", collabora con \"Il Messaggero\", \"la Repubblica\", \"La Stampa\", il \"Secolo d'Italia\", \"L'Espresso\", \"Panorama\", \"Il Mattino\", \"La Nazione\", \"Il Resto del Carlino\", \"Il Giorno\" e \"La Gazzetta del Mezzogiorno\". Redattore del Giornale Radio Rai di mezzanotte, prende parte a vari programmi televisivi e da vent'anni collabora come commentatore della Rai. Nel 1981 fonda a Roma \"Omnibus\", mensile edito da Giovanni Volpe, che organizza il dibattito \"La tolleranza nella cultura\"; per\u00f2 la rivista naufraga dopo il primo numero.\nDal 1985 al 1987 dirige il bimestrale \"Intervento\". Nel 1988 fonda il mensile di cultura \"Pagine libere\", che dirige fino al 1992. Successivamente fonda e dirige settimanali come \"L'Italia settimanale\" (1992-1995), periodo in cui parallelamente d\u00e0 vita alla \"Fondazione Italia,\" e \"Lo Stato\" (1997-1999) che poi si fonde con \"Il Borghese\", del quale diventa direttore editoriale insieme a Vittorio Feltri. Il sodalizio con Feltri, iniziato con \"L'Indipendente\", continuato nel 1994 con il passaggio di Feltri al \"Il Giornale\", prosegue nel 2004 con \"Libero\" e dall'agosto 2009 di nuovo con \"Il Giornale\" fino a febbraio 2015.\n\u00c8 stato membro del consiglio di amministrazione della Rai durante la XIV legislatura e membro del consiglio di amministrazione di Cinecitt\u00e0. Dal 2016 al 2018 \u00e8 stato editorialista del quotidiano romano \"Il Tempo\". Attualmente \u00e8 editorialista de \"La Verit\u00e0\" e di \"Panorama\".\nNell'estate 2019 debutta a San Felice Circeo nei Giardini Divini alla Corte con uno spettacolo intitolato \"Un mare di miti\", prodotto da Angelo Tumminelli.\nControversie.\nNel 1995 pubblica il saggio \"Sinistra e destra: risposta a Norberto Bobbio\", in esplicita polemica col libro \"Destra e sinistra\" del filosofo torinese, uscito l'anno precedente. Nel suo saggio Veneziani, accusando Bobbio di compromissioni col regime fascista, scrisse che se \u00abun antifascista come Bobbio ha potuto far carriera sotto il fascismo, allora vuol dire che non \u00e8 stato quel regime totalitario e liberticida che lo stesso Bobbio ha descritto; oppure che Bobbio era allineato con il regime, bench\u00e9 risultasse nel movimento Giustizia e Libert\u00e0\u00bb. A queste accuse Bobbio rispose con una lettera a Marcello Veneziani che, assieme alla controreplica di Veneziani, fu pubblicata sul \"Corriere della Sera\" del 13 agosto 1995.\nNel luglio del 2012 pubblic\u00f2 su \"Il Giornale\" un provocatorio articolo in cui affermava come \u00abla specie [umana] abbia cambiato programma e usi la promozione dell'omosessualit\u00e0, anche in tv, come una delle astuzie per estinguersi\u00bb. L'articolo suscit\u00f2 reazioni indignate da parte di molte persone.\nIn un articolo pubblicato a dicembre 2017 su \"Il Tempo\" dichiar\u00f2 Benito Mussolini \"l'uomo dell'anno 2017\", affermando che \"il fascismo col suo ducione \u00e8 stato il tema dell'anno, del decennio, forse del millennio\".\nIn un articolo pubblicato nel dicembre 2019 su \"Panorama\" scrisse che \"la sinistra\" (riferendosi probabilmente a quella parte di sinistra riferibile al Partito Comunista Italiano), rivalutando la figura del segretario del Partito Socialista Italiano Bettino Craxi, commetterebbe un gesto ipocrita, dal momento che la stessa, a suo dire, lo attacc\u00f2 duramente, prima e durante lo scandalo \"Tangentopoli\" che lo vide coinvolto. Nello stesso articolo Veneziani elogi\u00f2 Craxi, definendolo \"l'ultimo grande leader politico che abbiamo avuto in Italia\" (citando un'intervista a Craxi fatta proprio da Veneziani nel 1998) e affermando che \"se Craxi rest\u00f2 a sinistra, vi rest\u00f2 riprendendo la linea di Crispi e per certi versi di Mussolini\". Mauro Del Bue, in un articolo pubblicato nello stesso periodo sull\"'Avanti! on Line\", fece riferimento all'articolo su \"Panorama\" scrivendo che, oltre al fatto che il PSI di Craxi era a tutti gli effetti un partito di sinistra, Veneziani sbaglia nel paragonare Craxi a Crispi e Mussolini, perch\u00e9 \"Craxi, contrariamente a quei due, era un democratico convinto, non un presidente come Crispi che mise fuori legge il Psi e la sua stampa e come Mussolini che chiuse a chiave in un cassetto tutte le libert\u00e0\"."}
{"id": "591873", "revid": "1632387", "url": "https://it.wikipedia.org/wiki?curid=591873", "title": "Blindside", "text": "I Blindside sono un gruppo musicale post-hardcore proveniente da Stoccolma, Svezia attivo dal 1994.\nBiografia.\nLa band si \u00e8 formata nel 1994 con il nome Underfree ed ha tenuto questo nome per due anni prima di dare alle stampe l'EP di debutto nel 1996. Il primo album, l'eponimo \"Blindside\", \u00e8 uscito invece nel 1997. Dopo l'uscita di \"A Thought Crushed My Mind\" la band si \u00e8 esibita dal vivo in supporto ai P.O.D. e ha firmato per la Elektra Records.\nNel 2002 ha pubblicato \"Silence\" e l'anno seguente ha supportato dal vivo gli Hoobastank. Nel 2004 \u00e8 uscito l'album \"About a Burning Fire\", che vede la partecipazione di Billy Corgan, membro degli Smashing Pumpkins.\nNell'agosto 2005 \u00e8 stato pubblicato il successivo album \"The Great Depression\", seguito da un EP dal titolo \"The Black Rose\", diffuso nel giugno 2007. Nel periodo successivo il gruppo ha intrapreso un periodo di pausa. Nel 2011 ha dato la notizia di un nuovo album in arrivo: \"With Shivering Hearts We Weat\" \u00e8 uscito quindi nel maggio 2011."}
{"id": "591882", "revid": "38120", "url": "https://it.wikipedia.org/wiki?curid=591882", "title": "U. R. S. S.", "text": ""}
{"id": "591885", "revid": "767487", "url": "https://it.wikipedia.org/wiki?curid=591885", "title": "Clarmont", "text": "Clarmont (toponimo francese) \u00e8 un comune svizzero di 175 abitanti del Canton Vaud, nel distretto di Morges.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune."}
{"id": "591888", "revid": "17351", "url": "https://it.wikipedia.org/wiki?curid=591888", "title": "E-3 Sentry", "text": ""}
{"id": "591889", "revid": "17351", "url": "https://it.wikipedia.org/wiki?curid=591889", "title": "Boeing E-3", "text": ""}
{"id": "591890", "revid": "834", "url": "https://it.wikipedia.org/wiki?curid=591890", "title": "E-3", "text": ""}
{"id": "591891", "revid": "767487", "url": "https://it.wikipedia.org/wiki?curid=591891", "title": "Reverolle", "text": "Reverolle (toponimo francese) \u00e8 un comune svizzero di 371 abitanti del Canton Vaud, nel distretto di Morges.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune."}
{"id": "591894", "revid": "767487", "url": "https://it.wikipedia.org/wiki?curid=591894", "title": "40 Below Summer", "text": "I 40 Below Summer sono stati un gruppo musicale statunitense formatosi nel 1998 nel New Jersey. La band si \u00e8 sciolta nel 2005 dopo aver pubblicato quattro album e due EP.\nNella loro musica erano presenti anche elementi tipici del rap e alcune influenze jazz.\nStoria del gruppo.\nIl gruppo si forma quando il batterista Carlos Aguilar incontra il cantante Max Illidge.\nSuccessivamente si unisce ai due i chitarristi Joe D'Amico e Jordan Plingos, e il bassista Hector Graziani. Nel 1999 pubblicano il loro primo album autoprodotto \"Side Show Freaks\". Nel 2000 pubblicano l'EP \"Rain\". Nel 2001 firmano un contratto con la London-Sire Records grazie alla quale nell'ottobre pubblicano \"Invitation to the Dance\". L'album viene prodotto tra gli altri da GGGarth dei Rage Against the Machine.\nDue mesi dopo la pubblicazione di \"Invitation to the Dance\" la London-Sire Records fallisce, il gruppo decide comunque di continuare l'attivit\u00e0 musicale. Dopo avere suonato al J\u00e4germeister tour con Drowning Pool, Coal Chamber e Ill Ni\u00f1o; cominciano a preparare materiale per il nuovo album \"The Mourning After\". Il gruppo scrive ben 21 canzoni ma \u00e8 costretto a inserire nel disco solo 10 tracce pi\u00f9 una traccia bonus, \"The Day I Died\". Nel 2003 firmano un contratto con la Razor &amp; Tie Records e a giugno iniziano a registrare l'album.\nNel 2005 pubblicano tre demo autoprodotti: \"Hate Mail\", \"How Long\" e \"Relapse\". Poco dopo i 40 Below Summer annunciano lo scioglimento del gruppo.\nDefinizione del genere.\nA proposito del genere suonato dal gruppo, e sulla sua classificazione nu metal, il cantante Max Illidge defin\u00ec cos\u00ec il genere del gruppo:\nDopo i 40 Below Summer.\nMax Illidge, Joey D'Amico e Hector Graziani hanno formato un nuovo gruppo i Black Market Hero con Micah Havertape alla batteria e alla chitarra Ryan Jurhs ex Flaw. Hector \u00e8 stato costretto a ritirarsi a causa di una grave perdita dell'udito che lo ha colpito nel corso degli anni.\nIl gruppo pubblicher\u00e0 un nuovo cd intitolato \"The Last Dance\" il 31 ottobre 2006, cos\u00ec come un dvd che conterr\u00e0 l'ultima performance della band (2005) a Starland Ballroom nel New Jersey."}
{"id": "591896", "revid": "228587", "url": "https://it.wikipedia.org/wiki?curid=591896", "title": "Yuri Shimai", "text": " \u00e8 un magazine manga pubblicato con cadenza trimestrale fra il 2003 e 2004, dalla casa editrice giapponese Sun Magazine.\nYuri Shimai \u00e8 uno degli esempi di riviste specializzate nella pubblicazione di storie a tematica omosessuale femminile (yuri). La stessa casa editrice pubblica anche diversi titoli yaoi, che trattano cio\u00e8 di storie a tematica omosessuale maschile, quali \"June\", \"Pierce\", e \"Sabu\".\nPer quanto riguarda \"Yuri Shimai\", va detto che la sua pubblicazione \u00e8 stata sospesa dopo il quinto volume, nel febbraio del 2005, e che solo nel luglio dello stesso anno la rivista ha ripreso vita, ma come \"Comic Yuri Hime\", nuova magazine di punta nel mondo dello yuri.\nPer quanto riguarda i contenuti, in \"Yuri Shimai\" convivono tanto storie autoconclusive (one shot), che capitoli di lavori pi\u00f9 lunghi e complessi, che tuttora continuano ad essere pubblicati presso \"Comic Yuri Hime\".\nFra gli autori che hanno collaborato a tale rivista, vanno ricordati:"}
{"id": "591899", "revid": "110157", "url": "https://it.wikipedia.org/wiki?curid=591899", "title": "Saint-Saphorin-sur-Morges", "text": "Saint-Saphorin-sur-Morges (toponimo francese) \u00e8 una frazione di 462 abitanti del comune svizzero di Echichens, nel Canton Vaud (distretto di Morges).\nStoria.\nGi\u00e0 comune autonomo che si estendeva per 3,85\u00a0km\u00b2, nel 2011 \u00e8 stato accorpato al comune di Echichens assieme agli altri comuni soppressi di Colombier e Monnaz.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini della frazione."}
{"id": "591900", "revid": "1318658", "url": "https://it.wikipedia.org/wiki?curid=591900", "title": "Operazione Torch", "text": "Operazione Torch (\"Torcia\"), inizialmente conosciuta come operazione Super-Gymnast, era il nome assegnato dagli Alleati anglo-americani alla grande operazione di sbarco in Marocco e Algeria effettuata a partire dall'8 novembre 1942 durante la seconda guerra mondiale. L'operazione, particolarmente complicata dal punto di vista politico-diplomatico, a causa della fedelt\u00e0 del Nordafrica francese al Regime di Vichy, si concluse con successo e le truppe anglo-americane, dopo aver raggiunto un accordo con le autorit\u00e0 francesi che, guidate prima dall'ammiraglio Fran\u00e7ois Darlan e poi dal generale Henri Giraud, avevano sospeso ogni opposizione agli sbarchi, poterono consolidare le loro posizioni e avanzare verso la Tunisia.\nL'operazione Torch, guidata dal generale Dwight Eisenhower, vide la partecipazione per la prima volta nell'emisfero occidentale del moderno esercito statunitense e, nonostante l'inesperienza delle truppe e dei generali, raggiunse i suoi obiettivi strategici ed ebbe un'importanza decisiva per la conclusione vittoriosa per gli Alleati della campagna del Nordafrica contro le armate italo-tedesche.\nPreparazione e organizzazione.\nNella seconda met\u00e0 del 1941 Winston Churchill aveva deciso di intensificare l'impegno bellico nel Mar Mediterraneo per provocare un rapido crollo dell'Italia, la potenza pi\u00f9 debole dell'Asse; il Primo Ministro aveva pianificato insieme ai suoi generali un intervento dell'esercito britannico nel Nordafrica francese anche senza il consenso del Regime di Vichy per concorrere, in connessione con l'offensiva in preparazione in Libia (operazione Crusader), alla sconfitta dell'esercito italo-tedesco del generale Erwin Rommel e occupare l'intera costa nordafricana. I programmi dello Stato maggiore Imperiale prevedevano quindi un'operazione Acrobat che, dopo la riuscita dell'operazione Crusader, avrebbe dovuto portare l'armata britannica del generale Claude Auchinleck fino a Tripoli, mentre il corpo di spedizione preparato in Gran Bretagna con due divisioni di fanteria e una divisione corazzata, avrebbe effettuato gli sbarchi in Algeria e Marocco, la cosiddetta operazione Gymnast.\nCi\u00f2 venne discusso anche con Iosif Stalin durante l'operazione Bracelet. In questa circostanza, Churchill gli descrisse cosa stavano preparando: l'operazione Torch.\nDopo l'entrata in guerra degli Stati Uniti a seguito dell'attacco giapponese a Pearl Harbor il 7 dicembre 1941, Churchill si affrett\u00f2 a recarsi a Washington per incontrare il presidente Franklin Roosevelt e coordinare la pianificazione degli stati maggiori anglo-sassoni. Dopo una serie di colloqui approfonditi tra i dirigenti politico-militari delle due nazioni il 12 gennaio 1942 venne concordato che l'esercito americano, in fase di forte espansione numerica e organizzativa, avrebbe partecipato all'invasione del Nordafrica francese. Le notizie del fronte libico apparivano buone dopo il successo dell'operazione Crusader e la ritirata italo-tedesca dalla Cirenaica, e gli \"Stati maggiori combinati\" programmarono lo sbarco in Algeria e Marocco per il 15 aprile 1942; l'invasione, ridenominata operazione Super-Gymnast, prevedeva il concorso di tre divisioni britanniche e tre divisioni statunitensi.\nL'inattesa controffensiva del generale Rommel in Libia nel gennaio 1942 e la grave sconfitta subita dall'esercito britannico, sconvolsero per\u00f2 completamente l'accurata pianificazione anglo-americana: il generale Auchinleck ripieg\u00f2 fino alla linea difensiva di Gazala a ovest di Tobruk, l'operazione Acrobat dovette essere abbandonata, e l'operazione Super-Gymnast venne rinviata \"sine die\".\nNell'aprile 1942 il generale George Marshall, capo di stato maggiore generale statunitense, e Harry Hopkins, stretto collaboratore del presidente nel settore economico, si recarono in Gran Bretagna per presentare un piano di operazioni globale che prevedeva la rinuncia alla campagna in Nordafrica e la pronta apertura di un secondo fronte in Europa con un grande sbarco anglo-americano in Francia gi\u00e0 nel 1942.\nChurchill e i capi di stato maggiore britannici, in particolare il generale Alan Brooke, non condividevano affatto il piano di operazioni presentato dal generale Marshall; in particolare ritenevano prematuro e rischioso uno sbarco in Europa, essi consideravano invece essenziale impedire una vittoria dell'Asse in Nordafrica. Per molte settimane accese discussioni si svolsero tra i dirigenti anglo-americani, mentre la situazione dell'esercito britannico in Libia diveniva ancora pi\u00f9 critica; infine a giugno 1942 durante un nuovo viaggio di Churchill negli Stati Uniti, venne deciso di rinunciare alla cosiddetta operazione Sledgehammer, lo sbarco in Francia, ed anche all'inutile operazione Jupiter, uno sbarco in Norvegia. Il presidente Roosevelt era tuttavia deciso a far entrare in combattimento contro la Germania entro il 1942 le nuove divisioni americane in preparazione per essere trasferite in Gran Bretagna, e quindi gli stati maggiori ritornarono a studiare il progetto di sbarco in Nordafrica. Dopo nuove discussioni, infine i capi anglo-americani conclusero un accordo il 24 luglio 1942 che prevedeva di effettuare l'operazione Super-Gymnast, ridenominata \"operazione Torch\", entro il 30 ottobre 1942 con il concorso decisivo di truppe americane e sotto il comando di un generale statunitense.\nIl generale Dwight Eisenhower, presente in Gran Bretagna fin dal giugno 1942 con il titolo di responsabile statunitense del teatro europeo, il 27 luglio assunse il comando supremo delle forze alleate assegnate all'operazione Torch mentre il generale Mark Clark divenne il vice-comandante e il generale Walter Bedell Smith il capo di stato maggiore; le componenti aeree e navali assegnate all'invasione del Nordafrica francese erano guidate dal generale statunitense Carl Spaatz e dall'ammiraglio britannico Andrew Cunningham. Era previsto di raggruppare tutti reparti terrestri anglo-americani impegnati nell'operazione Torch sotto il controllo della 1\u00aa Armata britannica di cui agli inizi di agosto 1942 prese il comando il generale Harold Alexander ma i disastrosi sviluppi della campagna nel deserto occidentale provocarono una serie di variazioni della catena di comando. Winston Churchill infatti aveva deciso di sostituire al comando del teatro del Medio Oriente il generale Claude Auchinleck e, dopo il rifiuto del generale Alan Brooke ad assumere l'incarico, fu designato proprio il generale Harold Alexander che quindi venne sostituito al comando della 1\u00aa Armata dal generale Bernard Montgomery. Dopo poche ore, tuttavia, il generale Montgomery venne a sua volta trasferito al comando dell'8\u00aa Armata in Egitto a causa della morte in un incidente aereo del comandante designato, generale William Gott; quindi alla 1\u00aa Armata venne assegnato il terzo comandante in pochi giorni: il generale Kenneth Anderson.\nL'operazione Torch prevedeva di effettuare un grande sbarco sul territorio nordafricano che era ufficialmente soggetto alla Francia di Vichy del maresciallo Philippe P\u00e9tain, che non era belligerante e manteneva, soprattutto dopo l'assunzione del potere di Pierre Laval, un atteggiamento sostanzialmente favorevole alle potenze dell'Asse. L'esercito francese stanziato nel Nordafrica, la cosiddetta \"Arm\u00e9e d'Afrique\", comandato dal generale Alphonse Juin, era carente di armamenti moderni, ma era numeroso e costituito da reparti ancora efficienti e combattivi. I dirigenti anglo-americani quindi ritennero essenziale ricercare una collaborazione da parte delle autorit\u00e0 francesi sul posto per evitare un'opposizione armata allo sbarco. Dopo i violenti contrasti e i combattimenti svoltesi negli anni precedenti tra truppe francesi fedeli al regime di Vichy e reparti della cosiddetta Francia libera, i capi anglosassoni, in particolare il presidente Roosevelt, decisero di escludere completamente da questi tentativi di ricercare una collaborazione francese il generale Charles de Gaulle, che venne tenuto all'oscuro dei progetti in corso. I sondaggi tra le autorit\u00e0 francesi in Nordafrica vennero effettuati soprattutto da Robert Daniel Murphy, console generale statunitense a Algeri, con la partecipazione degli undici viceconsoli americani accreditati sul posto che svolgevano anche un'importante attivit\u00e0 di spionaggio. L'abile Murphy riusc\u00ec ad entrare in contatto ed ottenere la collaborazione di alcuni importanti dirigenti francesi in Nordafrica favorevoli agli Alleati, come i generali Mast, de Monsabert e B\u00e9thouart, e funzionari come Lemaigre-Dubreil e d'Astier de la Vigerie.\nMentre si sviluppava l'attivit\u00e0 dei congiurati in Nordafrica, i dirigenti anglo-americani erano alla ricerca di un'alta personalit\u00e0 francese che potesse assumere la direzione politica e assicurare l'adesione delle colonie alla causa alleata. Il maresciallo Petain aveva manifestato da tempo all'ammiraglio William D. Leahy, rappresentante a Vichy del presidente Roosevelt, la sua netta ostilit\u00e0 ad interventi americani, mentre il generale Maxime Weygand rifiut\u00f2 di assumere questa responsabilit\u00e0; in Marocco c'era l'energico residente generale Charles Nogu\u00e8s che per\u00f2, sondato da Murphy, avvert\u00ec che in caso di sbarchi americani avrebbe opposto resistenza. La clamorosa fuga dalla prigione di K\u00f6nigstein del generale Henri Giraud diede la possibilit\u00e0 al nuovo incaricato d'affari statunitense a Vichy, Pinckney Tuck, di avvicinare il prestigioso ufficiale e di proporgli di assumere la guida del movimento in Nordafrica; il generale Giraud accett\u00f2 l'incarico ma richiese espressamente di assumere il comando in capo di tutte le forze alleate dopo lo sbarco sulle coste; sembra che gli americani e lo stesso Murphy diedero alcune assicurazioni in questo senso al generale per favorirne l'adesione alla causa alleata.\nIl piano prevedeva tre sbarchi: uno a Casablanca, in Marocco, denominato operazione Villain; uno ad Algeri, denominato operazione Terminal e l'ultimo a Orano, in Algeria, denominato operazione Reservist; gli sbarchi dovevano essere effettuati da parte di forze miste anglo-americane.\nLo sbarco.\nLo sbarco in Marocco fu affidato al generale statunitense George Patton, che divise le sue forze in tre parti: il fianco sinistro, a nord, doveva sbarcare a \"Port Lyautey\", mentre il centro avrebbe preso terra a \"Fedala\" 18\u00a0km a nord di Casablanca, per ricongiungersi con le forze che costituivano il fianco meridionale della forza da sbarco, sbarcate frattanto a \"Safi\", pi\u00f9 a sud.\nL'8 novembre 1942 le forze americane misero piede in Marocco, e a Port Lyautey iniziarono subito i problemi: i mezzi da sbarco furono investiti dal fuoco delle postazioni di mitragliatrici francesi sulla spiaggia, ma le truppe statunitensi riuscirono ad aver ragione di questa opposizione e a conquistare una testa di ponte. Ma non era finita qui; anche l'aviazione transalpina fece la sua parte, con continui mitragliamenti alle inermi truppe americane prive di armi contraeree (che dovevano ancora essere sbarcate).\nIntanto a sud, il corpo centrale stava raggiungendo i pressi di Casablanca, a poca distanza dal fianco destro, ma anche qui sorse una grande difficolt\u00e0, la corazzata francese \"Jean Bart\", ormeggiata nel porto di Casablanca e armata con potenti cannoni da 381\u00a0mm, apr\u00ec il fuoco sulle imbarcazioni americane, e prontamente le rispose la corazzata statunitense \"USS Massachusetts\". Anche le forze di terra al servizio di Vichy non fecero attendere la loro reazione, che fu tuttavia piuttosto blanda ed inefficace. Una volta che la Jean Bart fu messa a tacere, le truppe americane poterono finalmente prendere terra e iniziare la loro marcia di avvicinamento a Casablanca.\nA Safi, nel frattempo, le forze americane erano sbarcate, ma dovettero subire un contrattacco da parte di un distaccamento corazzato francese, forte di diversi carri Renault R35, a cui si oppose un piccolo contingente di carri leggeri M5 Stuart americani. I carri statunitensi ressero bene il colpo, ma dopo un po' cominciarono a cedere sotto la superiorit\u00e0 numerica francese. Ma intervenne il tiro delle unit\u00e0 navali ancorate presso la zona dei combattimenti, che fece a pezzi la maggior parte dei mezzi nemici e costrinse i superstiti a ritirarsi.\nMa i combattimenti pi\u00f9 duri si ebbero ancora a Port Lyautey, dove i francesi si erano asserragliati in una kasbah portoghese, una fortezza cinquecentesca situata in posizione strategica e facilmente difendibile dai 500 uomini che ne costituivano la guarnigione. Il primo assalto americano, eseguito da reparti di fanteria, venne duramente respinto, e pertanto il comandante statunitense chiese l'invio di un obice semovente da 105\u00a0mm M7 Priest per bombardare la porta del forte e permettere alle sue truppe di entrarvi. Il semovente effettivamente arriv\u00f2, ma non pot\u00e9 nulla contro l'incredibile robustezza della porta che, seppur costruita nel Cinquecento per resistere ai rudimentali cannoni dell'epoca, riusciva a non cedere neanche sotto i colpi di un moderno obice del 1942. Ancora una volta la situazione fu risolta grazie ad un bombardiere, che sganci\u00f2 il suo carico sulle mura, sbrecciandole e consentendo il passaggio alle truppe americane, che poterono cos\u00ec conquistare il forte e l'importantissimo campo d'aviazione situato a 3\u00a0km di distanza.\nD'altra parte, a Orano, e a Casablanca, il generale residente Nogu\u00e8s, e il vice ammiraglio Michelier, fedele a Vichy, opposero una resistenza eroica e inutile che provoc\u00f2 1.346 morti francesi e 2.000 feriti da un lato e 479 morti americani e 720 feriti.\nSuperate le opposizioni, Patton fece convergere le proprie forze su Casablanca, conquistata l'11 novembre, successo condiviso con quello degli altri due sbarchi.\nLa campagna successiva.\nConsolidata la testa di ponte, le forze alleate si diressero ad est, ma a questo punto il feldmaresciallo Rommel, comandante delle truppe dell'Asse in Nordafrica, doveva reagire per non vedersi tagliate le linee di rifornimento; pertanto, mentre Hitler occupava la Tunisia con nuove truppe inviate dal continente e poste al comando del generale Hans-J\u00fcrgen von Arnim, il feldmaresciallo si ritir\u00f2 nel ridotto del Mareth, facilmente difendibile anche con poche truppe, peraltro in maggioranza veterani dell'Afrika Korps e delle divisioni italiane superstiti dalla battaglia di El Alamein.\nL\u00ec l'avanzata alleata venne contrastata efficacemente, anche con alcune vittorie contro le forze americane avanzanti, la cui inesperienza venne duramente messa in risalto nelle battaglie di Sidi Bou Zid e di Kasserine, ma infine la pressione alleata non pot\u00e9 essere pi\u00f9 contrastata, e la sacca si restrinse sempre di pi\u00f9.\nRommel fu richiamato infine in Germania da Hitler in persona, e sostituito al comando dal generale Hans-J\u00fcrgen von Arnim, fino alla resa finale del 13 maggio 1943."}
{"id": "591903", "revid": "31886", "url": "https://it.wikipedia.org/wiki?curid=591903", "title": "Tyrolite", "text": ""}
{"id": "591906", "revid": "29475318", "url": "https://it.wikipedia.org/wiki?curid=591906", "title": "Equinozio di primavera", "text": ""}
{"id": "591908", "revid": "767487", "url": "https://it.wikipedia.org/wiki?curid=591908", "title": "Bremblens", "text": "Bremblens (toponimo francese) \u00e8 un comune svizzero di 517 abitanti del Canton Vaud, nel distretto di Morges.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune."}
{"id": "591910", "revid": "1305772", "url": "https://it.wikipedia.org/wiki?curid=591910", "title": "Adh\u00e9mar Jean Claude Barr\u00e9 de Saint-Venant", "text": "Ottenne i pi\u00f9 significativi risultati nello studio della resistenza dei materiali e della teoria dell'elasticit\u00e0, di cui \u00e8 considerato uno dei fondatori.\nNotizie biografiche.\nFiglio di Jean Barr\u00e9 de Saint-Venant e Marie-Th\u00e9r\u00e8se Jos\u00e8phe Laborie appartenente a una famiglia nobile, complet\u00f2 la sua formazione di studi classici presso il Liceo di Bruges. Nel 1813 si iscrisse all'\u00c9cole polytechnique ma l'anno successivo, secondo quanto riferito da Stephen Timoshenko (1953), non vi fu pi\u00f9 ammesso per motivi politici, essendosi schierato contro Napoleone Bonaparte e a favore della monarchia. Appassionato di chimica e allievo di Gay-Lussac, dal 1816 al 1823 dovette accontentarsi di un impiego presso il \"Service des Poudres et Salp\u00eatres\", dove si fece notare per la scoperta di un procedimento rapido di dosaggio del cloro.\nNel 1823 riusc\u00ec a essere ammesso all\"'\u00c9cole nationale des ponts et chauss\u00e9es\" completando gli studi, primo del suo corso, nel 1825. Dal 1826 al 1837 esercit\u00f2 la sua professione di Ing\u00e9nieur des Ponts et Chauss\u00e9es per il servizio di canali di irrigazione, di sistemazione fluviali e di strade e ponti di vari \"arrondissement\" francesi e di Parigi. In questi anni, spinto anche da spirito filantropico di miglioramento delle condizioni di salubrit\u00e0 delle campagne e di promozione dello sviluppo agricolo, si interess\u00f2 di questioni di idraulica, in particolare di problemi di irrigazione.\nNel 1837 si spos\u00f2 con Julie Rohault de Fleury e dal 1837 al 1842 fu professore (prima supplente e poi aggiunto) di Meccanica applicata all'\u00c9cole des Ponts et Chauss\u00e9es, subentrando a Gaspard Gustave de Coriolis. In tale veste redige un testo didattico di \"M\u00e9canique appliqu\u00e9e\" in cui presenta contenuti innovativi di teoria dell'elasticit\u00e0 e di resistenza dei materiali che segner\u00e0 gli orientamenti didattici futuri delle scuole di ingegneria. Nel 1843 concorre inutilmente per un posto all'Acad\u00e9mie des Sciences.\nEssendo ormai un riconosciuto esperto di idraulica, fu nominato nel 1843 ingegnere capo presso il Service du Pav\u00e9 di Parigi, dove contribu\u00ec a far accettare l'idea di piantumazione di alberi lungo le grandi strade della citt\u00e0. Nel 1848 egli fu messo a riposo dal nuovo governo. A partire dal 1848 pubblica numerose memorie su vari temi della meccanica. Nel 1850 gli viene conferito il corso di Genio Rurale all'Institut agronomique di Versailles, permanendo in tale modesto incarico fino al 1852, quando l'Istituto \u00e8 soppresso. Da tale data non avr\u00e0 pi\u00f9 incarichi pubblici, pur continuando nella sua produzione scientifica con numerosi lavori.\nNel 1868 viene finalmente eletto membro dell'Acad\u00e9mie des Sciences, sostituendo Poncelet nella sezione di meccanica.\nContributi scientifici.\nA partire dal 1848 Saint-Venant ha pubblicato numerose memorie sui temi di meccanica teorica e applicata riguardanti:\nFra il 1855 e il 1856 pubblica i suoi due lavori pi\u00f9 importanti riguardanti la torsione e la flessione dei prismi, dove tratta in modo generale, attraverso il \"metodo semi-inverso\", il problema della sollecitazione composta di un prisma caricato sulle due sezioni estremali (il problema di Saint Venant). In tali lavori inoltre:\nTali studi, insieme alle condizioni di congruenza e compatibilit\u00e0 che da lui presero nome, hanno posto le basi della moderna scienza delle costruzioni.\nI temi della meccanica dei solidi e le relative discussioni epistemologiche lo coinvolgeranno fino al termine della sua attivit\u00e0 scientifica. Nel 1864, nelle note e appendici aggiunte alla terza edizione del testo di Navier: \"R\u00e9sum\u00e9 des le\u00e7ons... sur l'application de la m\u00e9canique \u00e0 l'\u00e9tablissement des constructions ed des machines...\" offre una lettura organica della teoria della elasticit\u00e0 dal punto di vista tecnico. Nel 1883 cura la traduzione del trattato di Clebsch \"Th\u00e9orie de l'\u00e9lasticit\u00e9 des corps solides\" con note aggiunte da Saint-Venant tale da realizzare un lavoro che rester\u00e0 a lungo l'opera pi\u00f9 significativa sulla teoria dell'elasticit\u00e0 dal punto di vista fisico-matematico.\nEgli contribu\u00ec pure, negli ultimi anni della sua vita, alla fondazione della dinamica strutturale, con alcuni lavori sull'urto trasversale e longitudinale di barre elastiche. Si interess\u00f2 anche di teoria della plasticit\u00e0 e infine si occup\u00f2 di spinta delle terre e di teoria delle onde luminose."}
{"id": "591911", "revid": "770685", "url": "https://it.wikipedia.org/wiki?curid=591911", "title": "Gruppo del Partito Popolare Europeo", "text": "Il Gruppo del Partito Popolare Europeo (Democratici Cristiani) (\"Gruppo PPE\") \u00e8 il gruppo parlamentare europeo di centro-destra ed europeista.\nOltre ad essere il pi\u00f9 vecchio gruppo politico europeo \u00e8, dal 1999, il gruppo di maggioranza relativa al Parlamento europeo. Inizialmente solo cristiano-democratico, negli anni Novanta hanno aderito al gruppo anche partiti conservatori e conservatori liberali, tra cui l'italiana Forza Italia.\n\u00c8 composto al settembre 2021 da 178 eurodeputati, di cui la stragrande maggioranza eletti con il Partito Popolare Europeo (\"PPE\"), il partito europeo che raccoglie i principali partiti di centro-destra d'Europa. Alcuni partiti nazionali appartengono al gruppo parlamentare del PPE pur non essendo membri del PPE, come I Centristi francesi o l'Unione Cristiana olandese.\nInsieme al gruppo socialdemocratico (S&amp;D) e a quello liberaldemocratico (Renew Europe), sostiene la Commissione europea, di cui esprime anche il Presidente nella figura di Ursula von der Leyen.\nIl colore del gruppo \u00e8 il blu e il simbolo \u00e8 un cuore giallo stilizzato con un lato composto da quattro stelle gialle.\nStoria del gruppo.\nAssemblea dei delegati: \"Gruppo Democratico Cristiano\".\nAll'inizio il regolamento interno dell'Assemblea comune della Ceca non prevedeva n\u00e9 i gruppi politici n\u00e9 le delegazioni nazionali, ma prescriveva solo di tenere in considerazione un'equa rappresentanza degli stati membri e delle tendenze politiche nella sua composizione; il regolamento preveder\u00e0 la costituzione dei gruppi politici a partire dal giugno 1953. I primi tre gruppi a formarsi sono: quello socialista, quello liberale e quello democristiano. Quest'ultimo \u00e8 stato creato con il nome di \"Gruppo Democratico Cristiano\" il 23 giugno 1953 dai partiti di centro democristiani di Italia, Germania, Francia, Belgio, Paesi Bassi e Lussemburgo.\nNel 1976 gli italiani della Democrazia Cristiana, i tedeschi delle CDU e CSU, i francesi del CDS, i belgi del Partito Cristiano Sociale, gli olandesi dei ARP, CHU, KVP, i lussemburghesi del Partito Cristiano Sociale e gli irlandesi del Fine Gael fondano il primo partito transnazionale europeo, il Partito Popolare Europeo, e il gruppo ha cambiato nome in \"Gruppo Democratico Cristiano (Gruppo del Partito Popolare Europeo)\" nel marzo del 1978.\nPrime elezioni dirette dell'Europarlamento: \"Gruppo del Partito Popolare Europeo\".\nCon le prime elezioni dirette del Parlamento Europeo del giugno 1979 il gruppo cambia nome in \"Gruppo del Partito Popolare Europeo (Gruppo Democratico Cristiano)\". Il gruppo popolare risulta il secondo gruppo del parlamento con 107 membri, dietro al gruppo socialista. Il gruppo \u00e8 stato fin dall'inizio espressione dei soli partiti democristiani, ma col gennaio del 1981 e l'entrata nella CEE della Grecia aderisce al gruppo popolare la Nuova Democrazia, partito di ispirazione conservatrice.\nCon le seconde elezioni del Parlamento Europeo del 1984 il gruppo popolare rimane sempre il secondo gruppo per numero di deputati, con i suoi 110 e distaccandosi di 20 deputati dal gruppo socialista. Con l'entrata della Spagna nel 1987 il gruppo si allarga ai democristiani spagnoli.\nLe elezioni europee del 1989 vedono il gruppo popolare indietreggiare ancora. La svolta conservatrice continua nel 1991 con l'adesione del partito conservatore spagnolo, il Partito Popolare, e nel 1992 con l'adesione del \"Gruppo Democratico Europeo\", composto dai conservatori danesi e britannici, i quali formano il sottogruppo dei Democratici Europei.\nLe elezioni europee del 1994 confermano il gruppo popolare come il secondo dopo i socialisti. Nel gennaio 1995 con l'adesione di Austria, Finlandia e Svezia il gruppo si rafforza. Scioltasi la Democrazia Cristiana, il Partito Popolare Italiano e il Patto Segni aderiscono al PPE. Nel 1995 il Centro Cristiano Democratico lascia il \"Gruppo Forza Europa\" e aderisce al PPE. Nel giugno 1998 aderisce al gruppo l'italiana Forza Italia.\nV e VI Legislatura: \"Gruppo del Partito Popolare Europeo - Democratici Europei\".\nLe elezioni del 1999 sono un successo: con 233 deputati il gruppo popolare diventa il primo gruppo, distanziando quello socialista di oltre cinquanta deputati. Aderisce il partito francese gollista Raggruppamento per la Repubblica. Aderiscono anche gli italiani Rinnovamento Italiano, UDEUR e Partito Pensionati; il Patto Segni, formando alle elezioni una lista comune con AN, aderisce al gruppo UEN. Cambia per\u00f2 il nome in \"Gruppo del Partito Popolare Europeo (Democratico Cristiano) - Democratici Europei\" dando cos\u00ec importanza al suo sottogruppo, i \"Democratici Europei\", associazione euroscettica e anti-federalista. Nel 2002 i francesi gollisti del RPR, i democristiani del partito Democrazia Liberale e alcuni dissidenti dell'UDF fondano il partito Unione per un Movimento Popolare, che aderisce anch'esso al PPE.\nNel 2004, dopo le elezioni europee, i centristi francesi dell'UDF e gli italiani de La Margherita (ex PPI) decidono di non aderire al gruppo popolare; fondano il Partito Democratico Europeo e formano con i Liberali il \"Gruppo ALDE\". Il gruppo PPE-DE si conferma comunque il primo gruppo per numero di deputati, anche grazie ai partiti di centro-destra dei dieci paesi aderenti all'Unione nel 2004.\nVII Legislatura: \"Gruppo del Partito Popolare Europeo\".\nLe elezioni europee del giugno 2009 vedono la crisi dei Socialisti e un nuovo successo dei Popolari con 265 eurodeputati nel Parlamento Europeo, nonostante l'uscita dal gruppo dei conservatori inglesi e dei conservatori cechi, che hanno costituito il \"Gruppo dei Conservatori e Riformatori Europei\" insieme ad altri partiti euroscettici. Il gruppo quindi torna alla denominazione storica di \"Gruppo del Partito Popolare Europeo (Democratici Cristiani)\" e suo capogruppo rimane il francese Joseph Daul. Aderisce al gruppo Il Popolo della Libert\u00e0, partito italiano nato dalla fusione di Forza Italia (gi\u00e0 nel PPE-DE dal 1998) e di Alleanza Nazionale (ex Unione per l'Europa delle Nazioni). Mercoled\u00ec 16 settembre 2009 il gruppo conferma Barroso come presidente della Commissione Europea.\nStruttura del gruppo.\nIl \"Gruppo del Partito Popolare Europeo\" \u00e8 gestito da un organo collettivo chiamato \"Presidenza\", costituito dal Capogruppo e da un massimo di dieci Vice-Capogruppo.\nAttualmente il capogruppo \u00e8 il tedesco Manfred Weber della CSU, affiancato da 9 vice-capodelegazione.\nComposizione.\nAssemblea Comune CECA.\nIl gruppo, nel settembre del 1952, era composto da 38 membri:\nIX legislatura (2019-in corso).\nEx membri.\nIl 3 marzo 2021 gli eurodeputati del partito Fidesz lasciano il gruppo del PPE per passare ai Non iscritti."}
{"id": "591912", "revid": "307923", "url": "https://it.wikipedia.org/wiki?curid=591912", "title": "Partito Popolare Europeo (Democratici Cristiani) e dei Democratici Europei", "text": ""}
{"id": "591914", "revid": "307923", "url": "https://it.wikipedia.org/wiki?curid=591914", "title": "Gruppo del Partito Popolare Europeo (Democratici Cristiani) e dei Democratici Europei", "text": ""}
{"id": "591919", "revid": "1149807", "url": "https://it.wikipedia.org/wiki?curid=591919", "title": "Comic Yuri Hime", "text": "Il \u00e8 una rivista di manga yuri giapponese pubblicato con cadenza trimestrale a partire dal luglio 2005 dalla casa editrice giapponese Ichijinsha e giunto al suo undicesimo volume.\nA tutti gli effetti, Yuri Hime \u00e8 il successore di Yuri Shimai, rivista precedentemente pubblicata dalla casa editrice Sun Magazine e alla quale \u00e8 legata da un'evidente e voluta continuit\u00e0 tanto stilistica quanto tematica. Infatti, entrambe le riviste sono caratterizzate da manga che presentano storie a tematica omosessuale femminile (yuri) e vedono la partecipazione degli stessi mangaka.\nIl \"Comic Yuri Hime\" \u00e8 stato sempre supportato finanziariamente dal Monthly Comic Zero Sum, fino all'inizio del 2008. Per celebrare ci\u00f2, l'undicesima uscita del \"Comic Yuri Hime\", in vendita il 18 gennaio 2008, ha incluso un extra chiamato \"Petit Yuri Hime\", una collaborazione di artisti del \"Comic Yuri Hime\", del \"Comic Yuri Hime S\" e del \"Comic Yuri Hime: Wildrose\".\nIl 70% dei lettori \u00e8 di genere femminile. Il \"Comic Yuri Hime S\" \u00e8 la rivista sorella del \"Comic Yuri Hime\", nonostante punti maggiormente ad un pubblico maschile."}
{"id": "591921", "revid": "110157", "url": "https://it.wikipedia.org/wiki?curid=591921", "title": "Romanel-sur-Morges", "text": "Romanel-sur-Morges (toponimo francese) \u00e8 un comune svizzero di 478 abitanti del Canton Vaud, nel distretto di Morges.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune."}
{"id": "591922", "revid": "92723", "url": "https://it.wikipedia.org/wiki?curid=591922", "title": "Certosa di Padula", "text": "La certosa di Padula, o di San Lorenzo, \u00e8 una certosa situata a Padula, nel Vallo di Diano, in provincia di Salerno. Si tratta della prima certosa ad esser sorta in Campania, anticipando quella di San Martino a Napoli e di San Giacomo a Capri.\nEstesa su una superficie di 51.500 m\u00b2, disposti su tre chiostri, un giardino, un cortile ed una chiesa, \u00e8 uno dei pi\u00f9 sontuosi complessi monumentali barocchi del sud Italia, nonch\u00e9 la pi\u00f9 grande certosa a livello nazionale e tra le maggiori d'Europa. Dal 1957 ospita il museo archeologico provinciale della Lucania occidentale; nel 1998 \u00e8 stata dichiarata patrimonio dell'umanit\u00e0 dall'UNESCO assieme ai vicini siti archeologici di Velia, Paestum, al Vallo di Diano e al parco nazionale del Cilento.\nDal dicembre 2014 il Ministero per i beni e le attivit\u00e0 culturali ne gestisce il patrimonio storico-artistico tramite il Polo museale della Campania, nel dicembre 2019 divenuto Direzione regionale Musei. Nel 2015 ha fatto registrare 72.936 visitatori.\nStoria.\nI Sanseverino (1306).\nI lavori alla certosa iniziarono per volere di Tommaso II Sanseverino, sotto la supervisione del priore della Certosa di Trisulti, il 28 gennaio 1306 sul sito di un preesistente cenobio. Il 17 aprile dello stesso anno, poi, il re Carlo II lo Zoppo ne conferm\u00f2 la fondazione.\nSanseverino, conte di Marsico e signore del Vallo di Diano, come tutto il casato, era una personalit\u00e0 molto vicina al casato angioino, e successivamente, don\u00f2 all'ordine religioso dei certosini il complesso monastico appena edificato. Le ragioni della costruzione furono specialmente politiche. Sanseverino, con la costruzione della Certosa, voleva ingraziarsi i reali angioini del Regno di Napoli: i certosini erano un ordine religioso francese; la casa generalizia, fondata nel 1084 da San Brunone, si trovava a Grenoble, e non poteva quindi che essere graditissima al sovrano Angioino la fondazione di una Certosa a Padula, di cui Sanseverino era un fedelissimo. Nacque cos\u00ec il secondo luogo certosino nel sud Italia, dopo la certosa di Serra San Bruno in Calabria.\nLa dedica a San Lorenzo della certosa si deve invece alla preesistente chiesa dedicata al santo che insisteva nell'area, appartenente all'ordine benedettino, poi abbattuta a seguito della costruzione della certosa.\nL'area in cui il Sanseverino decise di edificare il sito monumentale era sostanzialmente costituita da lotti di terra di sua propriet\u00e0, essendo egli un ricco e potente feudatario. Il punto risult\u00f2 sin da subito strategico e cruciale, potendo infatti contare dei grandi campi fertili circostanti dove venivano coltivati i frutti della terra (i monaci producevano vino, olio di oliva, frutta ed ortaggi) per il sostentamento dei monaci stessi oltre che per la commercializzazione con l'esterno, nonch\u00e9 per consentire di avere il controllo delle vie che portavano alle regioni meridionali del Regno di Napoli. L'attivit\u00e0 commerciale dei beni primari prodotti nella certosa fu per molti secoli fondamentale in quell'area; infatti, essa era di fatto l'unico centro di raccolta di manodopera.\nCaduti i Sanseverino nella met\u00e0 del Quattrocento con la congiura dei baroni, i loro possedimenti andranno ai monaci certosini di Padula, divenendo cos\u00ec loro stessi anche padroni dei terreni su cui si sviluppava il paese soprastante. Disponendo cos\u00ec di proventi derivanti dalle tasse che i civili pagavano al priore, oltre che delle ricchezze che la certosa aveva accumulato nel corso dei secoli, tramite donazioni, profitti commerciali e quant'altro, si avvi\u00f2 dal XVI e fino al XVIII secolo il periodo di massimo splendore per il complesso di San Lorenzo.\nNel Cinquecento il complesso divenne meta di pellegrinaggi illustri, come Carlo V che vi soggiorn\u00f2 con il suo esercito nel 1535 di ritorno dalla battaglia di Tunisi; secondo la tradizione fu in questa occasione che i monaci prepararono una frittata di mille uova. In questo stesso periodo, dopo il concilio di Trento, vi si aggiunse alla struttura trecentesca il chiostro della Foresteria e la facciata principale nel cortile interno.\nI grandi rifacimenti barocchi (1583 - 1779).\nNei secoli successivi, a partire dal 1583, la certosa sub\u00ec ingenti rimaneggiamenti, avviati sotto il priorato di Damiano Festini e che durarono fino alla seconda met\u00e0 del Settecento determinandone l'attuale predisposizione architettonica, di impianto quasi esclusivamente barocco. Tra il XVI e XVII secolo l'attivit\u00e0 produttiva-commerciale della certosa crebbe e divenne cos\u00ec importante che fu necessario istituire nei territori vicini, dalla bassa provincia di Salerno fino in Basilicata,\ngrancie e feudi, come a Sala Consilina dove in 1.500 ettari di spazio nacque la grancia di San Lorenzo, o come a Pisticci, dove fu istituita quella di Santa Maria.\nI rimaneggiamenti cinquecenteschi furono ripresi cos\u00ec nel corso del Seicento e per quasi tutto il Settecento. Essendo stati questi decisivi e numerosi, fecero s\u00ec che un sito nato in stile gotico assurse a diventare ben presto uno dei simboli della cultura barocca nel regno di Napoli. Il florido periodo artistico ebbe cos\u00ec ripercussioni positive anche sotto il profilo commerciale oltre che spirituale-politico, tant'\u00e8 che nel 1771 si registr\u00f2 addirittura la presenza di ben 195 lavoratori, dei quali circa la met\u00e0 erano persino salariati.\nDurante questi due secoli, il sito fu inoltre ancora una volta ampliato: risultano a quest'epoca infatti diversi corpi di fabbrica, come il chiostro grande, il refettorio e lo scalone ellittico del retro che, datato 1779, \u00e8 di fatto l'ultima opera architettonica della certosa, prima della soppressione dell'ordine per mano dei francesi.\nLa soppressione napoleonica (1807).\nNel 1807, durante il decennio murattiano, l'ordine certosino fu soppresso ed i monaci della certosa, cos\u00ec come tutti quelli del regno, furono costretti a lasciare lo stabile, che invece fu destinato a diventare una caserma. Seguirono all'evento furti di svariate opere d'arte: testi storici in biblioteca, ori, statue, argenti e pitture, in particolar modo dentro la chiesa, la quale fu spogliata del tutto dalle tele seicentesche che possedeva. Nel 1813, anno in cui avvenne l'ultimo trasferimento di opere della certosa al museo Reale di Napoli, si registra lo spostamento da un luogo all'altro di 172 dipinti.\nPassato il periodo napoleonico, con il ripristino del regno borbonico i certosini rientrarono nel complesso. Spogliati di quasi ogni bene, il peso politico che avevano nell'area circostante e nelle gerarchie dei reali fu certamente minore. Per ridare lustro al complesso furono commissionate in questo periodo alcune pitture in sostituzione di quelle rubate e collocate nel refettorio, di fatto l'unico ambiente artisticamente ripristinato.\nTuttavia, nonostante gli sforzi, i monaci non riuscirono mai pi\u00f9 ad assumere il ruolo che avevano ricoperto nei secoli addietro.\nDall'unit\u00e0 d'Italia a oggi.\nNel 1866, dopo l'unit\u00e0 d'Italia, l'ordine fu nuovamente soppresso e dunque i monaci dovettero nuovamente lasciare, per l'ultima volta, la certosa, poi dichiarata monumento nazionale venti anni dopo.\nDurante le due guerre mondiali della prima met\u00e0 del Novecento, invece, essendo l'intero complesso un luogo abbandonato e inutilizzato, fu usato come campo di prigionia e di concentramento.\nDal 1957 alcune sale ospitano il museo archeologico provinciale della Lucania occidentale, che raccoglie una collezione di reperti provenienti dagli scavi delle necropoli di Sala Consilina e di Padula, dalla preistoria all'et\u00e0 ellenistica. Nel 1981 la certosa invece fu affidata alla soprintendenza dei beni architettonici di Salerno e l'anno dopo vide avviare i primi veri lavori di restauro che avevano lo scopo di far divenire la certosa un sito di accoglienza turistica-monumentale.\nPer la sua bellezza, la Certosa \u00e8 stata adoperata in numerose occasioni come set cinematografico. Tra i film qui realizzati sono da citare C'era una volta (1967) di Francesco Rosi con Sophia Loren ed Omar Sharif, ambientato nell'epoca della dominazione spagnola e in cui viene citata la famosa leggenda della frittata di mille uova, e Cavalli si nasce (1989) di Sergio Staino con David Riondino e Paolo Hendel ambientato in epoca borbonica.\nDescrizione.\nPianta.\nLa struttura della certosa, come per tutte le certose d'Italia, richiama l'immagine della graticola sulla quale san Lorenzo fu bruciato vivo. Secondo la regola certosina che predica il lavoro e la contemplazione, nella certosa esistono posti diversi per la loro attuazione: il tranquillo chiostro, la biblioteca con il pavimento ricoperto da mattonelle in ceramica di Vietri sul Mare, la Cappella decorata con preziosi marmi, la grande cucina, le grandi cantine con le enormi botti, le lavanderie ed i campi limitrofi dove venivano coltivati i frutti della terra per il sostentamento dei monaci oltre che per la commercializzazione con l'esterno.\nGli ambienti della certosa sono:\nLo stile architettonico del complesso \u00e8 quasi prevalentemente barocco, sono infatti poche le tracce trecentesche superstiti. La certosa conta circa 350 stanze e, compresi i giardini, occupa una superficie di 51.500 m\u00b2 di cui 15.000 impegnati solo dal chiostro grande, il pi\u00f9 grande del mondo.\nAtrio e facciata principale.\nL'ingresso alla certosa avviene dal lato orientale dove, varcata la porta d'ingresso, ci si immette in un ampio cortile a forma rettangolare chiuso a braccia da due corpi di fabbrica. Il cortile era un tempo il punto che pi\u00f9 di ogni altro aveva contatto con l'esterno; su questo affacciavano infatti i siti di produzione del complesso: le speziere, le scuderie, le stalle, le lavanderie, i granai, la farmacia e le officine. L'atrio \u00e8 caratterizzato inoltre lungo la parete destra da una fontana di ignoto autore del Seicento, mentre in prossimit\u00e0 della scala di accesso, invece, ai due lati della facciata ci sono gli accessi ai giardini che circumnavigano il complesso. Fa infine parte delle aggiunte del XVIII secolo la torre degli Armigeri che insiste al vertice alto del cortile, lungo la cinta muraria esterna della certosa.\nLa facciata principale che d\u00e0 accesso all'intero monastero risale al Cinquecento, seppur ci furono rimaneggiamenti in stile barocco nel corso del Settecento. Risalgono infatti al 1718 le quattro sculture entro altrettante nicchie eseguite da Domenico Antonio Vaccaro e raffiguranti, da sinistra a destra: \"San Bruno\", \"San Paolo\", \"San Pietro\" e \"San Lorenzo\". I busti presenti al secondo piano ritraggono invece i quattro evangelisti, la \"Madonna\" e \"Sant'Anna\", mentre ancora pi\u00f9 in alto, \u00e8 la scultura della \"Madonna\" al centro, con ai lati due putti e poi i busti della \"Religione\" e \"Perseveranza\". Probabilmente i lavori settecenteschi alla facciata terminarono nel 1723, data riportata sotto la scritta \"Felix coefi porta\" posta ai piedi della scultura della Vergine in alto a tutto alla facciata.\nChiostro della Foresteria.\nEntrati nell'edificio, si giunge ad una sala interamente affrescata da Francesco De Martino, pittore attivo nella certosa dopo il primo decennio del Settecento, che anticipa l'accesso al chiostro della Forestiera.\nIl chiostro risale ai rifacimenti cinquecenteschi: sono databili al 1561 infatti la fontana marmorea centrale, il portico e la loggia. L'architettura \u00e8 molto vicina ai modi dell'architetto toscano Giovanni Antonio Dosio, questi molto attivo a Napoli e gi\u00e0 operante nella certosa di San Martino. Il piano superiore, i cui ambienti servivano per ospitare le illustri personalit\u00e0 che soggiornavano nella certosa, \u00e8 interamente affrescato da ignoto napoletano paesaggista con scene di \"Paesaggi\". Tra i cicli di affreschi, una porta conduce alla cappella di Sant'Anna, caratterizzata da decorazioni in stucco settecentesco di gusto barocco siciliano.\nIl piano inferiore del chiostro \u00e8 caratterizzato da sculture in gesso ottocentesche lungo il porticato raffiguranti: \"Madonna in gloria\", \"San Giuseppe\", \"San Bruno\", \"San Lorenzo\" e \"San Michele Arcangelo\". Risale ai primi del cinquecento invece la scultura in pietra della \"Madonna col Bambino\".\nSi affaccia sul chiostro la torre dell'orologio, mentre altre porte al piano inferiore conducono ad altri ambienti della certosa, come la cappella dei Morti, le ex celle dei monaci e la chiesa.\nChiesa.\nLa porta monumentale d'ingresso \u00e8 una delle rare testimonianze trecentesche della certosa; essa infatti risale al 1374, secondo alcuni di Antonio Baboccio da Piperno, e presenta bassorilievi lignei sulla \"Vita di San Lorenzo\" e sull\"Annunciazione\". La cornice in pietra che la decora invece risale al Cinquecento.\nL'interno \u00e8 a navata unica, con archi ogivali e volte a crociera affrescate da Michele Ragolia nel 1686 con \"Storie del Vecchio Testamento\". Le decorazioni interne sono tipiche del barocco napoletano, con stucchi dorati, pavimenti maiolicati e altari marmorei. I dipinti che ornavano la chiesa, tra i cui autori figurano Luca Giordano, Giacomo Farelli, Francesco Solimena e Paolo De Matteis, furono portati via durante il \"decennio francese\", dunque a questo evento si deve il bianco che caratterizza gran parte delle mura del luogo.\nAll'ingresso \u00e8 il coro dei conversi, con intarsi lignei di Giovanni Gallo del 1507 ritraenti nello schienale, nel sedile e nell'inginocchiatoio, rispettivamente: \"Santi\", \"Paesaggi\" e \"Architetture\". Successivamente un muro taglia trasversale il coro separandolo dall'altro dei padri e dalla zona absidale.\nSulla destra si aprono in successione quattro cappelle settecentesche che permettono di aggirare la parete conducendo cos\u00ec alla parte anteriore. Ancora prima di queste \u00e8 per\u00f2 la sala del Capitolo dei conversi, dove \u00e8 esposto il cinquecentesco \"trono del Priore\".\nLe cappelle sono, in successione verso il presbiterio:\nDi fronte all'altare maggiore, in direzione verso la controfacciata, c'\u00e8 il coro dei padri, caratterizzato anch'esso da intarsi lignei cinquecenteschi con 36 scene del \"Nuovo Testamento\" sullo schienale, altrettante 36 scene di \"Santi e eremiti\" sul sedile e 28 scene di \"Martiri\" databili al 1503 sull'inginocchiatoio.\nL'altare maggiore, a cui hanno lavorato Bartolomeo Ghetti, Antonio Fontana e Giovan Domenico Vinaccia, \u00e8 di stucco lucido, incrostato di madreperle. Alle pareti dell'abside ci sono dipinti della met\u00e0 Ottocento di Salvatore Brancaccio che hanno sostituito quelli trafugati: a destra \"San Bruno\", a sinistra \"Martirio di San Lorenzo\", al centro \"Madonna col Bambino tra san Bruno e san Lorenzo\".\nAlle spalle dell'altare maggiore c'\u00e8 l'accesso alla sacrestia. La sala \u00e8 rettangolare, con volte a botte; lungo le pareti c'\u00e8 mobilia del 1686 mentre sull'altare maggiore un ciborio attribuito a Giacomo Del Duca, che lo avrebbe eseguito su committenza dei certosini di Padula tra il 1572 e 1574. Inviato a Napoli all'inizio dell'Ottocento, \u00e8 ritornato nel suo luogo di origine solo nel 1988.\nSala delle Campane, del Capitolo e del Tesoro.\nDa una porta alla sinistra dell'abside, si giunge alla sala delle campane, nella quale vi sono tre fori nella volta, che un tempo vedevano il passaggio al loro interno delle funi delle campane. Dalla sala tre porte (esclusa quella che conduce alla chiesa) danno accesso ad altrettanti ambienti: alla sala del Capitolo, alla sala del tesoro ed al chiostro del Cimitero antico.\nLa sala del Capitolo, utilizzata dai monaci certosini per le confessioni, presenta decorazioni in stucco settecentesche, nella volta il seicentesco ciclo di affreschi dei \"Miracoli di Cristo\", dietro l'altare la tela settecentesca della \"Madonna con i santi Lorenzo e Bruno\", mentre lungo le pareti \u00e8 decorata da statue in pietra settecentesche attribuite a Domenico Lenmico, allievo di Lorenzo Vaccaro: \"San Giovanni Battista\", \"Maddalena\" e \"San Giuseppe\".\nLa sala del Tesoro presenta oltre alle decorazioni in stucco tipiche barocche, anch'essa un affresco sulla volta raffigurante la \"Caduta degli angeli ribelli\" e mobilia seicentesca che un tempo custodiva il tesoro della certosa, oggi disperso.\nChiostro del Cimitero antico e refettorio.\nIl chiostro del Cimitero risale alla prima met\u00e0 del Settecento, probabilmente di Domenico Vaccaro, quando i lavori di ammodernamento trasformarono il vecchio cimitero dei conversi del 1552 in chiostro.\nLe pareti sotto il porticato sono ricche di targhe, lapidi, sculture, rilievi, iscrizioni ed edicole funerarie. Una porta conduce alla cappella del Fondatore, cos\u00ec chiamata in quanto custodisce il \"sepolcro di Tommaso Sanseverino\", fondatore del monastero certosino. L'opera in questione appartiene alla cerchia di Diego de Silo\u00e9, scultore catalano del Cinquecento. Il Sanseverino \u00e8 raffigurato nel monumento come un guerriero dormiente, sopra il sarcofago su cui \u00e8 scolpito in alto lo stemma della famiglia e con attorno una cornice marmorea contenente una scultura della \"Madonna col Bambino\". La postura con la quale \u00e8 ritratto il nobile, \"semigiacente\" col capo sorretto da un braccio e gambe incrociate, \u00e8 tipica del Rinascimento napoletano, divenuta dominante in citt\u00e0 nel corso del primo Seicento grazie soprattutto a Michelangelo Naccherino e Giovan Domenico d'Auria.\nDal chiostro si ha accesso inoltre anche al refettorio. Questo risale alle aggiunte settecentesche della certosa, probabilmente edificato tra il 1438 e 1742, di forma rettangolare e caratterizzato da mobilia lignea dell'epoca, da un affresco ritraente le \"Nozze di Cana\", databile al 1749 ed eseguito da Francesco D'Elia, da un pulpito sorretto da un'aquila con due bassorilievi raffiguranti il \"Martirio di san Lorenzo\" e la \"Morte di san Bruno\"; infine, la sala ha un pavimento in marmi policromi, mentre alle pareti laterali, spazi bianchi comprovano l'assenza di alcuni dipinti trafugati durante la soppressione del periodo francese. Adiacente alla sala \u00e8 il chiostro del Refettorio, piccolo ma prezioso in quanto rappresenta un ulteriore lascito dell'originario impianto trecentesco del complesso. Lungo il porticato la pavimentazione in terracotta \u00e8 caratterizzata da una \"fetta\" in maioliche raffiguranti la scena mitologica di \"Esculapio che nutre il serpente\", molto probabilmente proveniente da altro luogo del monastero andato distrutto.\nSempre dal chiostro del Cimitero, infine, si giunge alla cucina del monastero dalla quale poi si sviluppano altri ambienti.\nCucina.\nLa cucina fu riadattata a tale destinazione solo sul finire della prima met\u00e0 del Settecento, in contemporanea con i lavori di adeguamento del chiostro del Cimitero e degli ambienti a esso circostanti.\nL'elemento centrale che salta subito all'occhio \u00e8 la grande cappa posta al centro, su una grande fornace centrale decorata alla base da mattonelle maiolicate.\nSulla parete di fondo della sala \u00e8 invece il grande affresco della \"Deposizione di Cristo\" datato 1650 e firmato \"Anellus Maurus\", probabilmente un monaco. Tale testimonianza, cos\u00ec come la forma architettonica rettangolare della sala con volte a botte, esclude con quasi assoluta certezza che in quell'ambiente, almeno prima del 1742, anno in cui finirono i lavori di restauro di quell'ala del monastero, ci fosse una cucina. La sala era invece destinata molto pi\u00f9 probabilmente a Capitolo o Refettorio della certosa.\nAlle spalle della cucina, delle scale conducono al seminterrato, dove ci sono le cantine in cui veniva conservato il vino, mentre all'esterno \u00e8 il piccolo chiostro della cucina, dove una vasca in pietra al centro dello spazio era usata per far fermentare il vino prodotto dai monaci.\nChiostro dei Procuratori e biblioteca.\nIl chiostro risale anch'esso al Settecento, richiamando lo stile di un altro architetto napoletano molto in voga in quegli anni: Ferdinando Sanfelice.\nAl centro del chiostro una fontana in pietra con un delfino e altri animali domina lo spazio, mentre ai piani superiori ci sono le camere in cui vivevano i procuratori della certosa e l'antica biblioteca del monastero.\nAlla biblioteca si accede percorrendo il corridoio che porta al chiostro grande e, proprio in prossimit\u00e0 dello stesso, accedendo ad una porta sulla sinistra immediatamente dopo l'ingresso all'appartamento del priore. A quel punto, tramite una piccola scala elicoidale in pietra della met\u00e0 Quattrocento, compiendo circa un giro e mezzo, si arriva dinanzi al portale d'entrata su cui insiste nel timpano la scritta \"Da sapienti occasionem et addetur ei sapient\u00eda\" (offri al saggio l'occasione e la sua sapienza crescer\u00e0). La biblioteca conservava fino ai furti avvenuti immediatamente dopo il restauro del regno borbonico del 1811 circa 20.000 volumi. Di questi oggi solo un decimo \u00e8 conservato ancora nella certosa, il resto \u00e8 disperso o conservato nella biblioteca Nazionale di Napoli. La volta della sala \u00e8 decorata da una grande tela di Leonardo Olivieri, datata 1763 e raffigurante l\"Aurora col suo carro\", il \"Giudizio Universale\" e l\"Allegoria della scienza\". Altre decorazioni a fresco lungo le pareti sono di Filippo Pascale del 1769, mentre il pavimento maiolicato settecentesco \u00e8 opera di Donato e Giuseppe Massa, artigiani gi\u00e0 attivi al chiostro maiolicato di Santa Chiara a Napoli.\nDal chiostro infine si raggiunge il corridoio che porta alle celle dei padri certosini ed al Quarto del priore.\nQuarto del priore.\nL'appartamento del priore si sviluppa nelle circa dieci sale che si sviluppano verso sud del complesso, la cui porta d'ingresso precede di poco quella della scala elicoidale che conduce alla biblioteca. Nelle sale che lo compongono sono conservate alcune testimonianze settecentesche della certosa, come la cappella San Michele Arcangelo, decorata da stucchi, mobilia ed affreschi barocchi del Settecento. Ad Alessio D'Elia sono attribuiti i cicli sulla volta e nelle pareti ritraenti l\"Immacolata\" e \"Storie di San Michele\".\nLe sale ospitano altres\u00ec il museo archeologico provinciale della Lucania occidentale, nato nel 1957 con lo scopo di accogliere i reperti archeologici rinvenuti in quella zona geografica.\nL'appartamento consta anche di un chiostro del XVIII secolo che si sviluppa alla fine delle camere, alle spalle delle celle dei certosini, sul lato meridionale del chiostro grande, e che collega direttamente la certosa con i giardini a sud del complesso monastico. Il chiostro, di forma rettangolare allungata, \u00e8 caratterizzato da una loggia con soffitto cassettato e con affreschi alle pareti ritraenti \"Paesaggi\", attribuiti a Domenico Gargiulo, mentre in fondo in una nicchia \u00e8 la scultura in pietra della \"Madonna col Bambino\" che sovrasta una fontana, a destra invece, di fronte al cancello che d\u00e0 ai giardini, un'altra fontana settecentesca decora la parete.\nChiostro grande.\nIl chiostro grande, opera iniziata alla fine del Cinquecento e finita nella prima met\u00e0 del Seicento, la parte inferiore, e in quella del Settecento, nella parte superiore. Si tratta di uno degli elementi di maggior spicco sotto il profilo architettonico e artistico della certosa, fungente da punto di congiunzione tra la zona di clausura del monastero e quella pi\u00f9 \"rivolta all'esterno\".\nIl chiostro (104 \u00d7 150 m) conta due ordini di portici su un totale di 84 pilastri, con volta ad arco a tutto sesto, sopra le quali sono i bassorilievi raffiguranti i \"Padri fondatori degli ordini religiosi\", \"Santi\" ed \"Angeli\". Al piano superiore \u00e8 la passeggiata settimanale che facevano i padri quando uscivano dalla clausura, mentre al piano inferiore, ci sono gli ambienti in cui vivevano i monaci in clausura. Le celle dei monaci certosini di clausura sono in totale 26, ognuna delle quali \u00e8 costituita da tre o quattro stanze pi\u00f9 una loggia che si apre su un piccolo giardino. Tra esse, sono lungo le pareti del porticato delle finestrine grazie alle quali veniva portato il cibo ai monaci di clausura. Inoltre sempre lungo le mura del porticato del chiostro sono collocate diverse decorazioni in stucco e una fontana dello scultore locale Andrea Carrara, in prossimit\u00e0 della porta che conduce alla biblioteca. Quattro vie tagliano a croce il giardino, al cui centro \u00e8 collocata una fontana del 1640. Sul versante orientale invece \u00e8 il cimitero dei monaci, recintato da una balaustra sulla quale sono scolpiti teschi ed altri simboli di morte; il cimitero \u00e8 datato 1729 e fu eseguito su un progetto anteriore di Cosimo Fanzago, sostituendo probabilmente nell'uso quello del chiostro del Cimitero della certosa.\nDi matrice michelangiolesca, esso infatti richiama quello della basilica di Santa Maria degli Angeli e dei Martiri a Roma, il chiostro \u00e8 vasto circa 15.000 m\u00b2 (5.000 in pi\u00f9 di quello romano) tanto da renderlo il pi\u00f9 grande del mondo. Seppur derivante dalle aggiunte cinquecentesche del complesso, esso mostra prevalentemente caratteristiche derivanti dai lavori di restauro avvitati nel corso della prima met\u00e0 del XVII secolo. I lavori sono attribuiti a Cosimo Fanzago ed alla sua bottega, in particolar modo per quanto riguarda il pavimento in pietra, il porticato al pian terreno e il cimitero dei Padri, realizzato quest'ultimo nel corso del Settecento (quindi a morte avvenuta del Fanzago, di cui rimane quindi il progetto) e che riconduce a quello della certosa di San Martino di Napoli che, seppur postuma alla certosa di San Lorenzo, \u00e8 stata evidentemente d'ispirazione per l'assetto decorativo cimiteriale del chiostro grande visto che la datazione dello stesso nella certosa napoletana \u00e8 anteriore a quella di Padula.\nSul lato opposto dell'ingresso principale al chiostro, infine, \u00e8 la monumentale scala ellittica.\nScalone ellittico.\nSul lato estremo occidentale del complesso, risalente all'ultimo quarto del Settecento, \u00e8 il monumentale scalone ellittico. Chiuso all'esterno da una torre ottagonale, lo scalone conduce al primo piano del chiostro grande, utilizzato dai monaci di clausura per la loro \"passeggiata settimanale\".\nNei documenti del 1763 di Thomas Salmon l'opera non viene citata, mentre ci\u00f2 avviene per la prima volta nel 1779, dunque \u00e8 entro questo arco temporale che si fa collocare l'edificazione dello scalone. L'opera \u00e8 frutto di Gaetano Barba, architetto allievo di Luigi Vanvitelli che oper\u00f2 dagli anni settanta del Settecento in certosa per compiere la galleria al primo piano del chiostro grande. Probabilmente il progetto \u00e8 invece di Ferdinando Sanfelice, maestro napoletano ideatore di questo tipo di architettura a doppia rampa.\nIl materiale usato per l'opera, secondo fonti dell'epoca costata ben 64.000 ducati, \u00e8 la pietra di Padula. Al centro dello scalone \u00e8 lo stemma della certosa di San Lorenzo: mitria vescovile (il priore era comunque un vescovo), la corona di marchese, il bastone pastorale vescovile, il simbolo di san Lorenzo (la graticola) ed infine la fiaccola, che rivolta verso l'alto avrebbe significato anni di buon augurio, rivolta verso il basso, anni di miseria. Salendo lo scalone, la torre ottagonale che lo chiude dall'esterno \u00e8 caratterizzato da sette finestroni aperti verso il giardino all'italiana, di rifacimento settecentesco che utilizzavano i monaci di clausura per le loro uscite durante le festivit\u00e0.\nDa qui, infine, si sviluppa tutta l'area verde che circonda le mura esterne del complesso.\nParco e giardini.\nI giardini della certosa si sviluppano tutti intorno al complesso, rientranti comunque nei confini delimitati dalle mura esterne.\nAlle spalle dello scalone monumentale, \u00e8 il \"desertum\", giardino all'italiana settecentesco usato dai monaci di clausura e dal priore durante le loro uscite esterne, per i monaci consentite solo durante le festivit\u00e0. Probabilmente \u00e8 il sentiero pi\u00f9 antico del parco, fatto durante l'espansionismo settecentesco, anche se originariamente era caratterizzato da pi\u00f9 viali e da frutteti e vigneti.\nQuando i monaci di clausura non potevano usufruire dello spazio, allora questo cos\u00ec come quelli circostanti erano usati dai monaci conversi (dunque non di clausura) che li utilizzavano per le loro attivit\u00e0 commerciali con l'esterno.\nNei giardini sono collocate alcune edicole sacre, fontane ed una cappella dedicata a Maddalena."}
{"id": "591923", "revid": "113639997", "url": "https://it.wikipedia.org/wiki?curid=591923", "title": "Lustro (tecnica)", "text": "Il lustro \u00e8 una particolare tecnica decorativa che consente di ottenere il colore dell'oro o del rubino con sfumature cangianti o iridescenti.\nIl procedimento \u00e8 particolarmente sofisticato e venne acquisito dalla lavorazione della ceramica, nella seconda met\u00e0 del XV secolo, quasi certamente attraverso la mediazione dei lustri ispano-moreschi provenienti dalla Spagna attraverso il porto intermedio di Maiorca, da cui prese il nome di maiolica.\nGrazie all'applicazione di speciali impasti e ad una complessa tecnica di cottura, gli effetti iridescenti dai toni dorati e rossastri si aggiungevano sugli smalti bianchi negli spazi riservati dai contorni tracciati generalmente in blu.\nTra i principali elementi chimici utili a questa tecnica troviamo l'ossalato di argento, il nitrato di argento, l'ossido di rame, il solfuro di rame ed altri ossidi diluiti in creta e aceto. Dopo almeno quattro ore di cottura a 620 \u00b0C vengono inseriti nel forno dei legni essiccati o delle pigne di pino, di modo che la loro combustione tolga ossigeno e umidit\u00e0 dall'interno della camera di cottura. Il risultato \u00e8 inizialmente invisibile perch\u00e9 coperto dalla creta asciutta presente nella soluzione. Levigando con un panno, grazie anche all'azione abrasiva delle particelle di creta, si ottiene l'effetto metallico caratteristico."}
{"id": "591928", "revid": "1776051", "url": "https://it.wikipedia.org/wiki?curid=591928", "title": "Denges", "text": "Denges (toponimo francese) \u00e8 un comune svizzero di 1\u00a0625 abitanti del Canton Vaud, nel distretto di Morges.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nInfrastrutture e trasporti.\nDenges \u00e8 servito dalla stazione di Denges-Echandens sulla ferrovia Losanna-Ginevra.\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune."}
{"id": "591935", "revid": "1776051", "url": "https://it.wikipedia.org/wiki?curid=591935", "title": "Saint-Sulpice (Svizzera)", "text": "Saint-Sulpice (toponimo francese) \u00e8 un comune svizzero di 4\u00a0148 abitanti del Canton Vaud, nel distretto dell'Ouest lausannois.\nGeografia fisica.\nSaint-Sulpice \u00e8 affacciato sul lago di Ginevra.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune."}
{"id": "591937", "revid": "466539", "url": "https://it.wikipedia.org/wiki?curid=591937", "title": "Bruno Cirillo", "text": "Carriera.\nClub.\nCresciuto nella , fa una sola presenza in prima squadra nella stagione 1994-1995, per poi passare in prestito al , in Serie C2, nel 1996. Dopo due anni nella squadra salentina (54 presenze e 4 gol), torna alla Reggina; dopo un campionato da riserva in B esordisce in Serie A il 29 agosto 1999 in -Reggina (1-1) e segna il primo gol in Serie A il 19 marzo 2000 all'Olimpico di Roma contro la , bissando il successo degli Amaranto sullo 0-2 finale, andando, per\u00f2, ad esultare sotto la Curva Sud, quella dei tifosi romanisti (spieg\u00f2 successivamente che non fu un gesto provocatorio).\nIn Calabria colleziona 48 presenze e 2 gol e attira l'attenzione dell', che lo acquista nell'estate 2000. Con i nerazzurri gioca 17 partite di campionato e 7 di Coppa UEFA nella stagione 2000-2001. Nell'annata successiva \u00e8 al (18 partite e 3 gol in Serie A), nel 2002-2003 ancora alla (10 presenze in Serie A) e, da gennaio 2003, nuovamente al Lecce (14 presenze e un gol in Serie B). Nel 2003-2004 al , dove rimane anche nella stagione 2004-2005 (in totale colleziona 54 presenze in massima serie con la compagine toscana).\nIn occasione della partita -Siena del 1\u00ba febbraio 2004, valida per il campionato di Serie A 2003-2004 e terminata 4-0 per i nerazzurri, fu protagonista di un acceso diverbio con Marco Materazzi, il quale fin\u00ec per sferrargli un pugno lesionandogli in maniera accentuata le labbra e uno zigomo. Lo stesso Cirillo denunci\u00f2 l'accaduto in diretta televisiva poco dopo la partita. Qualche giorno pi\u00f9 tardi, presso la sede de \"La Gazzetta dello Sport\", avvenne una cerimonia di riconciliazione tra i due calciatori.\nIl 13 luglio 2005 \u00e8 acquistato dall', club greco con cui \u00e8 sceso in campo anche in Coppa UEFA e in Champions League, competizione in cui si mette in evidenza nella stagione 2006-2007 grazie ad un gol di rovesciata segnato negli ultimi minuti di -, che avrebbe consentito ai greci la qualificazione agli ottavi se il Lilla non avesse vinto a San Siro contro il gi\u00e0 qualificato per 0-2. Qui gioca con una vecchia conoscenza del campionato italiano, Tra\u00efanos Dellas.\nIl 4 luglio del 2007 passa al , squadra di prima divisione spagnola. Il 9 gennaio 2008 ritorna alla sua societ\u00e0 madre, la , con la formula del prestito. Il 29 luglio 2008 viene acquistato dalla Reggina a titolo definitivo. Il 9 giugno 2009 rescinde il contratto con la societ\u00e0 amaranto. Tre giorni dopo, il 12 giugno 2009, torna in Grecia firmando un contratto biennale per il .\nCome presidenti ritrova due vecchie conoscenze del campionato italiano Theod\u014dros Zagorak\u012bs e Zizis Vryzas, qui diventa uno dei punti di forza per la difesa del club ellenico e nell'ultima gara di campionato segna il suo primo goal con la maglia del raggiungendo un ottimo terzo posto alle spalle di Panathinaikos dell'ex interista Gi\u014drgos Karagkoun\u012bs e Olympiakos di Enzo Maresca. Con il PAOK raggiunge i sedicesimi di finale dell'UEFA Europa League 2011-12 persa contro l'Udinese.\nIl 18 marzo 2012 segna la rete del pareggio contro il Panaitolikos dove il portiere \u00e8 l'italiano Luigi Cennamo e del bomber greco Angelos Charisteas. Il 23 agosto 2012 firma per i ciprioti dell'Alki Larnaca, squadra che milita nella massima serie di Cipro. Il 28 gennaio 2013 viene ingaggiato dal club francese del Metz, che milita nel Championnat National, la terza serie calcistica francese. Con il club lorenese riesce a centrare la promozione in Ligue 2.\nIl 26 agosto 2013 l' annuncia l'ingaggio di Cirillo, che fa cos\u00ec ritorno nella squadra dove aveva gi\u00e0 giocato tra il 2005 e il 2007. Il 21 agosto 2014 viene tesserato dal Pune City - insieme al connazionale Emanuele Belardi - allenato dal tecnico Franco Colomba. Esordisce nella Indian Super League il 14 ottobre contro il Delhi Dynamos. In assenza di Trezeguet ha guidato la squadra con la fascia da capitano al braccio.\nTerminata l'esperienza in India, il 3 gennaio 2015 torna alla insieme a Belardi, in Lega Pro. Il 30 maggio riesce ad ottenere la salvezza nel Derby dello Stretto contro il Messina ai play-out. Tuttavia il 14 luglio lascia la squadra, fallita per gravi inadempienze finanziarie. Il 22 settembre 2015 annuncia il proprio addio al calcio giocato.\nNazionale.\nHa preso parte con la Nazionale Under-21 all'Europeo di categoria del 2000, vinto in finale dall'Italia contro la Repubblica Ceca. Nello stesso anno ha preso parte alle Olimpiadi nel 2000 a Sydney.\nStatistiche.\nPresenze e reti nei club.\n\"Statistiche aggiornate al 30 maggio 2015.\""}
{"id": "591938", "revid": "92723", "url": "https://it.wikipedia.org/wiki?curid=591938", "title": "U\u017ehorod", "text": "U\u017ehorod, (, ) \u00e8 una citt\u00e0 dell'Ucraina occidentale di circa abitanti (2020) dell'Ucraina occidentale, al confine con la Slovacchia e l'Ungheria, capoluogo dell'Oblast' di Transcarpazia e capitale storica della Rutenia subcarpatica. \u00c8 centro amministrativo del distretto di U\u017ehorod.\nSede di una diocesi greco-cattolica, \u00e8 attraversata dal fiume U\u017e.\nLa citt\u00e0 si trova quasi alla stessa distanza dai tre mari pi\u00f9 vicini: il Baltico, l'Adriatico e il Mar Nero (), il che la rende la citt\u00e0 pi\u00f9 interna di questa parte d'Europa.\nNomi.\nA causa della posizione di frontiera e della moltitudine di etnie che vi hanno vissuto, nel corso dei secoli la citt\u00e0 si \u00e8 arricchita di numerose denominazioni: in ruteno \u0423\u0436\u0433\u043e\u0440\u043e\u0434 (\"U\u017ehorod\") o \u0423\u0491\u043e\u0433\u0440\u0430\u0434 (\"Ugohrad\"); in ucraino \u0423\u0436\u0433\u043e\u0440\u043e\u0434 (\"U\u017ehorod\"); in russo \u0423\u0436\u0433\u043e\u0440\u043e\u0434 (\"U\u017egorod\"); in slovacco e ceco \"U\u017ehorod\"; in ungherese \"Ungv\u00e1r\"; in tedesco \"Ungwar\" o anche \"Ungstadt\"; in yiddish \u05d0\u05d5\u05e0\u05d2\u05f0\u05d9\u05e8 (Ungwir, Ingwer, Yngwyr); in romeno \"Ujhorod\". La forma russa godeva della massima diffusione ai tempi dell'Unione Sovietica.\nStoria.\nU\u017ehorod e la regione storica della Rutenia subcarpatica sono appartenute nel corso degli ultimi secoli a numerose entit\u00e0 statuali e la regione \u00e8 stata soggetta a continue modifiche di confine, ambita soprattutto per la sua particolare posizione strategica che domina la vasta pianura pannonica. Agli albori della storia la presenza dell'uomo \u00e8 innanzitutto provata nel Paleolitico superiore (100.000 a.C.); sono state rinvenute tracce di insediamenti anche dell'Et\u00e0 del Bronzo e del Ferro.\nUna trib\u00f9 slava - i Croati bianchi - stabil\u00ec l'area della moderna U\u017ehorod nella seconda met\u00e0 del primo millennio d.C. Durante il IX secolo un castello fortificato si trasform\u00f2 in un antico insediamento feudale fortificato, che divenne il centro di un nuovo principato slavo, alla cui testa c'era il mitico principe Laborec, vassallo della Grande Moravia.\nL'etimologia del toponimo cittadino deriverebbe infatti da \"U\u017e\" (il fiume che vi scorre) e \"horod\" (parola di origine slava per \"castello\"). Le prime fonti documentarie attestano l'esistenza del castello fin dal 903 (dubbio \u00e8 un accenno anteriore, nell'872). Nel corso dei secoli X e XI U\u017ehorod fu l'avamposto sudoccidentale della Rus' di Kiev.\nNell'895, le trib\u00f9 magiare, guidate dal loro capo \u00c1rp\u00e1d, presero d'assalto la fortezza. Secondo la leggenda, Laborec fu sconfitto e decapitato sulle rive del fiume che porta ancora il suo nome. La citt\u00e0 prese da allora il nome di \"Ungv\u00e1r\" e inizi\u00f2 ad estendere i suoi confini. Nel corso dei due secoli successivi la sovranit\u00e0 ungherese si estese a tutta la Rutenia.\nNel 1241-1242 i mongoli di Batu Khan bruciarono l'insediamento. All'inizio del XIV secolo, U\u017ehorod mostr\u00f2 una forte resistenza ai nuovi sovrani ungheresi della dinastia d'Angi\u00f2. Sebbene la maggioranza degli abitanti fosse ungherese, volevano pi\u00f9 libert\u00e0. Dal 1318 per 360 anni, i Drugeth (conti italiani) possedettero la citt\u00e0. Durante quel periodo Philip Drugeth costru\u00ec il castello di U\u017ehorod. Insieme al castello, la citt\u00e0 inizi\u00f2 a crescere. Dal 1430, U\u017ehorod divenne una citt\u00e0 reale libera.\nDurante il XVI-XVII secolo a U\u017ehorod c'erano molte corporazioni artigianali. In questo periodo la citt\u00e0 fu impegnata nella lotta religiosa tra la Transilvania protestante e l'Austria cattolica. Nel 1646 fu proclamata l'Unione di U\u017ehorod con cui la Chiesa rutena prese la decisione di accettare la comunione con il papa, ma di conservare il rito bizantino. La Chiesa greco-cattolica rutena fu fondata nella Transcarpazia, in una cerimonia tenutasi nel castello di U\u017ehorod sotto egida del Papa. Nel 1707 U\u017ehorod fu residenza di Ferenc II R\u00e1k\u00f3czi, leader della guerra di liberazione nazionale degli ungheresi contro Vienna.\nL'inizio del XIX secolo fu caratterizzato da cambiamenti economici, tra cui le prime fabbriche in citt\u00e0. La pi\u00f9 grande influenza su U\u017ehorod tra gli eventi politici del XIX secolo venne dalla Rivoluzione ungherese del 1848-1849, durante la quale la nobilt\u00e0 ungherese nativa cerc\u00f2 sia di liberarsi dall'Impero austriaco sia di avere autorit\u00e0 sul proprio popolo. Il 27 marzo 1848 fu celebrato ufficialmente in citt\u00e0 come rovesciamento della monarchia in Ungheria.\nNel 1872 si apr\u00ec la prima linea ferroviaria che collegava la citt\u00e0 all'importante nodo ferroviario di \u010cop.\nVentesimo secolo.\nFino al 1918-19, la citt\u00e0 port\u00f2 il nome ungherese di \"Ungv\u00e1r\" e fu il capoluogo del comitato di Ung.\nCon il Trattato del Trianon, U\u017ehorod pass\u00f2 assieme alla Rutenia subcarpatica alla neocostituita Cecoslovacchia, per poi ritornare all'Ungheria in seguito alla spartizione cecoslovacca sancita dal Primo Arbitrato di Vienna del 2 novembre 1938.\nVerso la fine della seconda guerra mondiale, il 27 ottobre 1944, U\u017ehorod fu presa dall'Armata Rossa e nel giugno 1945 lo Stato cecoslovacco la cedette all'Unione Sovietica e fu inglobata nella Repubblica Socialista Sovietica dell'Ucraina, formando la nuova oblast' di Transcarpazia. Dall'agosto 1991 la citt\u00e0 fa parte dell'Ucraina indipendente.\nSecondo il censimento del 1910, la citt\u00e0 contava 16.919 abitanti, di cui 13.590 (80,3%) erano magiari, 1.219 (7,2%) slovacchi, 1.151 (6,8%) tedeschi, 641 (3,8%) ruteni e 1,6% cechi.\nPoich\u00e9 gli ebrei non erano considerati un gruppo linguistico, ma solo un gruppo religioso, questo censimento austro-ungherese non menziona specificamente la popolazione ebraica, che era significativa, e consisteva di circa il 31% nel 1910.\nAllo stesso tempo, l'area municipale della citt\u00e0 aveva una popolazione composta da 10.541 (39,05%) ungheresi, 9.908 (36,71%) slovacchi e 5.520 (20,45%) ruteni.\nLa prima guerra mondiale rallenta il ritmo dello sviluppo della citt\u00e0. Il 10 settembre 1919, la Subcarpazia fu assegnata ufficialmente alla Repubblica di Cecoslovacchia. U\u017ehorod divenne il centro amministrativo del territorio. Durante questi anni U\u017ehorod si \u00e8 sviluppata in una citt\u00e0 architettonicamente moderna. Dopo il trattato di Trianon del 1920, U\u017ehorod divenne parte della met\u00e0 orientale del nuovo stato cecoslovacco.\nCon il primo arbitrato di Vienna nel 1938, U\u017ehorod ritorn\u00f2 sotto controllo ungherese.\nNel 1941 la popolazione ebraica contava 9.576 persone. Il 19 marzo 1944, le truppe tedesche entrarono in citt\u00e0. Stabilirono un \"Judenrat\" (consiglio ebraico) e allestirono 2 ghetti, nel cortile di Moskovitz e nel deposito di legname di Gluck. Nel maggio del 1944, tutti gli ebrei furono deportati ad Auschwitz in 5 diversi trasporti e successivamente assassinati. Solo poche centinaia di ebrei sopravvissero.\nIl 27 ottobre 1944, la citt\u00e0 fu catturata dalle truppe del IV Fronte ucraino dell'Armata Rossa. Migliaia di ungheresi furono uccisi, espulsi o portati a lavorare nei campi di lavoro forzato sovietico. La popolazione della maggioranza ungherese \u00e8 stata decimata per rafforzare il diritto sovietico e ucraino al possesso della citt\u00e0.\nQuesto periodo ha portato cambiamenti significativi. Alla periferia di U\u017ehorod furono costruite nuove imprese e rinnovate quelle vecchie. Il 29 giugno 1945, l'Ucraina subcarpatica fu annessa dall'Unione Sovietica e divenne una parte pi\u00f9 occidentale dell'SSR ucraino. Quell'anno fu aperta anche l'Universit\u00e0 statale di U\u017ehorod (ora \"Universit\u00e0 nazionale di U\u017ehorod\"). Dal gennaio 1946 U\u017ehorod divenne il capoluogo della nuova oblast' di Transcarpazia.\nDal 1991 U\u017ehorod \u00e8 diventata una dei 24 capoluoghi regionali dell'Ucraina. Di questi, U\u017ehorod \u00e8 il pi\u00f9 piccolo e il pi\u00f9 occidentale.\nNel 2002, dopo alcune polemiche, un busto di Tom\u00e1\u0161 Masaryk, primo presidente della Cecoslovacchia, fu svelato in una piazza principale della citt\u00e0. Un busto simile era stato eretto nel 1928 nel decimo anniversario dell'indipendenza cecoslovacca, ma fu rimosso dagli ungheresi quando occuparono la regione nel 1939.\nClima.\nU\u017ehorod ha un clima continentale umido (K\u00f6ppen: Dfb) con inverni da freschi a freddi ed estati calde. Il mese pi\u00f9 freddo \u00e8 gennaio con una temperatura media di mentre il mese pi\u00f9 caldo \u00e8 luglio con una temperatura media di . La temperatura pi\u00f9 bassa mai registrata \u00e8 di e la temperatura pi\u00f9 alta \u00e8 di . Le precipitazioni medie annue sono di 748 millimetri, distribuite uniformemente durante tutto l'anno anche se i mesi estivi hanno precipitazioni pi\u00f9 elevate.\nIn media, U\u017ehorod riceve 1950 ore di sole all'anno.\nSociet\u00e0.\nEvoluzione demografica.\nSecondo il censimento ucraino del 2001, la popolazione di U\u017ehorod includeva:\nInfrastrutture e trasporti.\nU\u017ehorod \u00e8 servita dalla stazione ferroviaria di U\u017ehorod (aperta nel 1872) e ha collegamenti ferroviari con \u010cop (da cui la ferrovia prosegue verso Ungheria e Slovacchia) e Leopoli (da cui la ferrovia prosegue verso Kiev).\nU\u017ehorod \u00e8 dotata di un aeroporto internazionale.\nAmministrazione.\nGemellaggi.\nU\u017ehorod \u00e8 gemellata con le seguenti citt\u00e0:\nSport.\nLa citt\u00e0 fu la sede della squadra di calcio \"SC Rusj Uzhorod\" dal 1925. La squadra contemporanea dell'Hoverla fece il suo debutto nella prima serie ucraina nel 2001.\nLa locale squadra di football americano, gli Uzhgorod Lumberjacks, ha vinto il titolo nazionale nel 2015."}
{"id": "591943", "revid": "13833", "url": "https://it.wikipedia.org/wiki?curid=591943", "title": "Uzhhorod", "text": ""}
{"id": "591945", "revid": "13833", "url": "https://it.wikipedia.org/wiki?curid=591945", "title": "Uzhgorod", "text": ""}
{"id": "591946", "revid": "1982", "url": "https://it.wikipedia.org/wiki?curid=591946", "title": "Rotta ortodromica", "text": ""}
{"id": "591947", "revid": "1632387", "url": "https://it.wikipedia.org/wiki?curid=591947", "title": "Frizzle Fry", "text": "Frizzle Fry \u00e8 il primo album in studio del gruppo statunitense Primus, pubblicato nel 1990 dalla Caroline Records.\nI singoli estratti da questo album sono \"John the Fisherman\", \"Too Many Puppies\" e \"Mr. Knowitall\".\nL'album \u00e8 stato rimasterizzato e ristampato nel 2002 dalla Prawn Song Records (di propriet\u00e0 del cantante e bassista Les Claypool), con l'aggiunta di due bonus track. Dopo la ristampa l'album \u00e8 stato certificato disco d'oro.\nLa traccia \"To Defy the Laws of Tradition\" contiene un omaggio al brano \"YYZ\" dell'album \"Moving Pictures\" dei Rush.\nTracce.\n(*) = bonus track ristampa 2002"}
{"id": "591952", "revid": "892776", "url": "https://it.wikipedia.org/wiki?curid=591952", "title": "Seconda scuola di Vienna", "text": "La seconda scuola di Vienna (a volte indicata semplicemente, soprattutto nella letteratura tedesca, come scuola di Vienna) \u00e8 la teoria compositiva basata sulla dodecafonia, fondata all'inizio del XX secolo a Vienna da Arnold Sch\u00f6nberg. I suoi esponenti pi\u00f9 importanti furono lo stesso Sch\u00f6nberg e i suoi allievi Alban Berg e Anton Webern.\nLa denominazione fa riferimento ad un'implicita e solo teorica prima \"scuola di Vienna\": quella formata da Franz Joseph Haydn, Wolfgang Amadeus Mozart e Ludwig van Beethoven. Va altres\u00ec fatto notare come l'implicita ammissione di esistenza di una \"prima scuola di Vienna\" non si fonda su alcuna base storica n\u00e9, tantomeno, estetica.\nVienna all'inizio del XX secolo era il centro di rinnovamento artistico e culturale dell'Europa centrale. Ci\u00f2 permise lo sviluppo di nuove teorie nelle varie discipline artistiche, come fecero ad esempio Gustav Klimt nella pittura e Gustav Mahler nella musica.\nIn questo clima di rinnovamento, Mahler e soprattutto Wagner (1813-1883) col loro sinfonismo, avevano messo definitivamente in crisi tutte le forme lessicali fino ad allora in uso (tonalit\u00e0, consonanza, melodia tradizionalmente intesa, ritmo, struttura). La musica si svincolava cos\u00ec dalla realt\u00e0 per approdare in uno spazio virtuale e immanente.\nIn questo clima di apertura alle novit\u00e0 Sch\u00f6nberg trov\u00f2 spazio per sviluppare le sue teorie, basate sulla ricerca di un nuovo tipo di linguaggio sganciato dalla tonalit\u00e0. Queste idee furono sviluppate da Sch\u00f6nberg nelle lezioni che egli tenne a Vienna fra il 1903 e il 1911.\nI suoi due allievi pi\u00f9 importanti, Webern e Berg, che in un primo momento avevano adottato il sistema tonale, si convertono alla atonalit\u00e0 e all'uso della sistematica dissonanza. Tuttavia \u00e8 solo con la pubblicazione delle teorie di Arnold Sch\u00f6nberg in un manuale del 1911 e con le prime composizioni seriali dei primi anni venti che abbiamo la nascita e la consacrazione della dodecafonia, cio\u00e8 di quel nuovo sistema compositivo che fu il punto d'approdo della seconda scuola di Vienna."}
{"id": "591953", "revid": "1776051", "url": "https://it.wikipedia.org/wiki?curid=591953", "title": "Echandens", "text": "Echandens (toponimo francese) \u00e8 un comune svizzero di 2\u00a0738 abitanti del Canton Vaud, nel distretto di Morges.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nInfrastrutture e trasporti.\nEchandens \u00e8 servito dalla stazione di Denges-Echandens sulla ferrovia Losanna-Ginevra.\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune."}
{"id": "591954", "revid": "13833", "url": "https://it.wikipedia.org/wiki?curid=591954", "title": "Uzgorod", "text": ""}
{"id": "591956", "revid": "287204", "url": "https://it.wikipedia.org/wiki?curid=591956", "title": "Uzhorod", "text": ""}
{"id": "591957", "revid": "77358", "url": "https://it.wikipedia.org/wiki?curid=591957", "title": "Ortodromica", "text": ""}
{"id": "591959", "revid": "709565", "url": "https://it.wikipedia.org/wiki?curid=591959", "title": "Ultimate War", "text": "Ultimate War \u00e8 una miniserie a fumetti pubblicata dalla Marvel Comics e tradotta in Italia dalla Panini Comics, sulle pagine della collana \"Ultimates\", parte dell'universo Ultimate Marvel.\n\u00c8 un \"crossover\" tra gli Ultimate X-Men e gli Ultimates.\nTrama.\nIl fumetto inizia con un attentato terroristico al Ponte di Brooklyn di New York, che provoca la morte di 800 persone, la strage viene rivendicata da Magneto, il capo della Confraternita dei Mutanti creduto morto da sei mesi per mano del professor Charles Xavier, il capo degli \"X-Men\".\nGli Ultimates vengono subito mobilitati e riescono a catturare i mutanti responsabili dell'attentato, in seguito si mettono alla ricerca degli X-Men, considerati alleati di Magneto, i quali per\u00f2 sono fuggiti in una loro base segreta, dove studiano un piano per scovare Magneto.\nIntanto gli Ultimates sono tornati al Triskelion, quando la loro base viene attaccata da Magneto in persona. Thor, Hulk, Iron Man e Capitan America fronteggiano dunque Magneto e il suo esercito di droni.\nThor combatte i numerosi droni servitori di Magneto e li sconfigge facilmente, ma non riesce a intervenire in aiuto di Capitan America e Iron Man, che vengono sconfitti dal potente mutante. Magneto quindi si occupa di Wanda e Pietro, i suoi figli che Magneto considera dei traditori. Pietro viene gambizzato, mentre Hulk si libera dalla propria cella uccidendo degli inservienti.\nIn seguito Magneto attua un piano mettendo contro i suoi peggior nemici, infatti informa gli Ultimates della posizione della base segreta degli X-Men.\nGli Ultimates quindi attaccano i mutanti, ed anche se la battaglia non va come speravano, riescono comunque a catturare il professor Charles Xavier. Gli altri ragazzi scappano, dopo essersi pestati per bene a vicenda.\nLa storia si concluder\u00e0 sui volumi degli Ultimate X-Men, dove Magneto verr\u00e0 catturato dagli X-Men e imprigionato nel Triskelion, Xavier verr\u00e0 liberato e gli X-Men saranno scagionati da ogni accusa."}
{"id": "591963", "revid": "767487", "url": "https://it.wikipedia.org/wiki?curid=591963", "title": "Villars-Sainte-Croix", "text": "Villars-Sainte-Croix (toponimo francese) \u00e8 un comune svizzero di 845 abitanti del Canton Vaud, nel distretto dell'Ouest lausannois.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune."}
{"id": "591965", "revid": "121057124", "url": "https://it.wikipedia.org/wiki?curid=591965", "title": "Helmuth Karl Bernhard von Moltke", "text": "\u00c8 conosciuto anche come von Moltke il Vecchio per distinguerlo dal nipote Helmuth Johann Ludwig von Moltke, che comand\u00f2 l'esercito imperiale tedesco allo scoppio della prima guerra mondiale.\n, particolarmente per la sua capacit\u00e0 () di manovrare grandi eserciti in modo elastico, coordinando abilmente i movimenti dei vari raggruppamenti tattici, rimanendo in grado di superare, con la sua oculata prudenza, le situazioni impreviste, in modo da riuscire sempre a concentrare nel momento e nel punto giusto le sue forze, ottenendo una schiacciante superiorit\u00e0 sul campo di battaglia.\nGrandi qualit\u00e0 mise in mostra anche nel campo logistico, organizzativo e, soprattutto, nella creazione del moderno lavoro di stato maggiore, creando un nuovo metodo di direzione delle forze armate sul campo, rimasto praticamente immutato, nei suoi concetti fondamentali, fino a oggi.\nI primi anni.\nVon Moltke nacque nel Ducato di Meclemburgo-Schwerin da una famiglia di antica nobilt\u00e0. Suo padre nel 1805 si stabil\u00ec nell'Holstein e divenne cittadino danese, ma nello stesso periodo sub\u00ec un tracollo economico per l'incendio della tenuta di campagna e per il saccheggio, da parte delle truppe francesi, delle propriet\u00e0 cittadine di Lubecca, dove risiedeva la famiglia.\nIl giovane Moltke quindi crebbe in circostanze disagiate. All'et\u00e0 di nove anni fu mandato in collegio a Hohenfelde, a undici anni entr\u00f2 come cadetto alla scuola di Copenaghen, destinato alla corte e all'esercito danese. Nel 1818 divenne paggio del re di Danimarca e sottotenente in un reggimento di fanteria.\nA ventun anni decise di entrare al servizio della Prussia, pur perdendo l'anzianit\u00e0 di grado. Nel 1822 divenne sottotenente nell'8\u00ba Reggimento fanteria di Francoforte sull'Oder. A ventitr\u00e9 anni fu ammesso alla Scuola di Guerra (in seguito chiamata \"Preu\u00dfische Kriegsakademie\"), dove studi\u00f2 per tre anni diplomandosi nel 1826.\nIl giovane ufficiale.\nPer un anno Moltke prest\u00f2 servizio nella stessa scuola cadetti, per tre anni fu poi di guarnigione in Slesia e a Posen. Nel 1833, promosso tenente, entr\u00f2 nello Stato maggiore generale di Berlino, dove per le sue qualit\u00e0 di brillante ufficiale fu notato dai superiori, in particolare dal principe Guglielmo, allora tenente generale, in seguito re e imperatore.\nFu ben accolto a corte e nella migliore societ\u00e0 berlinese. I suoi gusti lo avvicinavano alla letteratura, agli studi storici e ai viaggi. Nel 1827 aveva pubblicato un breve romanzo, \"Zwei Freunde\" (\"Due amici\"); nel 1831 scrisse un saggio intitolato \"Olanda e Belgio nelle loro mutue relazioni, dalla loro separazione sotto Filippo II alla riunificazione sotto Guglielmo I\". Un anno dopo scrisse \"Una nota sulle circostanze interne e le condizioni sociali in Polonia\", studio basato su letture e osservazioni personali della vita in Polonia. Nel 1832 si accord\u00f2 per tradurre in tedesco l'opera di Gibbon \"Declino e caduta dell'Impero Romano\" (\"Decline and fall of the Roman empire\"), per la qual cosa ricevette un compenso di 75 marchi, cifra che gli era necessaria all'acquisto di un cavallo. In diciotto mesi termin\u00f2 nove dei dodici volumi, ma l'editore non riusc\u00ec a pubblicare il libro, e Moltke non ricevette pi\u00f9 di 25 marchi.\nAl servizio dell'Impero ottomano.\nNel 1835 con la promozione a capitano ottenne sei mesi di licenza per viaggiare nell'Europa sudorientale. Dopo una breve permanenza a Costantinopoli gli fu richiesto dal sultano Mahmud II di modernizzare l'esercito dell'Impero ottomano, e, dopo aver ricevuto autorizzazione da Berlino, accett\u00f2 l'offerta. Rimase due anni a Costantinopoli, impar\u00f2 il turco e ispezion\u00f2 la capitale, il Bosforo e i Dardanelli. Viaggi\u00f2 molto in Bulgaria e nei Balcani, e da entrambi i lati dello stretto.\nNel 1838 fu inviato come consigliere militare presso il generale ottomano comandante le truppe in Armenia nel corso di una campagna contro Mehmet Ali. Durante l'estate Moltke comp\u00ec estese ricognizioni e ispezioni, cavalcando per migliaia di chilometri.\nNavig\u00f2 sulle rapide dell'Eufrate, visit\u00f2 e mapp\u00f2 gran parte dell'Impero ottomano. Nel 1839 l'esercito mosse verso sud per combattere contro gli egiziani, ma all'avvicinarsi al nemico il generale turco rifiut\u00f2 di ascoltare i consigli di Moltke, il quale si dimise dal suo ruolo e prese il comando dell'artiglieria. Nella battaglia di Nizib (oggi Nisibis), il 24 giugno 1839, l'esercito ottomano fu battuto (Mehmet Ali sub\u00ec nel corso della sua vita solo un paio di sconfitte). Con grande difficolt\u00e0 von Moltke raggiunse il mar Nero, e quindi Costantinopoli; il suo protettore Mahmud II nel frattempo era morto, cos\u00ec von Moltke ritorn\u00f2 a Berlino, dove giunse, minato nella salute, nel dicembre 1839.\nUna volta in patria pubblic\u00f2 alcune delle sue lettere sotto il titolo \"Lettere sulle condizioni ed eventi in Turchia negli anni dal 1835 al 1839\". Il libro ricevette al tempo una buona accoglienza. Al principio dell'anno successivo spos\u00f2 una giovane donna inglese, Mary Burt, figlioccia di sua sorella. La loro fu un'unione felice, sebbene non allietata da figli.\nNel 1840 von Moltke fu assegnato al comando del IV Corpo d'armata, di stanza a Berlino, pubblic\u00f2 le sue mappe di Costantinopoli, e insieme ad altri viaggiatori tedeschi compil\u00f2 una nuova mappa dell'Asia Minore nonch\u00e9 un saggio sulla geografia della regione. Si appassion\u00f2 alle ferrovie, e fu uno dei primi direttori della ferrovia Amburgo-Berlino. Nel 1843 pubblic\u00f2 l'articolo \"Quali considerazioni dovrebbero determinare la scelta del tracciato di una ferrovia?\"\nNel 1845 diede alle stampe \"La campagna russo-turca in Europa, 1828-1829\", libro anch'esso ben accolto nei circoli militari. Nello stesso anno prest\u00f2 servizio a Roma come aiutante personale del principe Enrico di Prussia, la qual cosa gli consent\u00ec di redigere una mappa della \"citt\u00e0 eterna\", pubblicata nel 1852. Nel 1848, dopo un breve ritorno allo Stato Maggiore di Berlino, divenne capo di stato maggiore del IV Corpo d'armata, di stanza in quel periodo a Magdeburgo, dove rimase sette anni durante i quali sal\u00ec di grado a tenente colonnello e poi a colonnello.\nNel 1855 prest\u00f2 servizio come aiutante personale del principe Federico (in seguito Federico III di Prussia); in questa veste accompagn\u00f2 il Principe in Gran Bretagna per il matrimonio, a Parigi, e a San Pietroburgo per l'incoronazione dello zar Alessandro.\nCapo di Stato maggiore generale.\nNel 1857 fu messo a capo dello Stato maggiore generale prussiano (\"Gro\u00dfer Generalstab\"), una carica che ricopr\u00ec per i successivi trent'anni. Non appena insediato si mise al lavoro per modificare i metodi tattici e strategici dell'esercito prussiano, gli armamenti e i mezzi di comunicazione, l'addestramento dei quadri di comando, e i metodi di mobilitazione dell'esercito. Istitu\u00ec anche lo studio della politica europea in relazione alla pianificazione delle possibili campagne militari. In breve tracci\u00f2 le linee di un moderno Stato maggiore.\nNel 1859 la seconda guerra di indipendenza diede il via alla mobilitazione dell'esercito prussiano, sebbene questo non entrasse nel conflitto. Dopo la mobilitazione l'esercito venne riorganizzato, e la sua forza venne quasi raddoppiata. La riorganizzazione non fu curata da von Moltke bens\u00ec dal principe reggente Guglielmo e dal ministro della guerra Albrecht von Roon. Von Moltke osserv\u00f2 da vicino la guerra in corso in Italia e ne redasse una storia (pubblicata nel 1862 con l'attribuzione alla divisione storica dello Stato maggiore prussiano).\nNel dicembre 1862 a von Moltke fu richiesta una valutazione sugli aspetti militari della disputa con la Danimarca; consider\u00f2 le difficolt\u00e0 nel portare a termine una guerra, nel caso, probabile, in cui l'esercito danese si fosse ritirato sulle isole, dove, data l'inferiorit\u00e0 navale tedesca, sarebbe stato inattaccabile. Abbozz\u00f2 un piano inteso ad aggirare sul fianco l'esercito danese prima di attaccarne le posizioni fronteggianti lo Schleswig, in modo da tagliare le vie di ritirata.\nLa guerra contro la Danimarca.\nQuando la guerra, nota come seconda guerra dello Schleswig, ebbe inizio nel febbraio 1864, von Moltke non fu aggregato alle forze prussiane ma rimase a Berlino. Il suo piano di guerra fu applicato malamente e l'esercito danese si rifugi\u00f2 nelle fortezze di Dybb\u00f8l e Fredericia, entrambe le quali controllavano la via di ritirata sulle isole. Le fortezze furono poste sotto assedio - Dybb\u00f8l venne conquistata con un assalto e Fredericia fu abbandonata dai danesi senza colpo ferire - ma la guerra non dava segno di avvicinarsi alla fine. L'esercito danese era in salvo sulle isole di Als e Fionia.\nIl 30 aprile 1864 von Moltke divenne capo di stato maggiore delle forze alleate tedesche. Dopo un armistizio di due mesi l'esercito tedesco attacc\u00f2 l'isola di Als (29 giugno). I danesi evacuarono l'isola e poco dopo accettarono le condizioni di pace proposte dai tedeschi. L'apparizione di von Moltke sul teatro di guerra aveva cambiato le sorti della guerra, e la sua influenza sul re si era notevolmente accresciuta. Di conseguenza, quando nel 1866 si ebbe lo scontro con l'Austria, i piani di von Moltke vennero adottati e scrupolosamente messi in pratica.\nLa teoria della guerra.\nDiscepolo pi\u00f9 di von Clausewitz, la cui teoria sulla guerra era un tentativo per coglierne la vera natura, che di Jomini, che aveva stilato un sistema di regole, von Moltke considerava la strategia come \u00abl'arte pratica di adattare i mezzi ai fini\u00bb, e aveva sviluppato i metodi gi\u00e0 di Napoleone in accordo con le differenti condizioni della sua epoca. Fu il primo ad accorgersi del grande potere difensivo delle moderne armi da fuoco da cui dedusse che l'attacco aggirante era diventato molto pi\u00f9 efficace rispetto all'attacco frontale.\nAveva analizzato le tattiche napoleoniche alla battaglia di Bautzen, quando l'Imperatore scagli\u00f2 le truppe di Ney, provenienti da lontano, sui fianchi degli alleati, piuttosto che unirle alle proprie forze; trasse anche insegnamenti dall'azione combinata degli alleati alla battaglia di Waterloo.\nNello stesso tempo aveva lavorato sulle modalit\u00e0 di spostamento e rifornimento dell'esercito. Soltanto un corpo d'armata poteva muoversi lungo una strada in un determinato giorno; allineare lungo la medesima strada due o tre corpi d'armata significava non poter utilizzare per il combattimento i due pi\u00f9 arretrati. Pi\u00f9 corpi d'armata in sosta in un'area ristretta non potevano ricevere rifornimenti per pi\u00f9 di uno o due giorni. Di conseguenza concep\u00ec che l'essenza della strategia consisteva nella separazione dei corpi d'armata durante gli spostamenti e nel loro concentramento al momento della battaglia. Per essere pi\u00f9 maneggevole un grosso esercito si doveva suddividere in pi\u00f9 armate o gruppi di corpi d'armata, ogni gruppo sotto un comando autorizzato a regolarne i movimenti e le azioni, secondo le istruzioni del comandante in capo riguardo alla direzione e ai fini operativi.\nLa tesi principale di Moltke era che la strategia militare doveva concepirsi come un sistema di opzioni successive, dato che solo l'inizio delle operazioni era pianificabile. Come risultato considerava principale compito dei comandanti militari prevedere estensivamente tutte le possibili evenienze. Il suo pensiero si pu\u00f2 riassumere in due affermazioni: \u00abnessun piano sopravvive al contatto con il nemico\u00bb e \u00abla guerra \u00e8 una questione di espedienti\u00bb.\nTuttavia, come si pu\u00f2 notare dalle descrizioni dei suoi piani per la guerra con l'Austria e per la guerra con la Francia, questi erano molto dettagliati e cercavano di tenere conto di migliaia di variabili: \u00e8 errato ritenere che von Moltke non desse peso alla pianificazione, come una considerazione superficiale delle precedenti affermazioni sembrerebbe indicare.\nLa guerra con l'Austria.\nVon Moltke pianific\u00f2 e condusse le vittoriose operazioni militari durante la guerra austro-prussiana del 1866.\nI punti strategici principali sono i seguenti. Innanzitutto dimostr\u00f2 la validit\u00e0 della concentrazione dello sforzo. I nemici erano due, l'esercito austro-sassone (270\u00a0000 uomini) e le armate tedesche del sud e del nord (circa 120\u00a0000). Le forze prussiane ammontavano dal canto loro a 60\u00a0000 uomini circa, ma Moltke cerc\u00f2 la superiorit\u00e0 in un punto decisivo: 48\u00a0000 uomini dovevano catturare l'armata di Hannover in meno di due settimane, e quindi attaccare e respingere le forze tedesche meridionali.\nPer opporsi all'esercito austro-sassone la difficolt\u00e0 maggiore era nel mobilitare per primo l'esercito prussiano, il che non era facile, perch\u00e9 il re non avrebbe ordinato la mobilitazione prima degli austriaci. La confidenza di Moltke col sistema ferroviario lo aiut\u00f2 a risparmiare tempo: cinque linee ferroviarie puntavano verso la frontiera meridionale da diverse province prussiane, utilizzandole contemporaneamente, Moltke mosse tutti i suoi corpi d'armata dai loro acquartieramenti alla frontiera.\nDopo che ebbero marciato sulla Sassonia, l'esercito sassone si ritir\u00f2 in Boemia. Moltke aveva due armate a circa 150 chilometri l'una dall'altra, il problema era come avvicinarle per circondare l'esercito austriaco come i francesi a Waterloo fra sir Wellington e Bl\u00fccher.\nDecise di riunire le due armate facendole avanzare verso Gitschin. Prevedeva che la marcia del Principe della Corona lo avrebbe probabilmente portato in collisione con una porzione dell'esercito austriaco, ma il \"Kronprinz\" disponeva di 100\u00a0000 uomini, e non era probabile che gli austriaci potessero contare su una forza superiore.\nGli austriaci agli ordini di Ludwig von Benedek marciarono pi\u00f9 rapidamente del previsto, e potevano opporsi al \"Kronprinz\" con quattro o cinque corpi d'armata; ma l'attenzione di Benedek si diresse invece sul principe Federico, e i suoi quattro corpi d'armata, privi di un comando unificato, furono decisamente battuti. Il 1\u00ba luglio Benedek riun\u00ec le proprie forze, ormai scosse, su una posizione difensiva di fronte a Sadowa.\nLe due armate di Moltke erano in quel momento a un giorno di marcia l'una dall'altra e ad altrettanto dal nemico, il 3 luglio entrarono in azione, la prima contro il centro, la seconda contro il fianco destro austriaco. L'esercito austriaco fu completamente sconfitto e la campagna e la guerra erano vinte.\nMoltke non fu molto soddisfatto dell'andamento della battaglia: tent\u00f2 di spostare l'Armata dell'Elba sopra K\u00f6niggr\u00e4tz per prevenire la ritirata austriaca, ma il suo sottoposto non riusc\u00ec a giungervi in tempo; tent\u00f2 anche di trattenere la 1\u00aa Armata da un attacco troppo a fondo, sperando in tal modo di trattenere gli austriaci sulle loro posizioni abbastanza a lungo perch\u00e9 la ritirata fosse loro tagliata dall'armata del \"Kronprinz\", ma anche questo non avvenne.\nDurante i negoziati di pace Otto von Bismarck si oppose al desiderio del re di annettere la Sassonia e altri territori oltre a quelli occupati, temendo l'intervento della Francia. Moltke, tuttavia, confidava di poter battere sia gli austriaci sia i francesi, se fossero intervenuti, e sottopose a Bismarck i suoi piani in caso di una guerra su due fronti.\nDopo la pace il governo prussiano assegn\u00f2 a Moltke la somma di 30\u00a0000 marchi, con cui acquist\u00f2 la propriet\u00e0 di Creisau, vicino a Schweidnitz in Slesia (oggi \u015awidnica, in Polonia).\nNel 1867 fu pubblicato \"La campagna del 1866 in Germania\"; redatta sotto la supervisione personale di Moltke, era una cronaca considerata piuttosto accurata per quel tempo. Il 24 dicembre 1868 mor\u00ec a Berlino la moglie di Moltke. I suoi resti furono tumulati in una piccola cappella eretta nel parco di Creisau.\nLa guerra franco-prussiana.\nMoltke si trov\u00f2 nuovamente a dirigere l'esercito prussiano nella guerra franco-prussiana (1870-1871), che mise le basi per la creazione dell'Impero tedesco nel 1871.\nLe implicazioni di una guerra del genere avevano occupato l'attenzione di Moltke quasi permanentemente dal 1857: documenti pubblicati dopo la sua morte dimostrano quante volte avesse preso in considerazione tale eventualit\u00e0 e ricercato il migliore schieramento delle forze prussiane o tedesche per una tale campagna. Le disposizioni circa il trasporto delle truppe per ferrovia vennero revisionate annualmente allo scopo di adattarle alle modifiche dei piani strategici dettate dalle condizioni politiche, e alla crescita dell'esercito, oltre che allo svilupparsi della rete ferroviaria prussiana.\nIl grande successo del 1866 aveva rafforzato la posizione di Moltke, cosicch\u00e9 quando il 5 luglio 1870 fu emanato l'ordine di mobilitazione delle forze prussiane e tedesche del sud, il suo piano venne adottato senza alcuna obiezione. Cinque giorni dopo Moltke ricevette la nomina a capo di Stato maggiore generale dell'esercito per la durata della guerra. Ci\u00f2 gli confer\u00ec il diritto di emanare ordini equivalenti a quelli del re.\nIl piano di Moltke prevedeva di riunire l'intero esercito a sud di Magonza, un distretto da cui una singola armata avrebbe potuto difendere l'intera frontiera. Se i francesi non avessero tenuto conto della neutralit\u00e0 del Belgio e del Lussemburgo, e fossero avanzati su Colonia o un qualche altro punto del basso corso del Reno, l'esercito tedesco sarebbe stato in grado di colpire il loro fianco; lo stesso Reno, con le fortezze di Coblenza, Colonia e Wesel, sarebbe stato un importante ostacolo sul loro cammino. Se i francesi avessero tentato di invadere la Germania meridionale, un'avanzata tedesca sul Reno avrebbe messo in pericolo le loro linee di comunicazione. Moltke si attendeva che i francesi seguissero le direttrici delle loro ferrovie per riunire le truppe vicino a Metz e, in misura minore, vicino a Strasburgo.\nLe forze tedesche furono raggruppate in tre armate: la 1\u00aa, agli ordini di Steinmetz, sulla Mosella vicino Treviri; la 2\u00aa, di 130\u00a0000 uomini, sotto il Principe Reggente nei pressi di Homburg, con alle spalle una riserva di 60\u00a0000 uomini; la 3\u00aa, ai comandi del \"Kronprintz\" Federico Carlo di Prussia, di 130\u00a0000 uomini, a Landau. Tre corpi d'armata erano tenuti indietro nel nordest della Germania, nel caso l'Austria facesse causa comune con la Francia.\nIl piano di Moltke prevedeva che le tre armate, avanzando, compissero un arco verso destra, cosicch\u00e9 la 1\u00aa Armata, sull'ala destra, avrebbe raggiunto la riva della Mosella davanti a Metz, mentre la 2\u00aa e la 3\u00aa avrebbero avanzato, la 3\u00aa per colpire le forze francesi vicino a Strasburgo, la 2\u00aa per colpire sulla Mosella vicino a Pont-\u00e0-Mousson. Se un'armata francese si fosse trovata di fronte alla 2\u00aa Armata sarebbe stata attaccata frontalmente da questa e ai fianchi dalle altre due. Se pure si fosse trovata sulla linea fra Sarrebourg e Lun\u00e9ville, o a nord di questa, poteva essere attaccata sui entrambi i fianchi dalla 2\u00aa e 3\u00aa Armata in cooperazione. L'intento della grande manovra verso destra era attaccare il grosso delle forze francesi in una direzione tale da sospingerle verso nord e tagliarne le comunicazioni con Parigi. La fortezza di Metz doveva solo essere tenuta sotto controllo, e il grosso delle forze tedesche, dopo aver sconfitto l'esercito francese, avrebbe potuto marciare su Parigi.\nIl piano descritto fu attuato nelle sue linee maggiori. La battaglia di W\u0153rth si accese prematuramente, e quindi condusse non alla cattura dell'armata di Mac-Mahon, come si voleva, ma solo alla sua sconfitta e rapida ritirata.\nLa battaglia di Spicheren non fu voluta da Moltke, il quale avrebbe preferito trattenere l'armata di Bazaine sulla Saar fino al momento in cui avrebbe potuto attaccarla di fronte con la 2\u00aa Armata e sul fianco sinistro con la 1\u00aa. Ma queste inaspettate vittorie non spiazzarono von Moltke, il quale port\u00f2 avanti la pianificata avanzata su Pont-\u00e0-Mousson, pass\u00f2 la Mosella con la 1\u00aa e la 2\u00aa Armata, quindi si diresse a nord in un movimento accerchiante, cosicch\u00e9 l'effetto della battaglia di Gravelotte fu quello di sospingere Bazaine nella fortezza di Metz e tagliargli la via per Parigi.\nNiente mette pienamente in luce il pensiero e la volont\u00e0 di Moltke quanto la sua determinazione di attaccare il 18 agosto alla battaglia di Gravelotte, quando altri strateghi avrebbero pensato che, una volta ottenuta una vittoria strategica, sarebbe stata inutile una vittoria tattica. Fu criticato per l'ultimo attacco di Gravelotte, causa di inutili perdite, ma oggi sappiamo che l'attacco fu ordinato dal re, e che Moltke si biasim\u00f2 per non aver adoperato la propria influenza per impedirlo.\nDurante la notte seguente alla battaglia Moltke lasci\u00f2 un'armata a impegnare Bazaine a Metz, e invi\u00f2 le altre due verso Parigi, con la pi\u00f9 meridionale in posizione avanzata, cosicch\u00e9 quando fosse entrata in contatto con l'armata di Mac-Mahon l'avrebbe sospinta verso nord. Il 25 agosto si scopr\u00ec che Mac-Mahon era diretto verso nordest per soccorrere Bazaine; appena accertata l'accuratezza dell'informazione Moltke ordin\u00f2 alle sue colonne di dirigersi a nord invece che a ovest. L'ala destra di Mac-Mahon fu attaccata a Beaumont mentre tentava di attraversare la Mosa, costretta a interrompere l'avanzata e ritirarsi faticosamente presso Sedan.\nAlla battaglia di Sedan le due armate tedesche, guidate magistralmente da Moltke, riuscirono a circondare completamente l'armata francese, che il 1\u00ba settembre fu attaccata da tutte le direzioni e costretta alla resa. Moltke, dopo aver ottenuto a Sedan la pi\u00f9 grande vittoria campale della sua carriera, riprese quindi l'avanzata su Parigi, che venne circondata.\nL'assedio di Metz ebbe termine il 27 ottobre; il 28 gennaio 1871 a Parigi fu concluso l'armistizio che pose fine alla guerra.\nGli ultimi anni.\nNell'ottobre 1870 Moltke ricevette il titolo di \"graf\" (conte), come ricompensa per i suoi servigi. Nel giugno 1871 fu promosso a feldmaresciallo e ottenne una grossa prebenda monetaria. Fece parte della Dieta della Confederazione Tedesca del Nord dal 1867 al 1871 e dal 1891 fu membro del Reichstag, il Parlamento tedesco dell'epoca.\nDopo la guerra franco-prussiana supervision\u00f2 la redazione della storia ufficiale, pubblicata fra il 1874 e il 1881 dallo Stato maggiore.\nNel 1888 lasci\u00f2 l'incarico di capo di Stato maggiore e gli successe Alfred von Waldersee. Suo nipote Helmuth Johann Ludwig von Moltke rivest\u00ec la medesima carica dal 1906 al 1914.\nGraf von Moltke lasci\u00f2 il servizio attivo il 9 agosto 1888 e mor\u00ec a Berlino nel 1891.\nValutazione storica.\nCome stratega Moltke mise in mostra notevolissime qualit\u00e0 soprattutto durante la marcia convergente direttamente sul campo di battaglia di Sadowa e nella doppia manovra avvolgente coronata dal trionfo di Sedan; in altre occasioni i suoi piani, apparentemente ben congegnati, non si realizzarono compiutamente (anche per un eccesso di indipendenza dei suoi subordinati), come nelle fasi iniziali della guerra franco-prussiana.\nTuttavia, senza dubbio, non dovette mai fronteggiare situazioni al di sopra delle proprie forze, o avversari in superiorit\u00e0 numerica, perci\u00f2 le sue decisioni sembrarono prese senza il minimo sforzo. Nel campo organizzativo, logistico e nel lavoro di stato maggiore, il genio di Moltke \u00e8 invece fuori questione.\nD'altra parte Dupuy scrive, da un punto di vista squisitamente statunitense:\n\u00c8 certamente vero che Moltke ebbe a sua disposizione un grande esercito grazie agli sforzi del ministro della guerra von Roon, e si trov\u00f2 in situazioni quasi ideali per combattere, grazie alla brillante diplomazia di Otto von Bismarck. Il compito di Moltke era quello di vincere la guerra coi mezzi a sua disposizione, e in questo ebbe un completo successo.\nLa persona.\nEra di corporatura alta e magra e negli ultimi anni la sua espressione fu impostata alla durezza e al distacco. D'abitudine taciturno e riservato, sebbene poliglotta, di lui si diceva ironicamente che sapesse stare zitto in sette lingue. La rigida scuola della giovinezza gli confer\u00ec un raro autocontrollo, tale che non si conosce alcuna sua espressione indiscreta o scortese. Molto prima che il suo nome fosse conosciuto al grande pubblico era noto nell'esercito come un uomo di grande valore, ammirato da tutti e senza nemici."}
{"id": "591968", "revid": "2160443", "url": "https://it.wikipedia.org/wiki?curid=591968", "title": "I bambini fanno &quot;ooh...&quot; la storia continua...", "text": "I bambini fanno \"ooh...\" la storia continua... \u00e8 il secondo album del cantautore Povia, pubblicato nel 2006.\nContiene tutti i pezzi del primo album \"Evviva i pazzi\" e alcuni inediti, come \"Vorrei avere il becco\", canzone con la quale ha vinto il Festival di Sanremo 2006.\nTracce.\nTesti e musiche di Povia, eccetto dove indicato."}
{"id": "591970", "revid": "1776051", "url": "https://it.wikipedia.org/wiki?curid=591970", "title": "Sailing the Seas of Cheese", "text": "Sailing the Seas of Cheese \u00e8 il secondo album in studio del gruppo statunitense Primus, pubblicato nel 1991 dalla Interscope Records.\nI singoli estratti da questo album sono \"Jerry Was a Race Car Driver\", che compare anche nella colonna sonora del primo episodio del videogame \"Tony Hawk's Pro Skater\", \"Tommy the Cat\" e \"Those Damned Blue-Collar Tweekers\"."}
{"id": "591971", "revid": "33689", "url": "https://it.wikipedia.org/wiki?curid=591971", "title": "Internetwork Packet Exchange", "text": "LInternetwork Packet Exchange (IPX) \u00e8 un protocollo di rete al livello network del modello OSI, della pila di protocolli IPX/SPX, che veniva usato in origine per lo scambio di pacchetti nelle reti NetWare di Novell. Grazie alla popolarit\u00e0 di NetWare tra la fine degli anni 1980 e la met\u00e0 degli anni 1990, l'IPX divenne un protocollo di internetworking molto diffuso. Novell deriv\u00f2 l'IPX dal protocollo IDP di Xerox Network Services.\nL'uso di IPX \u00e8 in generale declino in quanto il boom di Internet ha reso il TCP/IP praticamente universale. Computer e reti possono usare pi\u00f9 protocolli di rete, cos\u00ec quasi tutti i siti IPX usano anche TCP/IP per permettere la connettivit\u00e0 a Internet. \u00c8 anche possibile usare i prodotti di Novell senza IPX, in quanto NetWare supporta sia IPX che TCP/IP fin dalla versione 5.\nIndirizzamento IPX.\nSimilarit\u00e0 con l'IP.\nL'indirizzo di rete IPX \u00e8 concettualmente identico alla parte di rete dell'indirizzo IP (la parte con i bit della maschera settati a 1); l'indirizzo di nodo ha lo stesso significato dei bit settati a 0 nella maschera dell'indirizzo IP. Siccome l'indirizzo di nodo \u00e8 solitamente identico all'indirizzo MAC della scheda di rete, l'Address Resolution Protocol non \u00e8 necessario.\nPer il routing, le entrate nella tabella di routing IPX sono simili a quelle delle tabelle di routing IP; il routing viene eseguito dall'indirizzo di rete, e per ogni indirizzo di rete viene specificata una coppia \"rete:nodo\" del router successivo, in modo simile a quella della coppia \"indirizzo/maschera\" delle tabelle di routing IP.\nIPX su Ethernet.\nIPX pu\u00f2 essere trasmesso su Ethernet usando uno dei quattro seguenti tipi di incapsulazione:"}
{"id": "591979", "revid": "287204", "url": "https://it.wikipedia.org/wiki?curid=591979", "title": "Stoldo Lorenzi", "text": "Biografia.\nFratello minore di Antonio e cugino di Giovanni Battista Lorenzi, si form\u00f2 a Firenze, influenzato dagli artisti pi\u00f9 in auge come il Giambologna e il Tribolo, dai quali matur\u00f2 una predilezione per figure slanciate e movimentate da torsioni e piccole deformazioni prospettiche. Realizz\u00f2 soprattutto opere in bronzo: alcuni bronzetti sono conservati a Palazzo Vecchio ma il suo capolavoro fiorentino \u00e8 la \"Fontana del Nettuno\" nel Giardino di Boboli (1565-68).\nViaggi\u00f2 in seguito per l'Italia e a Milano, per esempio, realizz\u00f2 alcune sculture per la facciata di Santa Maria presso San Celso (1573-82).\nA Pisa realizz\u00f2 un \"angelo reggicandela\" per il Duomo, di particolare bellezza rispetto agli altri soggetti simili che decorano gli altari della cattedrale pisana per la posa lieve e fluida dalla sofisticata eleganza."}
{"id": "591981", "revid": "125872635", "url": "https://it.wikipedia.org/wiki?curid=591981", "title": "Conflitto del Darfur", "text": "Il conflitto del Darfur (talvolta chiamato genocidio del Darfur) \u00e8 un conflitto armato nella regione del Darfur situata nell'ovest del Sudan.\nIl conflitto, iniziato nel febbraio del 2003, vede contrapposti i Janjawid (letteralmente \"demoni a cavallo\"), un gruppo di miliziani arabi reclutati fra i membri delle locali trib\u00f9 nomadi dei Baggara, e la popolazione non Baggara della regione (principalmente composta da trib\u00f9 dedite all'agricoltura). Il governo sudanese, pur negando ufficialmente di sostenere i Janjawid, ha fornito loro armi e assistenza e ha partecipato ad attacchi congiunti rivolti sistematicamente contro i gruppi etnici Fur, Zaghawa e Masalit.\nLe stime delle vittime del conflitto variano a seconda delle fonti da 50.000 (Organizzazione Mondiale della Sanit\u00e0, settembre 2004) alle 450.000 (secondo Eric Reeves, 28 aprile 2006). La maggior parte delle ONG reputa credibile la cifra di 400.000 morti fornita dalla \"Coalition for International Justice\" e da allora sempre citata dalle Nazioni Unite. I mass media hanno utilizzato, per definire il conflitto, sia i termini di \"pulizia etnica\" sia quello di \"genocidio\". Il Governo degli Stati Uniti ha usato il termine genocidio, non cos\u00ec le Nazioni Unite.\nA seguito della recrudescenza degli scontri durante i mesi di luglio e agosto del 2006, il 31 agosto il Consiglio di Sicurezza delle Nazioni Unite ha approvato la Risoluzione 1706, che prevede la missione UNAMID: una nuova forza di pace, composta da 20.000 caschi blu dell'ONU che sostituisca o affianchi i 7.000 uomini dell'Unione Africana al momento presenti sul campo. Il Sudan ha avanzato forti obiezioni nei confronti della risoluzione e ha dichiarato che le forze ONU che dovessero entrare in Darfur sarebbero considerate alla stregua di invasori stranieri. Il giorno seguente i militari sudanesi hanno dato il via ad un'imponente offensiva nella regione.\nDiversamente da quanto accadde per la seconda guerra civile sudanese, che vide contrapposti il nord, prevalentemente musulmano, e il sud, cristiano e animista, nel Darfur la maggior parte della popolazione \u00e8 musulmana, come gli stessi Janjawid.\nSono state finora approvate diverse risoluzioni dal Consiglio di Sicurezza, inviata sul posto una missione dell'Unione Africana (AMIS) e discusso il caso presso la Corte penale internazionale dell'Aja. Le aree pi\u00f9 critiche sono i territori del Darfur occidentale, lungo il confine con il Ciad e oltre, dove l'assenza di condizioni di sicurezza hanno ostacolato anche l'accesso degli aiuti umanitari.\nNel 2009, il Generale Martin Agwai, a capo della missione di pace UNAMID, ha detto che nella regione la guerra vera e propria era da considerarsi terminata, che si doveva parlare pi\u00f9 di banditismo e problemi di sicurezza che del conflitto in piena regola. Nonostante tali affermazioni, le violenze ripartirono, fino alla tregua del febbraio 2010 firmata in Qatar a Doha tra il presidente sudanese Omar al-Bashir e il JEM. Tuttavia i colloqui di pace sono resi difficili dalla violazione della tregua da parte dell'esercito sudanese che ha lanciato incursioni e attacchi aerei contro un villaggio.\nNel 2020 \u00e8 stato firmato un accordo di pace tra il governo sudanese e i leader di diverse fazioni ribelli, ma nel corso del 2021 si sono verificati nuovi scontri\nContesto storico.\nLe cause del conflitto in corso nel Darfur sono molteplici e fra loro connesse. Le tensioni connaturate alla disuguaglianza strutturale fra il centro del paese, che si stende lungo le sponde del Nilo, e le aree \"periferiche\" come il Darfur sono state esacerbate negli ultimi due decenni del XX secolo da una combinazione di catastrofi naturali, opportunismo politico e geopolitica regionale. Un elemento in particolare ha creato confusione: la caratterizzazione del conflitto come scontro fra popolazioni arabe e africane, una dicotomia che lo storico G\u00e9rard Prunier ha definito \"al contempo vera e falsa\".\nIl sultanato dei Keira.\nTra la fine del XIV secolo e l'inizio del XV secolo la dinastia Keira, dei Fur del Jebel Marra (Monte Marra), diede vita a un sultanato di religione islamica. Il sultanato fu in seguito conquistato dalle forze Turco-Egiziane in espansione verso il sud lungo il corso del Nilo, che a loro volta furono sconfitte da Muhammad Ahmad, autoproclamatosi Mahdi (il Ben Guidato [da Allah]). Lo Stato mahdista cedette all'assalto delle forze britanniche guidate da Horatio Herbert Kitchener, che imposero al Sudan una dominazione congiunta anglo-egiziana.\nLa dominazione britannica.\nI britannici fino al 1916 accordarono al Darfur un'autonomia \"de jure\", ma nel 1916 invasero la regione annettendola al Sudan e deponendo l'ultimo Sultano, Ali Dinar, responsabile di sostenere l'Impero Ottomano durante il primo conflitto mondiale. Durante la dominazione anglo-egiziana il grosso delle risorse venne destinato allo sviluppo di Khartoum e della provincia del Nilo Azzurro, trascurando il resto del paese. Come \u00e8 evidenziato in uno studio dell'Universit\u00e0 dello Stato del New York del 1987, su 1169 progetti agricoli, finanziati dal governo coloniale nel 1955, nessuno interessava il Darfur, nonostante essi fossero in grossa parte opere di irrigazione delle quali il Sudan occidentale avrebbe avuto grande bisogno.\nDall'indipendenza ai giorni nostri.\nGli abitanti della valle del Nilo, beneficiari del grosso degli investimenti britannici, continuarono a perseguire una politica di emarginazione economica e politica anche dopo che, nel 1956, il paese conquist\u00f2 l'indipendenza. Nella met\u00e0 degli anni sessanta fu varato dal governo centrale un importante programma per lo sviluppo rurale composto da 2280 progetti, nessuno dei quali andava a beneficio del Darfur. Durante la campagna elettorale del 1968 le faziosit\u00e0 interne al partito dominante, \"Umma\", indussero alcuni candidati, e in particolare Sadiq al-Mahdi, a cercare di dividere l'elettorato del Darfur dando la colpa del mancato sviluppo della regione agli arabi, quando si trattava di conquistare il favore delle popolazioni stanziali, oppure facendo appello ai seminomadi Baggara perch\u00e9 sostenessero i fratelli arabi della regione del Nilo. Questa dicotomia arabo-africana, che non rappresentava certo il modo in cui le popolazioni indigene percepivano i rapporti locali, venne ulteriormente esasperata quando il presidente della Libia, Gheddafi, inizi\u00f2 a progettare un'unione politica di stati islamici lungo tutto lo Sahel e a diffondere un'ideologia di supremazia araba. Come conseguenza di una serie di interazioni fra il Sudan, la Libia e il Ciad fra la fine degli anni sessanta e gli anni ottanta, il presidente sudanese Ja'far al-Nimeyri fece del Darfur una base d'appoggio per le forze ribelli anti-Gheddafi capitanate da Hiss\u00e8ne Habr\u00e9 impegnate nel tentativo di rovesciare il governo del Ciad.\nL'acuirsi della dicotomia arabo-africana, favor\u00ec inoltre la diffusione di rivendicazioni autonomiste che portarono alla nascita, a cavallo fra gli anni sessanta e settanta, di due movimenti politici: il Sunnie Front e il Darfur Renaissance Front. Nonostante i movimenti promuovessero delle istanze autonomiste, era evidente che essi rappresentassero principalmente gli interessi delle trib\u00f9 sedentarie africane. I movimenti ebbero un forte seguito, tanto che nel 1981, il leader del Darfur Renaissance Front, Ahmed Dreig, un politico Fur, fu addirittura nominato Governatore dell'intero Darfur. Si pu\u00f2 dire che l'ascesa di un Fur alla carica di Governatore abbia finito, in qualche modo, col polarizzare ulteriormente lo scontro politico in Darfur. La nomina a Governatore fu percepita dalle popolazioni arabe, in particolare dai gruppi nomadi, come una minaccia, invece che come un'occasione per una maggiore presenza dei Darfuriani nella politica locale. Sempre pi\u00f9 preoccupati, i nomadi decisero quindi di reagire creando il movimento politico Arab Gathering. L'idea era inizialmente quella di garantire e tutelare i legittimi diritti dei nomadi e sensibilizzare il governo sul problema ambientale che stava mettendo a repentaglio la sopravvivenza stessa di queste popolazioni. Tuttavia, l'Arab Gathering sarebbe divenuto ben presto una fazione politica estremista e violenta e alcuni dei leader del gruppo avrebbero poi sostenuto direttamente o indirettamente le azioni dei Janjawid.\nLa scarsit\u00e0 di piogge durante gli anni 1983-84 provoc\u00f2 una terribile carestia. Si stima che in Darfur morirono circa 95.000 persone, su una popolazione complessiva di 3,1 milioni di abitanti. Ja'far al-Nimeyri fu destituito il 5 aprile del 1985 da un altro colpo di Stato e Sadiq al-Mahdi, rientrato dall'esilio, fece un patto \u2013 che non aveva nessuna intenzione di onorare\u00a0\u2013 con Gheddafi, dichiarando che avrebbe ceduto il Darfur alla Libia, se quest'ultima gli avesse fornito fondi sufficienti per vincere le imminenti elezioni.\nNei primi mesi del 2003 due gruppi di ribelli locali, il Justice and Equality Movement (JEM, in italiano \"Movimento Giustizia e Uguaglianza\") e il Movimento per la Liberazione del Sudan (SLM o SLA), hanno accusato il governo di favorire gli arabi e di opprimere i non arabi. L'SLM, che raccoglie molte pi\u00f9 adesioni del JEM, viene generalmente identificato con i Fur, i Masalit e il clan Wagi degli Zaghawa, mentre si ritiene che il JEM sia collegato al clan K\u014dbe degli Zaghawa. Nel 2004 il JEM si \u00e8 unito al Fronte Orientale, un'alleanza creata lo stesso anno fra due gruppi tribali ribelli dell'est, i Free Lions della trib\u00f9 Rashayda e il Beja Congress. Il JEM \u00e8 anche stato accusato di essere controllato da Hasan al-Turabi. Il 20 gennaio del 2006 l'SLM ha annunciato la propria unione con il JEM nell'Alleanza delle forze rivoluzionare del Sudan Occidentale. Tuttavia non pi\u00f9 tardi di maggio SLM e JEM negoziavano di nuovo come entit\u00e0 distinte.\nStoria del conflitto: 2003-2006.\nIl conflitto in Darfur inizia il 26 febbraio 2003, quando il Fronte di Liberazione del Darfur (FLD) rivendic\u00f2 pubblicamente un attacco su Golo, quartier generale del distretto di Jebel Marra. Ancora prima di questo attacco, comunque, vi erano gi\u00e0 state conflittualit\u00e0 in Darfur, quando i ribelli avevano attaccato stazioni di polizia, avamposti e convogli militari e il governo aveva risposto con un massiccio assalto aereo e terrestre alla roccaforte dei ribelli nelle montagne Marra. La prima azione militare da parte dei ribelli fu un attacco condotto con successo contro un presidio militare in montagna il 25 febbraio 2002 e il governo sudanese venne a conoscenza dell'esistenza di un movimento ribelle unificato nel momento in cui venne attaccata la stazione di polizia di Golo nel giugno 2002. I cronisti Julie Flint ed Alex de Waal considerano che l'inizio della ribellione debba datarsi al 21 luglio 2001, quando gruppi Zaghawa e Fur si incontrarono nel villaggio di Abu Gamra e giurarono sul Corano di cooperare per difendersi da attacchi sostenuti dal governo contro i propri villaggi. \u00c8 da notare che quasi tutti gli abitanti del Darfur sono musulmani, cos\u00ec come lo sono i Janjawid e i leader governativi di Khartoum.\nIl 25 marzo, i ribelli occuparono la citt\u00e0-presidio di Tine lungo il confine del Ciad, confiscando grandi quantit\u00e0 di provviste ed armamenti. Nonostante la minaccia del Presidente Omar Hasan Ahmad al-Bashir di \"sguinzagliare\" l'esercito, i militari avevano poche risorse a loro disposizione. L'esercito era gi\u00e0 stato schierato sia a Sud, dove la Seconda guerra civile sudanese stava volgendo al termine, sia ad Est, dove i ribelli del Fronte Orientale finanziati dall'Eritrea stavano mettendo in pericolo il completamento del nuovo oleodotto che collega l'area dei bacini petroliferi a Port Sudan. La tattica dei raid \u201ccolpisci e scappa\u201d con jeep Toyota Land Cruiser, usata dai ribelli per attraversare velocemente la regione semi-deserta, imped\u00ec all'esercito, impreparato per operazioni militari nel deserto, di contrastare gli attacchi. Ci\u00f2 nonostante, il bombardamento aereo contro le postazioni dei ribelli in montagna si rivel\u00f2 devastante.\nAlle 5:30 del mattino nel 25 aprile 2003, una forza congiunta formata dal Movimento per la Liberazione del Sudan (SLA) ed il Justice and Equality Movement penetr\u00f2 ad al-Fashir su 33 Land Cruiser e attacc\u00f2 la guarnigione addormentata. Nelle successive quattro ore, alcuni bombardieri Antonov ed elicotteri con armamento pesante (quattro secondo il governo, sette secondo i ribelli) vennero distrutti a terra, 75 soldati, piloti e tecnici uccisi e 32 catturati, compreso il comandante della base aerea, un Generale di divisione. I ribelli persero nove uomini. Il successo dell'attacco fu senza precedenti in Sudan: nei vent'anni di guerra nel Sud, l'Esercito di Liberazione del Popolo del Sudan (SPLA) non aveva mai compiuto una tale operazione militare.\nVia libera ai Janjawid (2003).\nL'incursione ad al-Fashir rappresent\u00f2 una svolta decisiva dal punto di vista sia militare sia psicologico. Le forze armate erano state umiliate dal raid e il governo si trov\u00f2 di fronte ad una situazione strategica difficile. Le forze armate avrebbero dovuto chiaramente ricevere un addestramento e una struttura adatti a combattere questo nuovo tipo di guerra. Inoltre vi erano preoccupazioni ben motivate riguardo alla fedelt\u00e0 all'esercito dei numerosi sottufficiali e soldati originari del Darfur. L'incarico di continuare la guerra venne dato all'Intelligence militare sudanese. Tuttavia, a met\u00e0 del 2003 i ribelli vinsero 34 scontri su 38. Nel mese di maggio, l'SLA distrusse un battaglione a Kutum, uccidendo 500 persone e facendo 300 prigionieri, e a met\u00e0 luglio, 250 persone vennero uccise in un secondo attacco a Tine. L'SLA inizi\u00f2 ad infiltrarsi pi\u00f9 ad Est, minacciando di estendere la guerra fino al Kordofan.\nA questo punto il governo modific\u00f2 la propria strategia. Dato che l'esercito continuava a subire sconfitte, l'azione di guerra pass\u00f2 nelle mani di tre nuclei distinti: l'Intelligence militare, l'Aeronautica e le milizie Janjawid, pastori nomadi armati dell'etnia Baggara su cui il governo si era appoggiato per la prima volta per reprimere una rivolta dei Masalit scoppiata tra il 1996 e il 1999. I Janjawid furono collocati al centro della nuova strategia per contrastare la rivolta. In Darfur furono fatte affluire risorse militari e i Janjawid furono affiancati come forza paramilitare, muniti di attrezzature per la comunicazione e artiglieria. I probabili risultati di una tale scelta erano chiari ai pianificatori militari: nel decennio precedente, nelle Montagne di Nuba e nei campi petroliferi meridionali, una simile strategia aveva provocato massicce violazioni dei diritti umani e deportazioni\nLe milizie Janjawid, meglio armate, volsero velocemente la situazione a proprio favore. Nella primavera del 2004, diverse migliaia di persone \u2014 soprattutto non-arabi \u2014 vennero uccise e almeno pi\u00f9 di un milione cacciate dalle proprie case, causando una grave crisi umanitaria nella regione. Tale crisi assunse una dimensione internazionale quando oltre 100.000 profughi si riversarono nel vicino Ciad, perseguitati dai miliziani Janjawid che entrarono in conflitto armato con le forze governative ciadiane lungo il confine. Nel mese di aprile, oltre 70 miliziani e 10 soldati ciadiani rimasero uccisi nel corso di una sparatoria. Un gruppo di osservatori delle Nazioni Unite dichiar\u00f2 che erano presi di mira i villaggi non-arabi, mentre quelli arabi venivano risparmiati:\nNel 2004 il Ciad si pose come mediatore dei negoziati a N'Djamena e questo condusse all'accordo per la cosiddetta \"cessazione delle ostilit\u00e0 umanitaria dell'8 aprile\" tra il governo del Sudan da una parte e il JEM e il SLM dall'altra. Una corrente scissionista del JEM \u2014 il Movimento Nazionale per la Riforma e lo Sviluppo \u2014 non prese parte alle discussioni e all'accordo sul cessate il fuoco. Gli attacchi dei Janjawid e dei ribelli continuarono malgrado la firma dell'accordo. L'Unione Africana (UA) form\u00f2 una Commissione per il cessate il fuoco (CFC) per controllare l'osservazione degli accordi.\nLa portata della crisi port\u00f2 a temere un imminente disastro, mentre il Segretario Generale delle Nazioni Unite Kofi Annan avvertiva che il rischio di genocidio era una spaventosa realt\u00e0 in Darfur. La vastit\u00e0 dell'azione condotta dai Janjawid port\u00f2 a paragonarla al genocidio del Ruanda, un paragone fortemente osteggiato dal governo sudanese. Osservatori indipendenti hanno notato che le tattiche, che includono smembramenti e uccisioni di non-combattenti e persino di bambini e neonati, assomigliano di pi\u00f9 alla pulizia etnica impiegata nelle guerre in Jugoslavia, ma hanno anche aggiunto che la lontananza della regione impedisce a centinaia di migliaia di persone l'accesso agli aiuti. Nel maggio 2004, l'International Crisis Group (ICG) con sede a Bruxelles rivel\u00f2 che oltre 350.000 persone avrebbero potuto potenzialmente morire a causa della fame e delle malattie.\nIl 10 luglio 2005, l'ex leader dell'SPLA John Garang venne nominato vicepresidente del Sudan, ma il 30 luglio 2005 perse la vita in un incidente aereo. La sua morte provoc\u00f2 conseguenze a lungo termine e, nonostante i progressi nel settore della sicurezza, i dialoghi tra i vari gruppi di ribelli nella regione del Darfur sono avanzati lentamente.\nNel dicembre 2005, un attacco contro il villaggio ciadiano di Adre, vicino al confine sudanese, caus\u00f2 la morte di 300 ribelli e il Sudan fu incolpato dell'attacco, il secondo nella regione in tre giorni. L'intensificarsi delle tensioni nella regione port\u00f2 il governo del Ciad a dichiarare guerra al Sudan e a chiedere ai propri cittadini di mobilitarsi contro il \"nemico in comune \".\nAccordo di maggio (2006).\nIl 5 maggio 2006 il governo del Sudan ha firmato un accordo di pace con l'Esercito di Liberazione del Sudan (SLA), respinto per\u00f2 da altri due gruppi ribelli minori, il JEM e una fazione rivale dell'SLA. L'accordo fu coordinato dal Vice Segretario di Stato statunitense Robert B. Zoellick, da Salim Ahmed Salim (per conto dell'Unione Africana), da rappresentanti dell'UA e altri ufficiali stranieri che operano in Nigeria, ad Abuja. L'accordo prevede il disarmo delle milizie Janjawid, lo smantellamento delle forze ribelli e la loro incorporazione nell'esercito.\nLuglio \u2013 agosto 2006.\nNei mesi di luglio ed agosto 2006 sono ripresi i combattimenti, \"minacciando di bloccare la pi\u00f9 grande operazione di soccorso nel mondo\" dato che le organizzazioni di aiuti umanitari hanno preso in considerazione la possibilit\u00e0 di lasciare il paese a causa degli attacchi contro membri del proprio personale. Il Segretario Generale delle Nazioni Unite Kofi Annan ha chiesto l'invio nella regione di una forza di pace internazionale di 17.000 uomini per sostituire quella dell'Unione Africana di 7.000 uomini.\nIl 18 agosto, Hedi Annabi, responsabile delle forze di pace dell'ONU e Segretario Generale aggiunto per le missioni di pace, durante una riunione privata ha comunicato l'allarmante sospetto che il Sudan stia preparando una grossa offensiva militare nella regione. L'avvertimento \u00e8 arrivato un giorno dopo la dichiarazione di Sima Samar, osservatrice speciale della Commissione ONU per i Diritti Umani, che gli sforzi del Sudan nella regione rimangono insufficienti nonostante l'Accordo di maggio. Il 19 agosto, il Sudan ha rinnovato il proprio rifiuto di sostituire la forza dell'UA di 7.000 uomini con una dell'ONU di 17.000, tanto che gli Stati Uniti hanno \"messo in guardia\" il Sudan delle \"potenziali conseguenze\" di questa posizione.\nIl 24 agosto, il Sudan ha rifiutato di partecipare a un incontro del Consiglio di Sicurezza delle Nazioni Unite (CSNU) dove avrebbe dovuto presentare il proprio piano di invio di 10.000 soldati sudanesi in Darfur anzich\u00e9 la forza di pace proposta di 20.000 uomini. Il CSNU ha annunciato che l'incontro si sarebbe tenuto comunque, nonostante il rifiuto del Sudan di parteciparvi. Sempre il 24 agosto, l'International Rescue Committee ha rivelato che, nel corso delle ultime settimane, centinaia di donne sono state stuprate e aggredite sessualmente nel campo profughi di Kalma. Il 25 agosto, il capo dell'Ufficio del Dipartimento di Stato per le politiche africane degli Stati Uniti, Jendayi Frazer, ha avvertito che la regione si trova di fronte una crisi di sicurezza, a meno che non venga autorizzato la presenza della forza di pace proposta dall'ONU.\nIl 26 agosto, due giorni prima dell'incontro del CSNU, quando Frazer era atteso a Khartoum, il giornalista americano del National Geographic Magazine Paul Salopek, due volte vincitore del Premio Pulitzer, \u00e8 stato condotto in un tribunale del Darfur con l'accusa di spionaggio ed \u00e8 poi stato successivamente rilasciato dopo aver negoziato direttamente con il Presidente al-Bashir. Pochi giorni prima le stesse accuse erano state rivolte a Tomo Kriznar, inviato speciale del presidente sloveno per gli aiuti umanitari, condannato a due anni di prigione per spionaggio.\nNuovo contingente di pace proposto dalle Nazioni Unite.\nIl 31 agosto, il Consiglio di Sicurezza delle Nazioni Unite ha approvato una risoluzione al fine di inviare una nuova forza di pace di 20.000 unit\u00e0 nella regione. Il governo sudanese si \u00e8 opposto con fermezza alla risoluzione. Il 1\u00ba settembre, ufficiali dell'UA hanno riportato che il Sudan ha intrapreso una grande offensiva nella regione del Darfur. Secondo fonti dell'UA, pi\u00f9 di 20 persone sono state uccise e 1.000 hanno dovuto abbandonare i loro villaggi durante gli scontri che sono iniziati nei primi giorni della settimana. Il 5 settembre il governo sudanese ha chiesto ai soldati dell'UA dislocati in Darfur di lasciare la regione entro la fine del mese, aggiungendo che \u201cessi non hanno il diritto di trasferire il mandato alle Nazioni Unite o a qualunque altro organismo. Tale diritto \u00e8 e rimane nelle mani del governo del Sudan.\u201d. Il 4 settembre, con una mossa attesa, il presidente del Ciad Idriss D\u00e9by ha affermato il suo appoggio alla nuova forza di pace delle Nazioni Unite. L'UA, il cui mandato per la missione di pace doveva scadere il 30 settembre, ha confermato che si sarebbe attenuto alla data fissata per lasciare il paese. Il giorno successivo, comunque, un alto funzionario del Dipartimento di Stato americano, che non vuole essere identificato, ha detto ai giornalisti che il contingente sarebbe probabilmente rimasto nella regione oltre il 30 settembre, sostenendo che sarebbe stata \u201cun'opzione possibile e percorribile\u201d\nL'8 settembre il capo dell'Alto Commissariato per i Rifugiati dell'ONU, Antonio Guterres, ha detto che il Darfur si trova di fronte a una \u201ccatastrofe umanitaria\u201d. Il 12 settembre Pekka Haavisto, inviato dell'UE in Sudan, ha affermato che l'esercito sudanese sta \u201cbombardando la popolazione civile in Darfur\u201d. Un funzionario del World Food Program ha riferito che almeno a 355.000 persone nella regione sono stati tagliati gli aiuti alimentari. Il Segretario Generale delle Nazioni Unite, Kofi Annan, ha comunicato al Consiglio di Sicurezza che \u201cla tragedia in Darfur \u00e8 ad un punto critico. Richiede la pi\u00f9 stretta osservazione da parte del Consiglio e un intervento urgente.\u201d.\nIl 14 settembre, il leader del defunto SLM (Movimento di Liberazione del Sudan), che ora \u00e8 consigliere personale del Presidente della Repubblica e presidente ad interim dell'Autorit\u00e0 Regionale del Darfur, Minni Minnawi, ha dichiarato di non avere obiezioni contro la nuova forza di pace delle Nazioni Unite, prendendo cos\u00ec le distanze dal governo sudanese che considera tale spiegamento di forze un atto di invasione da parte dell'Occidente. Minnawi sostiene che la forza dell'UA \u201cnon pu\u00f2 fare nulla perch\u00e9 il mandato dell'Unione Africana \u00e8 molto limitato\u201d.\nIl 2 ottobre, la\u00a0UA ha annunciato che avrebbe esteso la propria presenza nella regione dopo il fallimento della proposta di inviare il contingente di pace delle Nazioni Unite dovuto all'opposizione del Sudan.. Il 6 ottobre, il Consiglio di Sicurezza delle Nazioni Unite ha votato l'estensione del mandato della missione ONU in Sudan fino al 30 aprile 2007.. Il 9 ottobre, la FAO ha dichiarato la regione di Darfur come la zona di maggiore emergenza alimentare dei quaranta paesi compresi nel suo rapporto \u201cLa situazione dell'alimentazione e dell'agricoltura nel mondo\u201d. Il 10 ottobre Louise Arbour, Alto Commissario UN per i Diritti umani, ha denunciato che il governo sudanese era stato informato in anticipo degli attacchi che le milizie Janjawid hanno perpetrato un mese prima a Buram, nel Dafur meridionale, e che hanno visto l'uccisione di centinaia di civili.\nLa risposta internazionale (2003-2006).\nL'attenzione a livello internazionale inizi\u00f2 a focalizzarsi sul conflitto in Darfur in seguito al rapporto di Amnesty International nel luglio 2003 e del Gruppo di crisi internazionale nel dicembre dello stesso anno. Ma la copertura dei mezzi di comunicazione non inizi\u00f2 fino a marzo 2004, quando l'uscente Presidente delle Nazioni Unite e Coordinatore Umanitario per il Sudan, Mukesh Kapila, defin\u00ec il Darfur la \u201cpi\u00f9 grande crisi umanitaria del mondo\u201d. A partire da quel momento sono sorti movimenti in molti paesi per chiedere un intervento umanitario nella regione.\nG\u00e9rard Prunier, uno studioso specializzato in conflitti africani, sostiene che gli stati pi\u00f9 potenti del mondo hanno limitato la propria risposta a frasi di preoccupazione e richiede l'intervento delle Nazioni Unite. L'ONU, privo del supporto sia finanziario che militare degli stati ricchi, ha lasciato che l'Unione Africana mettesse in campo il suo simbolico contingente senza nessun mandato per proteggere i civili. In mancanza di una politica estera che definisca le strutture politiche ed economiche che sottostanno al conflitto, la comunit\u00e0 internazionale ha definito il conflitto in Darfur in termini di assistenza umanitaria e discute sulla definizione di vero e proprio \"genocidio\".\nIl gruppo di pressione Save Darfur Coalition ha coordinato una grande manifestazione a Washington, D.C. in aprile del 2006.\nRivendicazione di genocidio.\nIl 18 settembre 2004 il Consiglio di Sicurezza dell'ONU ha approvato la Risoluzione 1564, che istituiva una Commissione d'Inchiesta sul Darfur, incaricata di esprimere valutazioni sul conflitto in Sudan. Il rapporto dell'ONU del 31 gennaio 2005 sostiene che ci siano stati uccisioni in massa e violazioni, ma che non possano essere definiti genocidio poich\u00e9 \u201cnon sembrano esserci intenti di genocidio\u201d.\nNel 2005 il deputato Henry Hyde (R-IL) e il senatore Sam Brownback (R-KS) introdussero la legge sulla responsabilit\u00e0 e la pace in Darfur, che richiedeva agli Stati Uniti un ruolo pi\u00f9 attivo nel fermare il presunto genocidio, incoraggiava la partecipazione della NATO e appoggiava un mandato del Capitolo VII per una missione ONU in Darfur. La bozza di legge pass\u00f2 alla Camera e al Senato, e da agosto del 2006 \u00e8 nelle mani dalla Commissione Intercamerale. Nell'agosto 2006 il Network per l'Intervento nel Genocidio realizza una classifica per il Darfur, valutando ogni membro del Congresso in base alle sue proposte legislative riguardo al conflitto.\nMorti.\n\u00c8 difficile calcolare esattamente il numero dei morti, in parte a causa degli insormontabili ostacoli che il governo sudanese innalza contro i giornalisti per cercare di nascondere il conflitto\nNel settembre 2004 l'Organizzazione Mondiale della Sanit\u00e0 (OMS) valut\u00f2 che fossero morte 50.000 persone in Darfur dall'inizio del conflitto, in un periodo cio\u00e8 di 18 mesi, la maggior parte delle quali per fame. Un aggiornamento del mese successivo relativo al periodo marzo\u00a0\u2013 ottobre 2004 parla di 70.000 morti in 6 mesi per fame e malattie. Questi dati sono stati criticati, in quanto considerano solamente un breve periodo e non includono tra le cause la morte violenta. Un rapporto pi\u00f9 recente del Parlamento britannico ha valutato che siano morte pi\u00f9 di 300.000 persone. ed altri hanno fatto stime anche superiori.\nNel marzo 2005 il Coordinatore per il Soccorso d'emergenza dell'ONU, Jan Egeland, valut\u00f2 che 10.000 persone morissero ogni mese, escludendo le morti dovute alla violenza etnica. Si ritiene che nello stesso periodo due milioni di persone abbiano dovuto abbandonare le proprie case, la maggior parte di esse in cerca di rifugio nei campi profughi delle citt\u00e0 pi\u00f9 grandi del Darfur. Duecentomila sono fuggite nel vicino Ciad.\nIn un rapporto dell'aprile 2005, l'analisi statistica maggiormente esauriente fino a quel momento, la Coalizione per la Giustizia Internazionale ha stimato che in Darfur siano morte 400.000 persone dall'inizio del conflitto, un dato che viene oggi ampiamente usato dai gruppi impegnati sul fronte dei diritti umani ed umanitari\nIl 28 aprile 2006 il Dottor Eric Reeves ha dichiarato che \"i dati esistenti, in aggregato, suggeriscono chiaramente che l'eccesso totale delle morti in Darfur, durante pi\u00f9 di tre anni di conflitto mortale, supera ora i 450.000 morti\", ma ci\u00f2 non \u00e8 stato verificato da fonti indipendenti\nUn articolo del 1\u00ba febbraio 2007 dello \"UN News Service\" ha dichiarato che \"in Darfur, pi\u00f9 di 200.000 persone sono state uccise e almeno altri 2 milioni hanno dovuto abbandonare le proprie case \". Inoltre \"circa 4 milioni di persone dipendono d\u00e0 un aiuto esterno\". Questi sono adesso i dati ufficiali delle Nazioni Unite. Il 31 luglio 2007 le stesse Nazioni Unite hanno approvato una risoluzione che prevede l'impiego nella regione di 26.000 soldati quale forza di interposizione pacifica. L'accordo \u00e8 stato raggiunto per l'impegno del Consiglio di Sicurezza dell'ONU, guidato da Stati Uniti, Gran Bretagna e Francia, nonostante le resistenze del governo centrale sudanese. Significativo \u00e8 stato il sostegno alle posizioni occidentali da parte della Cina, maggiore partner commerciale del Sudan.\nInterventi umanitari.\nL'Unione Africana \u00e8 presente nella regione con una forza di pace di 7.000 uomini, insufficiente per arginare la violenza delle milizie arabe Janjawid, sostenute dal Governo di Khartum, la capitale del Sudan. Sono inoltre presenti 97 tra ONG e agenzie dell'ONU, con un totale di pi\u00f9 di 14.000 operatori umanitari, per lo pi\u00f9 concentrati a Nyala, capitale del Sud Darfur.\nIl 30 settembre 2008 circa 1.000 ribelli hanno attaccato una base AMIS, uccidendo 12 peacekeepers, ci\u00f2 viene chiamato il raid di Haskanita. Nonostante il dispiegamento delle forze dell'EUFOR, continuano nel Darfur le violenze ai danni della popolazione civile. Verso la met\u00e0 di febbraio del 2008, a Suleia, c'\u00e8 stata una strage nella piazza del mercato: prima l'aviazione sudanese ha bombardato la cittadina, poi i Janjawid sono piombati sulla folla sparando a tutti coloro che affollavano il centro del paese e infine sono intervenuti anche i soldati regolari sudanesi. Una strage di civili indifesi.\nPochi giorni dopo, il 4 marzo 2008, alcune forze speciali francesi dell'Eufor sono penetrate \"per errore\" nel Sudan dal Ciad e sono state attaccate dall'esercito di Kartoum; un militare francese ha perso la vita sotto le bombe e un altro \u00e8 rimasto gravemente ferito a causa dell'attacco al veicolo in cui si trovava. Si tratta dei primi incidenti dall'inizio dello schieramento della missione di pace europea lungo i confini tra il Ciad e il Darfur.\nSviluppi del 2009-2010.\nIl 27 agosto 2009 il generale Martin Luther Agwai dell'ONU, dichiara la guerra finita. Si creano e si creeranno ancora pericoli e incidenti, ma solo per scorrerie su base locale. Il 23 febbraio 2010 viene reso noto che uno dei principali gruppi di ribelli, il Justice and Equality Movement (Jem), depone le armi in favore della pace stipulando un preaccordo per la risoluzione del conflitto con il governo. Il presidente Omar Hasan Ahmad al-Bashir, in risposta, afferma a El-Fasher che il patto sarebbe stato utile alla cessazione degli scontri nella parte occidentale della nazione e che \"la crisi \u00e8 finita, la guerra \u00e8 terminata. Il Darfur \u00e8 ora in pace\"; il giorno seguente autorizza il governo ad annullare diverse condanne a morte sentenziate a ribelli nonch\u00e9 la liberazione di 100 di essi. Al dialogo per la pace non ha per\u00f2 partecipato il gruppo pi\u00f9 influente della guerra civile, il Movimento per la Liberazione del Sudan. Nonostante gli annunci, verso la fine del 2010 la situazione peggior\u00f2 nuovamente.."}
{"id": "591984", "revid": "36426", "url": "https://it.wikipedia.org/wiki?curid=591984", "title": "Isabella De' Medici", "text": ""}
{"id": "591985", "revid": "1514393", "url": "https://it.wikipedia.org/wiki?curid=591985", "title": "Roccia ignea effusiva", "text": ""}
{"id": "591989", "revid": "4155", "url": "https://it.wikipedia.org/wiki?curid=591989", "title": "San Bevignate", "text": ""}
{"id": "591992", "revid": "1543377", "url": "https://it.wikipedia.org/wiki?curid=591992", "title": "Novell NetWare", "text": "In informatica NetWare \u00e8 un sistema operativo di rete sviluppato da Novell, che consente la connessione in rete di computer, siano essi DOS, Windows, Unix o Mac OS.\nNetWare ebbe grande successo negli anni ottanta come primo vero sistema operativo di rete compatibile con i comuni PC IBM compatibili ed MS-DOS. Il sistema necessitava di un server dedicato o semidedicato, il cui disco fisso andava formattato esclusivamente per NetWare, e aveva il suo punto di forza nel software per i client, particolarmente leggero e stabile, compatibile con diverse piattaforme.\nTra i numerosi meriti di NetWare c'\u00e8 quello di aver introdotto sul mercato di larga scala i concetti di condivisione delle informazioni e di lavoro in rete, divenuti ormai comuni per tutte le aziende moderne ed anche l'aver contribuito alla diffusione di standard dei sistemi di rete che ancor oggi sopravvivono, come le schede di rete con tecnologia Ethernet.\nIl sistema NetWare sopravvive in numerose aziende ancora oggi, sebbene sia stato sostituito da Open Enterprise Server (OES).\nStoria.\nNetWare si svilupp\u00f2 partendo da un concetto molto semplice: condivisione dei file invece che dei dischi. Nel 1983, quando venne progettata la prima versione di NetWare, tutti gli altri prodotti competitori erano basati sul concetto di fornire un accesso diretto ai dischi condivisi. L'approccio alternativo di Novell venne approvato da IBM nel 1984 e ci\u00f2 aiut\u00f2 a promuovere il prodotto.\nCon NetWare lo spazio su disco veniva condiviso in forma di \"volumi\" NetWare, paragonabili ai volumi DOS. I client con MS-DOS avrebbero eseguito uno speciale programma Terminate and Stay Resident (TSR) che permetteva loro di \"mappare\" una lettera di disco locale ad un volume NetWare. I client dovevano autenticarsi ad un server per poter avere il permesso di mappare i volumi, e l'accesso poteva essere ristretto in base al nome utente. Similarmente potevano connettersi a delle stampanti condivise sul server dedicato, e stampare come se la stampante fosse connessa localmente. NetWare conquist\u00f2 una posizione dominante sul mercato nella prima met\u00e0 degli anni novanta, sviluppando il suo protocollo IPX/SPX di derivazione Xerox XNS e lo standard Local Area Network (LAN).\nAlla fine degli anni novanta, con il boom della connettivit\u00e0 Internet, il protocollo TCP/IP divenne dominante anche sulle LAN. Novell aveva introdotto un limitato supporto per il TCP/IP con le versioni 3.x (circa 1992) e 4.x (circa 1995), consistente principalmente di servizi FTP, servizi di stampa LPR/LPD in stile UNIX (disponibile con NetWare 3.x), e un server web sviluppato da Novell (in NetWare 4.x). Il supporto nativo al TCP/IP per i servizi di file e stampa normalmente associati a Novell venne introdotto con NetWare 5.0 (distribuita nel 1998).\nMentre alcuni attribuiscono il ritardo di Novell nell'adozione del TCP/IP come protocollo nativo alla perdita di quote di mercato da parte di NetWare, \u00e8 possibile dire che fu Novell a lasciarsi mettere fuori mercato. Durante la prima met\u00e0 degli anni ottanta Microsoft introdusse un suo sistema LAN con LAN Manager, basato sul protocollo NetBEUI. I primi tentativi di lottare con NetWare non ebbero successo, ma questo cambi\u00f2 con l'inclusione di un migliorato supporto di rete in Windows for Workgroups, e successivamente con il successo di Windows NT e Windows 95. NT, in particolare, offriva servizi simili a quelli offerti da NetWare, ma su un sistema che poteva essere usato come un desktop, e connesso direttamente ad altri desktop Windows dove NetBEUI era quasi universale.\nL'avanzata di NetWare.\nL'uso diffuso e la crescita di NetWare iniziarono nel 1985 con il lancio simultaneo di NetWare 286 2.0a e del processore Intel 80286 a 16 bit. La CPU 80286 presentava una modalit\u00e0 protetta a 16 bit che forniva accesso fino a 16MB di RAM, con un multitasking efficiente e affidabile. Prima dell'80286, i server con architettura IBM PC erano basati sui processori Intel 8086/8088 a 8 bit, che erano limitati a 640k di RAM ed erano sprovvisti del \"multitasking preemptive\".\nLa combinazione tra caratteristiche dell'80286, limite di 16MB per la RAM e limite di 256MB per i volumi NetWare, permise per la prima volta di avere reti locali economiche basate su server. Il limite dei 16MB di RAM fu di particolare importanza, dato che rendeva disponibile abbastanza RAM per il \"caching\" dei dischi, con un conseguente miglioramento delle prestazioni. Questa divenne la chiave per le prestazioni di Novell e permise anche la costruzione di reti pi\u00f9 grandi.\nUn'altra importante differenza di NetWare 286 fu che era indipendente dall'hardware, contrariamente ai sistemi di server concorrenti della 3Com. I server NetWare potevano essere assemblati usando qualsiasi sistema con CPU 80286 o superiore, un qualsiasi hard disk MFM, RLL o SCSI e una qualsiasi scheda di rete a 8 o 16 bit.\nNovell progett\u00f2 anche un software client semplice e compatto che permetteva alle stazioni DOS di connettersi ad un server e accedere ai suoi dischi condivisi. Anche se i server NetWare introdussero un nuovo file system proprietario, questo appariva alle workstation come un normale volume DOS compatibile, assicurando la funzionalit\u00e0 di tutti i programmi DOS esistenti.\nI primi anni.\nNetWare si basava sul lavoro di consulenza della SuperSet Software, un gruppo fondato dagli amici Drew Major, Dale Neibauer e Kyle Powell, cui si aggiunse in seguito Mark Hurst. Questo lavoro si basava su un progetto da loro iniziato alla Brigham Young University di Provo (Utah) a partire dall'ottobre 1981.\nNel 1983 Ray Noorda ingaggi\u00f2 il lavoro del team SuperSet. A questo venne originariamente assegnato di creare un sistema di condivisione dei dischi per CP/M, per aiutare a mettere in rete l'hardware CP/M che Novell vendeva all'epoca. In privato il team era convinto che CP/M fosse una piattaforma condannata e se ne usc\u00ec invece con un sistema di condivisione file di successo per gli appena nati PC IBM-compatibili. Il gruppo scrisse anche un applicativo chiamato Snipes, un gioco in modalit\u00e0 testo che usarono per testare la nuova rete e dimostrarne le capacit\u00e0. Snipes fu la prima applicazione di rete mai scritta per un personal computer commerciale, e viene riconosciuta come uno dei precursori di molti popolari giochi multi-utente come Doom e Quake.\nQuesto sistema operativo di rete (NOS) venne in seguito chiamato Novell NetWare. NetWare si basava sul NetWare Core Protocol (NCP), che \u00e8 un protocollo a pacchetti che consente al client di inviare richieste e ricevere risposte da un server NetWare. Inizialmente l'NCP era legato direttamente al protocollo IPX/SPX, il che significava che nativamente NetWare poteva comunicare solo usando IPX/SPX.\nIl primo prodotto a portare il nome NetWare venne distribuito nel 1983. Venne chiamato Netware 68 (alias S-Net); girava sul processore Motorola 68000 e usava una topologia di rete a stella. Venne sostituito nel 1985 da NetWare 86 versione 1.5, che era scritto per l'Intel 8086. Dopo l'uscita del processore Intel 80286, nel 1986 Novell distribu\u00ec NetWare 286. La stessa cosa avvenne con l'uscita dell'Intel 80386; Novell distribu\u00ec NetWare 386 nel 1989. In seguito Novell consolid\u00f2 la numerazione delle versioni di NetWare, con NetWare 286 che divenne 2.x, e NetWare 386 che divenne NetWare 3.x.\nNetWare 286 2.x.\nNetWare versione 2 era notoriamente difficile da configurare, dato che il sistema operativo era fornito come un insieme di moduli oggetto compilati che richiedevano di essere configurati e \"linkati\". Ad aumentare questo inconveniente c'era il fatto che questo processo era progettato per essere eseguito usando pi\u00f9 dischetti, il che rendeva il tutto lento e inaffidabile.\nQualsiasi cambiamento al sistema operativo richiedeva un \"re-linking\" del kernel e un riavvio del sistema, per il quale erano necessari almeno 20 cambiamenti di dischetto. NetWare veniva amministrata usando delle utilit\u00e0 in modalit\u00e0 testo come SYSCON. Il file system usato da NetWare 2 era il NetWare File System 286, o NWFS 286, che supportava volumi fino a 256 MB. NetWare 2 riconosceva solo la modalit\u00e0 protetta dell'80286, limitando il suo supporto della RAM a 16MB o meno. Un minimo di 2MB era richiesto per l'avvio del sistema operativo; tutta la RAM aggiuntiva era usata per FAT, DET e caching dei file. Poich\u00e9 la modalit\u00e0 protetta a 16 bit dell'80286 venne implementata su tutti i successivi processori Intel della famiglia x86, NetWare 286 versione 2.x era in grado di girare su 80286 o su qualsiasi successivo processore compatibile.\nNetWare 2 implementava gi\u00e0 diverse caratteristiche ispirate dai sistemi mainframe e minicomputer, che non erano disponibili in altri sistemi operativi dell'epoca. Le caratteristiche di \"System Fault Tolerance (SFT)\" comprendevano la verifica standard di lettura dopo la scrittura (SFT-I) con rimappatura \"al volo\" dei blocchi danneggiati (all'epoca i dischi non avevano questa caratteristica codificata al loro interno) e il RAID1 software (mirroring dei dischi, SFT-II). Opzionalmente, il \"Transaction Tracking System\" (TTS) proteggeva i file dagli aggiornamenti incompleti. Per i singoli file, ci\u00f2 richiedeva solo l'impostazione di un attributo del file. Le transazioni su pi\u00f9 file e i \"rollback\" controllati erano possibili programmando le API del TTS.\nNetWare 2.x supportava due modalit\u00e0 di operazione: dedicata e non-dedicata. In modalit\u00e0 dedicata, il server usava un \"boot loader\" che eseguiva i file net$os.exe del sistema operativo. Tutta la memoria veniva allocata a NetWare; sul server non girava il DOS. Nella modalit\u00e0 non-dedicata, sul server veniva avviato DOS 3.3 o superiore, usando un floppy disk bootabile o una partizione DOS sul disco rigido. Il DOS era limitato a 640k, dato che non era possibile usare alcun gestore di memoria. Tutta la RAM estesa veniva allocata a NetWare 2.x, e il processore ripartiva il tempo di elaborazione tra programmi DOS e NetWare. Il \"time slicing\" veniva ottenuto usando gli interrupt di tastiera. Questa caratteristica richiedeva una stretta aderenza al modello di progetto dell'IBM PC, altrimenti le prestazioni venivano influenzate negativamente. In piccole reti da 2 a 5 utenti, la modalit\u00e0 non-dedicata era molto popolare, anche se era pi\u00f9 suscettibile a \"lockup\" dovuti a problemi dei programmi DOS. NetWare 3.x e le versioni successive supportarono solo la modalit\u00e0 dedicata.\nNetWare 3.x.\nA partire da NetWare 3.x, venne aggiunta la modalit\u00e0 protetta a 32 bit, che permetteva al sistema operativo di eliminare il limite dei 16mb di memoria di NetWare 2.x. Ci\u00f2 spian\u00f2 la strada al supporto di hard disk pi\u00f9 grossi, dato che NetWare 3.x teneva in cache (copiava) per intero nella RAM la File Allocation Table (FAT) e la directory entry table (DET), ottenendo prestazioni migliorate.\nNetWare versione 3 facilit\u00f2 sviluppo e amministrazione grazie alla modularizzazione. Ogni funzionalit\u00e0 era controllata da un modulo software chiamato NetWare Loadable Module (NLM), caricato o all'avvio o quando necessario. Divenne cos\u00ec possibile aggiungere funzionalit\u00e0 come software anti-virus, software di backup, database e web server, supporto per i nomi estesi dei file (i nomi file standard erano limitati a otto caratteri pi\u00f9 una estensione di tre lettere, come per MS-DOS) o per i file in stile Macintosh.\nNetWare continuava ad essere amministrata usando utility in modalit\u00e0 testuale. Il file system introdotto da Netware 3.x e usato di default fino a Netware 5.x era il Netware File System 386, o NWFS 386, che estese significativamente la capacit\u00e0 dei volumi (1 TB, con file fino a 4 GB) e poteva gestire fino a 16 segmenti di volume che potevano estendersi su pi\u00f9 dischi fisici. I segmenti di volume potevano essere aggiunti mentre il server era in uso e il volume montato, permettendo al server di venire espanso senza interruzioni.\nInizialmente NetWare usava i \"Bindery services\" per l'autenticazione. Si trattava di un database di sistema \"stand-alone\", in cui tutti i dati di accesso e sicurezza degli utenti risiedevano su ogni singolo server. Quando una infrastruttura conteneva pi\u00f9 di un server, gli utenti dovevano autenticarsi su ognuno individualmente, e ogni server doveva essere configurato con la lista di tutti gli utenti abilitati.\n\"NetWare Name Services\" era un prodotto che permetteva di estendere i dati degli utenti su pi\u00f9 server, e il concetto di \"Dominio\" usato da Windows \u00e8 funzionalmente equivalente ai Bindery services di NetWare v3.x con l'aggiunta dei NetWare Name Services (ovvero un database bidimensionale, con un namespace piatto e uno schema statico).\nPer un breve periodo Novell commercializz\u00f2 anche una versione OEM di NetWare 3, chiamata Portable NetWare, assieme a produttori come Hewlett-Packard, DEC e Data General, che portarono il codice sorgente di NetWare per poter girare sui loro sistemi operativi Unix. Portable NetWare ebbe solo un successo marginale.\nNell'era 3.x, Novell introdusse il suo primo sistema di clustering ad alta disponibilit\u00e0, chiamato NetWare SFT-III, che permetteva ad un server logico di essere \"mirrorato\" completamente su una macchina fisica separata. Implementato come un cluster shared-nothing, con SFT-III il sistema operativo era diviso logicamente in un \"I/O engine\" guidato da interrupt e da un nucleo di sistema guidato da eventi. Gli \"I/O engine\" serializzavano i loro interrupt (disco, rete, ecc.) in un flusso combinato di eventi che veniva dato in pasto a due copie identiche del \"system engine\", attraverso un collegamento rapido (tipicamente 100 Mbit/s) tra i due server. A causa della sua natura \"non-preemptive\", il nucleo del sistema operativo, spogliato dell'I/O non deterministico, si comportava deterministicamente, come una grossa macchina a stati finiti.\nL'output dei due \"system engine\" veniva confrontato per assicurare il corretto funzionamento, e due copie venivano rimandate agli \"I/O engine\". Usando l'esistente funzionalit\u00e0 di RAID software SFT-II presente nel kernel, i dischi potevano essere mirrorati tra le due macchine senza dover usare hardware speciale. Le due macchine potevano essere separate fino alla distanza massima permessa dal collegamento tra server. In caso di guasto a un server o ai dischi, il server sopravvissuto poteva, dopo una breve pausa, farsi carico delle sessioni client in maniera trasparente, dato che disponeva di tutte le informazioni di stato e non doveva, ad esempio, rimontare i volumi (un processo in cui NetWare era notoriamente lenta). Incidentalmente, SFT-III fu la prima versione di NetWare in grado di fare uso di hardware SMP (l'\"I/O engine\" poteva opzionalmente essere fatto girare su una CPU dedicata).\nNetWare SFT-III, essendo in anticipo sui tempi per molti aspetti, fu un mezzo successo. Va inoltre notato che la moderna incarnazione del clustering di NetWare, chiamato Novell Cluster Services (introdotto con NetWare 5.0), \u00e8 molto diversa da SFT-III.\nNetWare 3.x era stata progettata per far girare tutte le applicazioni del server allo stesso livello di protezione della memoria, noto come \"ring 0\". Ci\u00f2 forniva le migliori prestazioni possibili, ma sacrificava l'affidabilit\u00e0. Il risultato era la possibilit\u00e0 di blocchi del sistema (noti come \"Abend\", contrazione di \"Abnormal End\", fine anomala). A partire da NetWare 5.x, i moduli software (NetWare Loadable Modules o NLM) potevano essere assegnati all'esecuzione in diversi \"ring\" (anelli) di protezione del processore, assicurando cos\u00ec che un errore software non bloccasse il sistema.\nIn confronto, ancora fino a Windows NT v4.0, molte \"pratiche consigliate\" comprendevano il riavvio mensile o addirittura settimanale dei server Windows per ovviare a possibili perdite di memoria.\nNetWare 4.x.\nLa Versione 4, uscita nel 1993, introdusse i Novell Directory Services (NDS), basati sul protocollo X.500, che sostituirono i Bindery services con un servizio di directory globale, nel quale l'infrastruttura era descritta e gestita in un solo posto. In aggiunta, gli NDS fornivano uno schema estendibile, permettendo l'aggiunta di nuovi tipi di oggetti. Ci\u00f2 permetteva una singola autenticazione dell'utente a NDS che governava l'accesso a qualsiasi server nella struttura ad albero della directory. Gli utenti potevano quindi accedere alle risorse di rete, indipendentemente dal server sul quale risiedevano, anche se il conteggio delle licenze utente era ancora legato ai singoli server (le grandi imprese potevano optare per un modello di licenza che essenzialmente permetteva un numero illimitato di utenti per server se consentivano a Novell di verificare il loro numero totale di utenti)\nLa versione 4 introdusse anche diverse caratteristiche e strumenti utili, come la compressione trasparente dei file a livello di file system e la cifratura RSA pubblica/privata.\nA questo punto, comunque, gli errori strategici divennero chiari.\nErrori strategici.\nLa strategia di Novell con NetWare 2.x e 3.x aveva avuto molto successo. Prima dell'arrivo di Windows NT 3.5, Novell deteneva il 90% del mercato dei server basati su architettura PC. L'assunzione da parte di Novell era di estendere questo dominio aggiungendo i servizi di directory NDS a NetWare 4.x. L'errore cruciale fu quello di rendere NDS un requisito e non una opzione. Se NDS fosse stato una opzione di NetWare 4, o addirittura un prodotto acquistabile separatamente, molti utenti avrebbero continuato a usare NetWare invece di passare a Windows NT. Questo era vero soprattutto per le reti pi\u00f9 piccole, dove gli NDS, per quanto concettualmente fossero molto pi\u00f9 progrediti rispetto ai Bindery services o ai domini di Windows, richiedevano un certo sforzo iniziale di formazione del personale IT.\nMentre il disegno di NetWare 3.x e versioni successive prevedeva una partizione DOS per poter caricare i file di sistema di NetWare, questa caratteristica divenne un vincolo, dato che i nuovi utenti preferivano l'interfaccia grafica di Windows al dover imparare i comandi DOS per costruire un server NetWare. Novell avrebbe potuto eliminare questo vincolo tecnico mantenendo il disegno di NetWare 2.x, che installava i file di sistema su una partizione NetWare e permetteva al server di avviarsi da questa, senza dover creare una partizione DOS bootabile. Novell aggiunse infine il supporto a questa modalit\u00e0 in una Support Pack per NetWare 6.5.\nDato che Novell usava IPX/SPX invece del TCP/IP, era mal posizionata per sfruttare i vantaggi di Internet nel 1995. La prima implementazione del TCP/IP per NetWare 3.x, non era pienamente compatibile con IPv4. Ci\u00f2 fece s\u00ec che i server NetWare venissero superati, per quanto riguarda routing e accesso a Internet, dai router hardware (come quelli di Cisco) e dai server Linux per quanto riguarda le funzionalit\u00e0 di server web.\nNetWare 4.02, 4.1x e NetWare for Small Business: Novell inizia a recuperare.\nNovell distribu\u00ec NetWare 4.02 poco dopo l'uscita di NetWare 4.01, introducendo una installazione semplice degli NDS.\nIn seguito Novell prezz\u00f2 NetWare 4.10 allo stesso prezzo di NetWare 3.12, il che signific\u00f2 che i clienti che resistevano agli NDS erano in grado di provarla su base \"gratuita\".\nNel 1996 Novell distribu\u00ec la versione 4.11, che comprendeva molti miglioramenti che rendevano il sistema operativo pi\u00f9 facile da installare, pi\u00f9 facile da far funzionare, pi\u00f9 veloce e pi\u00f9 stabile. Questa versione comprendeva anche il primo client completamente a 32 bit per le workstation basate su Microsoft Windows, il supporto per SMP e NetWare Administrator (NWADMIN o NWADMN32), uno strumento di amministrazione grafico per NetWare.\nNovell confezion\u00f2 NetWare 4.11 con il suo Web server, supporto per TCP/IP e il browser Netscape, in un bundle chiamato IntranetWare. Una versione pensata per reti con al massimo 25 utenti venne battezzata IntranetWare for Small Business e conteneva una versione limitata degli NDS e strumenti per un'amministrazione semplificata. IntranetWare venne abbandonata con NetWare 5.\nIn questo periodo Novell realizz\u00f2 anche l'importanza di far leva sui suoi servizi di directory, NDS, legando ad essi anche i suoi altri prodotti. Il sistema di posta elettronica, GroupWise, venne integrato con gli NDS, e Novell distribu\u00ec molti altri prodotti \"directory-enabled\" come ZENworks e BorderManager.\nA quel punto Novell era ancora legata a IPX/SPX dalla dipendenza dell'NCP a quel protocollo, ma Novell inizi\u00f2 a riconoscere la richiesta per il TCP/IP con NetWare 4.11, aggiungendo strumenti e utilit\u00e0 che rendevano pi\u00f9 semplice creare delle intranet e delle reti di collegamento a Internet. Novell alleg\u00f2 dei pratici strumenti, come il gateway IPX/IP, per facilitare la connessione tra workstation IPX e reti IP. Inizi\u00f2 anche a integrare le tecnologie Internet e il loro supporto per mezzo di caratteristiche come un Server web nativo.\nNetWare 5.x.\nCon l'uscita di NetWare 5 nell'ottobre del 1998, Novell riconobbe finalmente l'importanza di Internet, passando la sua interfaccia primaria, NCP, da IPX/SPX a TCP/IP. IPX/SPX era ancora supportato, ma l'enfasi pass\u00f2 su TCP/IP. Novell aggiunse anche una GUI a NetWare. Altre caratteristiche nuove erano:\nI Cluster Services furono un grande passo avanti rispetto a SFT-III, dato che non richiedevano hardware specializzato o una configurazione identica dei server.\nNetWare 5 venne distribuita in un periodo in cui la quota di mercato di NetWare croll\u00f2 precipitosamente; molte aziende e organizzazioni stavano sostituendo i loro server NetWare con server basati su Windows NT. Novell distribu\u00ec anche l'ultimo aggiornamento di NetWare 4, NetWare 4.2.\nNetWare 5.1 venne distribuita nel gennaio del 2000, poco dopo il suo predecessore. Introdusse diversi strumenti utili, come ad esempio:\nNetWare 6.x.\nNetWare 6 venne distribuita nell'ottobre del 2001. Questa versione aveva uno schema di licenze semplificato, basato sugli utenti e non sui server. Questo riduceva i costi delle licenze e permetteva un numero illimitato di connessioni per utente.\nAltri cambiamenti, nuove caratteristiche e miglioramenti comprendevano:\nNetWare 6.5 venne distribuita nell'agosto del 2004. Alcune delle nuove caratteristiche di questa versione erano:\nNovell Open Enterprise Server.\nNel 2003, Novell annunci\u00f2 il successore di NetWare: Open Enterprise Server (OES). Distribuito inizialmente nel marzo del 2005, OES completava la separazione dei servizi tradizionalmente associati a NetWare (Directory Services, file-e-stampa) dalla piattaforma sottostante alla distribuzione di questi servizi. OES \u00e8 essenzialmente un insieme di applicazioni (eDirectory, NetWare Core Protocol services, iPrint, ecc.) che possono girare sia su una piattaforma Linux che su una con kernel NetWare. Implementazioni in cluster di OES possono addirittura migrare i servizi da Linux a NetWare e viceversa, rendendo Novell una delle poche aziende a offrire una soluzione di clustering multi-piattaforma.\nA seguito dell'acquisizione da parte di Novell di Ximian e SuSE (una distribuzione Linux tedesca), \u00e8 stato diffusamente osservato che Novell potrebbe allontanarsi da NetWare e spostare la sua attenzione su Linux. Ufficialmente per\u00f2, Novell nega queste ipotesi e sostiene di volersi concentrare su entrambi. In effetti, praticamente tutti i prodotti di Novell girano come minimo sia su Linux che su NetWare, e alcuni (come eDirectory, GroupWise e Identity Manager) anche su molte altre piattaforme.\nNovell invit\u00f2 alla controversia quando decise di porre fine allo sviluppo della piattaforma NetWare e di concentrarsi esclusivamente su SUSE Linux. Novell in seguito cedette e dichiar\u00f2 che i 90 milioni di utenti NetWare sarebbero stati supportati fino al 2010. Anche cos\u00ec la pagina web di NetWare sul sito di Novell dimostra che Linux \u00e8 il futuro. Alcuni dei pi\u00f9 strenui sostenitori di NetWare si sono fatti carico di petizionare Novell perch\u00e9 mantenga lo sviluppo di NetWare. Con i profitti di Novell spinti dai prodotti \"legacy\" che girano su piattaforma Novell e non necessariamente su Linux, Novell ha licenziato il suo CEO e il CFO nella speranza di dare una svolta che possa meglio soddisfare i suoi investitori.\nOES2 non \u00e8 previsto venga distribuito fino a \"met\u00e0 2007\", dopo il BrainShare.\nIl declino di NetWare.\nMentre NetWare \u00e8 ancora usata da molte organizzazioni, specialmente in campo scolastico e governativo, non \u00e8 nemmeno lontanamente popolare quanto lo fu al suo apice nei primi anni novanta. All'epoca NetWare era considerata lo standard di fatto per i servizi di file e stampa su piattaforma server compatibile con la famiglia Intel x86.\nLa quota di mercato di Novell inizi\u00f2 a declinare con l'arrivo di Windows 95 e Windows NT 3.51, nel 1995. Prima di Windows 95, DOS e Windows 3.11 non comprendevano funzionalit\u00e0 di condivisione, quindi un server NetWare o altri prodotti simili erano una necessit\u00e0 per condividere file su una rete locale.\nMentre l'installazione di NetWare era completamente in modalit\u00e0 testuale a riga di comando, Windows NT poteva essere installato quasi automaticamente e in modalit\u00e0 grafica. Usare NetWare richiedeva un'ampia conoscenza dei comandi e dei nomi dei Netware Loadable Module (NLM), mentre Windows NT si affidava alla familiare interfaccia grafica e all'uso del mouse. Questa differenza permetteva a utenti inesperti di installare con successo un server Microsoft invece di affidarsi a un Ingegnere Certificato Novell (CNE) per l'installazione.\nUn altro motivo che rende conto del passaggio da NetWare a Windows NT riguardava la questione dei servizi di directory. NetWare 3.x era progettata con un \"bindery service\" per immagazzinare i nomi utente di un singolo server. NetWare 4.x introdusse i Novell Directory Services (NDS) che sincronizzavano i nomi utente tra pi\u00f9 server. La complessit\u00e0 aggiuntiva dell'NDS cre\u00f2 un significativo deterrente all'aggiornamento per gli utenti di NetWare 3.x con un solo server. Poich\u00e9 Windows NT 3.5/4.0 non includeva alcun servizio di directory per supportare pi\u00f9 server, sembrava pi\u00f9 semplice passare da NetWare 3.x a Windows NT 3.51/4.0, piuttosto che a NetWare 4.x con NDS. Una directory sincronizzata multi-server per Windows venne introdotta a partire da Windows 2000 Server, con l'uscita di Active Directory. Mentre Novell sbandierava i vantaggi di NDS, gli utenti con un solo server evitarono l'aggiornamento a NetWare 4.x e passarono invece a Windows NT.\nDue altre questioni tecniche causarono il declino di Novell: difficolt\u00e0 di espansione e un supporto non standard a TCP/IP. NetWare permetteva 4 partizioni su un disco fisico e non forniva un metodo per estendere o gestire le partizioni. Esiste un metodo per estendere lo spazio disco utilizzabile, che \u00e8 semplice ma di cui poche persone sono a conoscenza. MS-DOS e Windows supportavano fino a 4 partizioni su un disco fisico. Il software per gestire queste partizioni divenne ampiamente disponibile a un prezzo accessibile. Alla fine, diverse aziende, comprese Symantec (Norton Ghost for NetWare) e PowerQuest (ServerMagic) produssero utilit\u00e0 relativamente costose che permettevano di estendere le partizioni di NetWare.\nNonostante il fatto che le reti basate su Windows erano decisamente meno affidabili e pi\u00f9 costose, Microsoft inizi\u00f2 a strappare quote di mercato a NetWare in favore di NT. Microsoft, tramite le principali riviste, era pi\u00f9 visibile ai manager delle aziende, mentre NetWare tendeva ad essere visibile solo al personale IT e sulle riviste specializzate. Novell fu anche lenta ad adattare il suo modello di prezzi, e NetWare sembrava quindi pi\u00f9 costoso. Le aziende spesso erano pi\u00f9 influenzate dai costi iniziali delle licenze, e non dai costi di gestione a lungo termine, e NetWare spesso non era in grado di competere da questo punto di vista.\nInoltre, Windows NT sembrava essere pi\u00f9 scalabile. Per piccoli gruppi di lavoro, una rete poteva essere installata senza dover necessariamente usare una macchina dedicata come server, il che rendeva Windows pi\u00f9 attraente di NetWare. Microsoft dichiarava in continuazione che un tale sistema poteva scalare senza grossi cambiamenti di sistema operativo e con poco addestramento aggiuntivo, ma in pratica la struttura a Domini di NT diventava pesante e complessa da gestire in implementazioni su vasta scala, rispetto ai Novell Directory Services (NDS). Per contrastare questo problema, Microsoft svilupp\u00f2 in seguito un suo servizio di directory, chiamato Active Directory. La sua ampia applicabilit\u00e0, combinata a una pi\u00f9 bassa barriera di ingresso in termini di formazione, era qualcosa con cui NetWare faceva fatica a competere.\nVale la pena di esplorare un'altra ragione per il declino di NetWare nel corso degli anni. Anche se Microsoft indubbiamente si spese meglio nei confronti del personale non tecnico di molte organizzazioni, che in molti casi aveva potere decisionale sugli acquisti, il migliore marketing \u00e8 spesso una ragione sopravvalutata per il successo di Microsoft e di Windows su NetWare. Anche se NetWare forniva un server molto valido per servizi di file e stampa, la stragrande maggioranza delle workstation a cui questi servizi venivano offerti erano dei desktop Windows. Per questo, chiunque potesse essere nella posizione migliore per fornire per primo un client adeguato, affidabile e completo per questi servizi si sarebbe trovato nel corso del tempo in una posizione di vantaggio dal lato dei server. Novell dovette sviluppare un client che doveva essere installato su ogni macchina Windows. Per far s\u00ec che questi client venissero gestiti efficacemente tramite eDirectory e NetWare, Novell doveva spendere una grande quantit\u00e0 di tempo e denaro per replicare, o inserire all'interno del proprio client e software, ci\u00f2 che Microsoft stava gi\u00e0 costruendo direttamente all'interno di Windows per Active Directory e cose come le Group Policy, oppure avrebbe dovuto cercare di supportare su NetWare la gestione di Windows con i protocolli di Active Directory. Quest'ultimo metodo avrebbe significato che un client separato non sarebbe stato necessario, ma siccome Active Directory era, ed \u00e8 ancora, una tecnologia in larga parte proprietaria, che \u00e8 stata implementata con successo solo su Windows, questa impresa starebbe stata molto impegnativa. Ci\u00f2 avrebbe anche significato che Novell sarebbe stata interamente dipendente dal reverse engineering, o dall'inserimento, di qualsiasi miglioramento Microsoft potesse apportare ad Active Directory nel corso del tempo, e non avrebbe mai potuto avere una possibilit\u00e0 di arrivare prima sul mercato.\nCome risultato, ci\u00f2 che tende a verificarsi in molte organizzazioni che ancora usano Netware, eDirectory e il software Novell, \u00e8 una infrastruttura ibrida, composta da server Windows e Active Directory per gestire l'infrastruttura Windows e un back end composto da NetWare ed eDirectory, sincronizzato con Active Directory tramite l'uso di strumenti del tipo di Novell Identity Manager. L'infrastruttura Windows pu\u00f2 comprendere un'installazione di Microsoft Exchange Server e di applicazioni Windows che sono state standardizzate su Active Directory, per via del loro supporto diretto e facilmente accessibile all'interno di Windows.\nIn sostanza, ci\u00f2 significa che il supporto e l'utilizzo di Active Directory \u00e8 gi\u00e0 in gran parte un prerequisito per la gestione dei desktop Windows di una data organizzazione, ancor prima che venga presa una decisione per l'uso di NetWare, eDirectory e del software Novell. Questo ha posto Novell e altri produttori di software in una posizione in qualche modo svantaggiosa.\nPrestazioni.\nNetWare domin\u00f2 il panorama dei sistemi operativi di rete a partire dalla met\u00e0 degli anni ottanta e fino alla fine degli anni novanta, grazie alle sue prestazioni estremamente elevate rispetto ai concorrenti. Molti dei benchmark di quel periodo dimostravano un vantaggio nelle prestazioni che andava da 5 a 10 volte rispetto ai prodotti di Microsoft, Banyan, e altri. Un benchmark che era di particolare interesse paragonava NetWare 3.x con i servizi NFS su TCP/IP (non il protocollo IPX nativo di NetWare) con un costoso server dedicato Auspex NFS e un server SCO Unix con i servizi NFS. NetWare NFS superava entrambi i sistemi NFS nativi e aveva un vantaggio di prestazioni di 2 a 1 su SCO Unix NFS installato sullo stesso tipo di hardware.\nEsistevano diversi motivi per le prestazioni di NetWare.\nFile service invece che disk service.\nQuando si ebbe lo sviluppo iniziale di NetWare, quasi tutto lo storage su LAN era basato sul modello del server di dischi. Ci\u00f2 significava che se un client voleva leggere un particolare blocco di un determinato file, doveva inviare le seguenti richieste attraverso la LAN relativamente lenta:\nNetWare, essendo basata su un modello file service, interagiva con il client a livello delle API per i file:\nTutto il lavoro di ricerca nella directory per capire dove i dati desiderati fossero collocati fisicamente sul disco, veniva fatto ad alta velocit\u00e0, localmente, sul server.\nPer la met\u00e0 degli anni ottanta, la gran parte dei sistemi operativi di rete era passata dal modello \"disk service\" a quello \"file service\". Oggi il modello \"disk service\" sta facendo il suo ritorno con le Storage Area Network.\nCaching aggressivo.\nFin dall'inizio, NetWare venne progettato per essere usato su server con una copiosa quantit\u00e0 di RAM. L'intera file allocation table (FAT) veniva caricata nella RAM quando veniva montato un volume, richiedendo quindi un quantitativo minimo di RAM, proporzionale allo spazio disponibile sui dischi (aggiungere un disco ad un server significava spesso dover aumentare anche la RAM). Contrariamente a molti altri sistemi operativi di rete concorrenti, prima di Windows NT, NetWare usava automaticamente tutta la RAM non impegnata per il caching dei file attivi, impiegando la scrittura ritardata per facilitare il riordino delle richieste al disco (elevator seeks). Uno spegnimento inaspettato poteva quindi corrompere i dati, rendendo praticamente obbligatorio l'uso di un gruppo di continuit\u00e0 come parte dell'installazione di un server.\nIl valore di default per il \"dirty cache delay time\" era fissato a 2,2 secondi su NetWare versione 2.x. A partire da NetWare 3.x, le impostazioni del \"dirty disk cache delay time\" e del \"dirty directory cache delay time\", controllavano la quantit\u00e0 di tempo per cui il server teneva nella cache i dati modificati (\"dirty\"), prima di salvarli (flushing) sul disco rigido. Il valore di default era di 3,3 secondi, e poteva essere abbassato fino a 0,5 (ma non portato a zero), mentre il massimo era 10 secondi. L'opzione di incrementare il ritardo della cache a 10 secondi forniva un significativo miglioramento delle prestazioni. Windows 2000 e 2003 server non permettono aggiustamenti al \"cache delay time\". Usano invece un algoritmo che aggiusta il \"cache delay\".\nEfficienza del NetWare Core Protocol (NCP).\nMolti dei protocolli di rete in uso all'epoca in cui venne sviluppato NetWare non avevano fiducia che la rete consegnasse i messaggi. Una tipica lettura di file da parte di un client funzionava in modo simile al seguente:\nPer contro, NCP era basato sull'idea che il pi\u00f9 delle volte la rete funzionava perfettamente, quindi la risposta ad una richiesta serviva da autenticazione. Questo \u00e8 un esempio di una richiesta di lettura da parte di un client in base a questo modello:\nTutte le richieste contenevano un numero di sequenza, cos\u00ec se il client non riceveva una risposta in un appropriato lasso di tempo, rispediva la richiesta con lo stesso numero di sequenza. Se il server aveva gi\u00e0 processato la richiesta rispediva la risposta tenuta in cache, se non aveva ancora avuto tempo per processare la richiesta inviava un 'riconoscimento positivo' che significava, \"Ho ricevuto la tua richiesta, ma non ho avuto tempo per occuparmene, quindi non scocciare\". Il risultato di questo approccio stile 'fidati della rete' era una riduzione di 2/3 del traffico di rete e della latenza associata ad esso.\nSistema operativo non-preemptive progettato per i servizi di rete.\nUno dei dibattiti pi\u00f9 infiammati degli anni novanta era se fosse pi\u00f9 appropriato per i \"file service\" di rete, di essere eseguiti da uno strato software che girava in cima a un sistema operativo \"general purpose\", o da un sistema operativo specifico. NetWare era un sistema operativo specifico, non uno con il timesharing. Era stato scritto da zero come una piattaforma per processare i servizi client/server. Inizialmente si concentrava sui servizi per file e stampa, ma in seguito dimostr\u00f2 la sua flessibilit\u00e0 facendo girare database, posta elettronica, servizi web e altro. Inoltre aveva prestazioni efficienti come router, supportando IPX, TCP/IP, e Appletalk, anche se non offr\u00ec mai la flessibilit\u00e0 di un router hardware.\nNella 4.x e nelle versioni precedenti, NetWare non supportava preemption, memoria virtuale, interfaccia utente grafica, ecc. Processi e servizi che giravano sotto il sistema operativo NetWare dovevano essere cooperativi, ovvero ci si aspettava che processassero una richiesta e restituissero il controllo al sistema operativo in tempi brevi. D'altro canto, questa fiducia nella capacit\u00e0 di gestirsi da s\u00e9 dei processi applicativi, poteva portare una applicazione malfunzionante a bloccare il server.\nIn confronto, i sistemi operativi \"general purpose\" come Unix o Microsoft Windows, erano basati su un modello interattivo, con time-sharing, dove i programmi in competizione avrebbero consumato tutte le risorse disponibili se non fossero stati tenuti sotto controllo dal sistema operativo. Tali ambienti operavano usando preemption, virtualizzazione della memoria, ecc., generando un overhead dato che non c'erano mai abbastanza risorse per fare tutto ci\u00f2 che l'applicazione desiderava. Questi sistemi migliorarono con il tempo, mentre i servizi di rete si liberavano del loro stigma di \"applicazione\" e si spostavano pi\u00f9 a fondo nel kernel del sistema operativo \"general purpose\", ma senza mai pareggiare l'efficienza di NetWare.\nProbabilmente la ragione principale del successo di Novell durante gli anni ottanta e novanta fu l'efficienza di NetWare in confronto ai sistemi operativi \"general purpose\". Comunque, con la crescita nella potenza dei microprocessori, l'efficienza divenne sempre meno un problema e con l'introduzione del processore Pentium, il vantaggio di prestazioni di NetWare inizi\u00f2 a essere sopraffatto dalla complessit\u00e0 di gestire e sviluppare applicazioni per l'ambiente NetWare."}
{"id": "591997", "revid": "2146488", "url": "https://it.wikipedia.org/wiki?curid=591997", "title": ".xxx", "text": ".xxx \u00e8 un dominio di primo livello generico dalla ICM Registry per i siti che trattano di erotismo o pornografia.\nStoria.\n\u00c8 stato al centro di un aspro dibattito sui pro ed i contro di una \u201cghettizzazione\u201d dei siti a contenuti pornografici: l'ICANN, dopo una prima approvazione, il 10 maggio 2006 revoc\u00f2 la sua decisione; il 5 gennaio 2007 rivalut\u00f2 nuovamente la richiesta che fu poi comunque respinta il 30 marzo 2007.\nIl 15 aprile 2011 \u00e8 stato definitivamente approvato ed \u00e8 iniziata la procedura di attivazione all'ICM Registry.\nLa maggiore critica deriva dal fatto che siti web con contenuto sessualmente esplicito non sono obbligati a usare il dominio .xxx, quindi bloccare il dominio sui computer usati da minori o in aziende con rete controllata non risolverebbe il problema."}
{"id": "592000", "revid": "56620", "url": "https://it.wikipedia.org/wiki?curid=592000", "title": "George Everest", "text": "Fu il Topografo Generale dell'India dal 1830 al 1843. Massone, fu membro della loggia di Londra \"Prince of Wales's\" No 493 (in seguito No 259). Il Monte Everest fu chiamato cos\u00ec in suo onore, dal successore Andrew Scott Waugh. Muore nel 1866 e viene sepolto nel cimitero parrocchiale di Sant'Andrea ad Hove, nell'East Sussex."}
{"id": "592001", "revid": "13648", "url": "https://it.wikipedia.org/wiki?curid=592001", "title": "Crociera ellittica", "text": ""}
{"id": "592004", "revid": "767487", "url": "https://it.wikipedia.org/wiki?curid=592004", "title": "Jason Jones", "text": "Nasce a Charleston per poi spostarsi, ormai adulto, verso Los Angeles con la speranza di fare carriera nel mondo della musica. Suona con numerosi gruppi, tra i quali i Sunset Strip. A Los Angeles, Jason, si afferma anche come \"Tattoo artist\", grazie alle spiccate doti grafiche.\nEntra a fare parte dei Drowning Pool successivamente alla morte di Dave Williams, primo cantante e frontman della band. La sua permanenza nel gruppo dura solo il tempo di un album, \"Desensitized\" con annesso tour. Lasciati i Drowning Pool, forma gli AM Conspiracy, band Alternative Metal/Modern Rock con la quale effettua alcuni concerti nell'inverno del 2005 in attesa della preparazione dell'album in prossima uscita. Alcuni brani sono gi\u00e0 stati registrati e proposti tramite il sito ufficiale della band su MySpace, riscuotendo un discreto successo."}
{"id": "592006", "revid": "34119", "url": "https://it.wikipedia.org/wiki?curid=592006", "title": "Tho", "text": ""}
{"id": "592009", "revid": "599013", "url": "https://it.wikipedia.org/wiki?curid=592009", "title": "Oh", "text": ""}
{"id": "592013", "revid": "339392", "url": "https://it.wikipedia.org/wiki?curid=592013", "title": "Associazione Calcio Barletta", "text": ""}
{"id": "592017", "revid": "121531875", "url": "https://it.wikipedia.org/wiki?curid=592017", "title": "Shock rock", "text": "Con il termine shock rock si identifica quella categoria di gruppi o i musicisti che eseguono, solitamente durante i loro concerti, esibizioni con temi sessuali, violenti, macabri o al limite della decenza, dal forte impatto visivo sul pubblico e sulla critica. Il termine non identifica dunque un genere musicale, ma \u00e8 riferito a quelle band di qualsiasi sottogenere del rock, che espongono una particolare scena e attitudine.\nStoria.\nScreamin' Jay Hawkins fu probabilmente il primo \"shock rocker\" della storia della musica. Dopo il grande successo del suo singolo \"I Put a Spell on You\" del 1959, Hawkins cominci\u00f2 ad esibirsi in modo unico e caratterizzante: celebri furono le sue entrate in scena emergendo da una bara, oppure le sparizioni nel fumo scenografico, oltre ad altre performance sul genere.\nAd Arthur Brown, altro grande fautore del genere, si deve invece l'idea di dipingere il proprio volto per assumere sembianze mostruose. Questa tecnica, ripresa successivamente da cantanti famosi come Alice Cooper e gruppi come Kiss e Mercyful Fate, fino a diventare frequentissima nelle formazioni black metal, venne definita corpse paint.\nAlice Cooper fu, verso la fine degli anni sessanta, ma soprattutto all'inizio degli anni settanta fino ad oggi, uno dei pi\u00f9 grandi e rinomati esponenti del genere. Le sue spettacolari ed elaborate esibizioni sono caratterizzate da un'atmosfera particolarmente tetra. Tratti distintivi delle sue performance sono bambole decapitate, atti di necrofilia e il pitone vivo attorcigliato al collo. Questi e altri elementi furono di ispirazione per famosi artisti a venire, come i Kiss da met\u00e0 degli anni settanta, i W.A.S.P., i Death SS, King Diamond e la sua band Mercyful Fate dagli anni ottanta e Marilyn Manson negli anni novanta.\nGli inglesi Throbbing Gristle, famosi per le loro performance live in cui musicalmente differiscono molto dai brani presenti nei loro dischi, divennero anche celebri per l'atteggiamento che i vari componenti assumevano sul palco. Il cantante Genesis P-Orridge era solito strillare e mutilarsi con vetri e lamette, la modella Cosey Fanni Tutti, anch'essa membro del gruppo, si esibiva e ballava nuda, mentre sugli schermi apparivano video porno e riprese di campi di concentramento nazisti, intervallati da foto di cadaveri o spezzoni di autopsie. Celebre fu, all'interno del concerto del 1976 all'Institute of Contemporary Arts di Londra, l'esibizione in cui Cosey Fanni Tutti si tolse l'assorbente interno e con esso disegn\u00f2 una svastica sul petto di P-Orridge.\nIl primo cantante dei Christian Death, Rozz Williams, costitu\u00ec insieme al body performer Ron Athey il gruppo chiamato Premature Ejaculation, caratterizzato da performance dal vivo molto controverse. Celebre fu il concerto di Pomona, negli Stati Uniti, in cui Athey mangi\u00f2 sul palco un gatto, trovato morto mentre i due si stavano recando al locale dove avrebbero dovuto suonare.\nDai tardi anni settanta fino alla sua morte nel 1993, GG Allin, famoso cantante punk rock, fu conosciuto per i suoi concerti \"Shock Rock\", che comprendevano scene particolarmente forti, come defecazioni sul palco, esibizioni di nudo, sesso orale con i fan, automutilazioni, lotte con il pubblico e molto altro. Tra i shock rocker moderni bisogna citare anche Marilyn Manson il quale, con le sue performance live dal forte impatto visivo, ha saputo guadagnarsi una grande fama ma anche forti contestazioni da parte dei detrattori (caratteristica che accomuna tutti i musicisti di questo frangente).\nI concerti dei Rammstein si sono distinti da sempre per il loro forte imaptto scenico e la loro teatralit\u00e0: essi hanno una forte atmosfera circense con annessi effetti pirotecnici. Questa particolarit\u00e0 ha sempre caratterizzato i concerti del gruppo teutonico: durante le prime esibizioni utilizzavano cappelli da mago infiammati, mentre durante l'esecuzione del brano \"Rammstein\" il cantante Till Lindemann ha spesso indossato una tuta di amianto che veniva opportunamente incendiata, facendolo cos\u00ec cantare tra le fiamme. Altri effetti pirotecnici sono le maschere al Lycopodium, denominate \"Dragon Masks\", microfoni a forma di telefono o di coltello da cucina, bacchette e microfoni esplosivi e scarpe munite di petardi. Nonostante i movimentati concerti, il numero di incidenti risulta limitato. Durante il concerto all'arena di Berlino il 27 settembre 1996, una trave incendiata precipit\u00f2 sul palco senza tuttavia provocare feriti, mentre nel 2005 al \"Metaltown Festival\" di G\u00f6teborg, in Svezia, Lindemann fu accidentalmente colpito da Lorenz che si muoveva sul palco con un Segway."}
{"id": "592019", "revid": "1543377", "url": "https://it.wikipedia.org/wiki?curid=592019", "title": "Christopher Cradock", "text": "Prima della Grande Guerra, combatt\u00e9 nella guerra mahdista e nella ribellione dei Boxer. Nominato comandante in capo del North America and West Indies Station prima della guerra, la sua missione fu quella di proteggere i mercantili alleati dando la caccia alle navi tedesche incaricate di silurare i rifornimenti britannici.\nSul finire del 1914 venne incaricato di portarsi alla ricerca e distruggere poi lo squadrone dell'Asia orientale della marina imperiale tedesca. Quando lo trov\u00f2, credendo di essere senza scelta alcuna, malgrado l'inferiorit\u00e0 numerica e tattica delle sue forze, venne ucciso durante la battaglia di Coronel al largo delle coste del Cile a novembre quando appunto i tedeschi affondarono la sua ammiraglia.\nBiografia.\nI primi anni e l'inizio della carriera.\nCradock nacque ad Hartforth, presso Richmond, nel North Riding of Yorkshire, il 2 luglio 1862, figlio quartogenito di Christopher e di sua moglie Georgina Duff. Entr\u00f2 nella Royal Navy come cadetto a bordo dell' HMS Britannia il 15 gennaio 1875 e venne nominato quindi alla corvetta armata HMS Pallas nel Mediterraneodal 22 dicembre 1876. Promosso mezzomarinaio il 22 dicembre 1877, presenzi\u00f2 alla cattura di Cipro da parte degli inglesi l'anno successivo. Venne trasferito a bordo della corazzata HMS Minotaur il 25 luglio 1879 e quindi a bordo della corvetta HMS Cleopatra verso la Cina il 24 agosto 1880. Promosso sottotenente il 21 dicembre 1881, Cradock fece ritorno in Inghilterra il 6 marzo 1882 per preparare i propri esami per divenire tenente di vascello, ottenendo la qualifica l'anno successivo. Pass\u00f2 quindi anche il corso per cannonieri torpedinieri nel 1883.\nCradock venne assegnato alla corazzata HMS Superb nel Mediterraneo e nel 1884 venne assegnato alla brigata navale che prest\u00f2 servizio nella guerra mahdista. Dopo aver svolto ruoli di supporto nella guerra, torn\u00f2 alla sua nave dove ottenne la promozione a tenente il 30 giugno 1885. Cradock venne quindi nominato alla nave cannoniera HMS Linnet come primo tenente ed ivi rimase a mezza paga dal 9 maggio 1889. Venne richiamato temporaneamente al servizio attivo a bordo della nuova nave da guerra HMS Howe. Cradock trascorse un anno a bordo della corvetta HMS Volage e durante questo periodo colse l'occasione per scrivere e poi dare alle stampe la sua prima opera \"Sporting Notes from the East\", sugli sport di tiro.\nIl 6 settembre 1890, Cradock venne nominato primo tenente dello sloop da guerra HMS Dolphin che giunse nel Mar Rosso poco dopo presso le guarnigioni di Suakin, sulla costa sudanese. Cradock venne assegnato a quelle forze nel 1891 e prese parte alla cattura di Tokar. Divenne quindi aiutante di campo del colonnello Charles Holled Smith, governatore generale del Litorale del Mar Rosso. Per il servizio prestato in questa campagna, ottenne di poter indossare la medaglia di IV classe dell'Ordine di Medjidie otomano e la Khedive's Star. Tornato a bordo della \"Dolphin\", Cradock aiut\u00f2 gli uomini a soccorrere la corvetta brasiliana Almirante Barroso che si era incagliata presso Ras Zeith, nel Mar Rosso, il 21 gennaio 1893 durante il suo secondo viaggio intorno al mondo.\nDopo un altro periodo a mezza paga e un altro corso di specializzazione Cradock venne nominato quale membro del royal yacht HMY Victoria and Albert il 31 agosto 1894 e pubblic\u00f2 poco dopo il suo secondo libro, \"Wrinkles in Seamanship, or, Help to a Salt Horse\". Port\u00f2 a spalla la bara del principe Enrico di Battenberg il 5 febbraio 1896. Promosso capitano il 31 agosto, divenne secondo in comando della HMS \"Britannia\". Prima dell'inizio della seconda guerra boera nell'ottobre del 1899, Cradock venne trasferito a bordo della HMS \"President\" supervisionando il carico di truppe e rifornimenti per il Sudafrica.\nComandi.\nIl 1\u00ba febbraio 1900 venne nominato al comando dell'incrociatore di terza classe HMS Alacrity e venne impiegato sul finire dell'anno nella ribellione dei Boxer dove comand\u00f2 un gruppo di marinai inglesi, tedeschi e giapponesi durante la cattura dei forti di Dagu il 17 giugno, guidando poi un contingente di soldati inglesi e italiani nella battaglia di Tientsin il 23 giugno ed infine una brigata navale che ebbe il compito di salvare le truppe del vice-ammiraglio Edward Seymour assediate nell'arsenale di Pei-yang tre giorni dopo. Cradock venne promosso capitano effettivo il 18 aprile 1901 e ricevette l'Ordine della corona prussiana di III classe con spade come ricompensa per il valore mostrato nelle operazioni. La \"Alacrity\" venne riportata in Gran Bretagna il 31 luglio 1901 e Cradock venne posto a mezza paga.\nIl 24 marzo 1902 venne posto in servizio a bordo dell'incrociatore HMS \"Andromeda\" nel Mediterraneo dove dal giugno di quello stesso anno fu capitano per il contrammiraglio sir Baldwin Wake Walker, che era al comando del primo squadrone della flotta. Cradock venne nominato compagno dell'Ordine del Bagno il 26 giugno successivo ed assunse il 19 dicembre il comando della corazzata armata HMS \"Bacchante\" dove Walker decise di trasferire la propria ammiraglia dal giorno successivo. Quando re Edoardo VII si port\u00f2 in visita a Malta il 2 giugno 1903, questi nomin\u00f2 Cradock membro dell'Ordine Reale Vittoriano. Al largo delle coste della Sardegna, Cradock salv\u00f2 il principe Vudhijaya Chalermlabha, all'epoca al servizio della Royal Navy, dall'annegamento nell'aprile del 1904. Dopo l'incidente di Dogger Bank, Wake Walker decise di portarsi con il suo incrociatore nel Mar Baltico per controllare i movimenti della marina militare russa. Il 17 gennaio 1905, Cradock assunse il comando della corazziera armata HMS \"Leviathan\" ma dal 17 giugno venne costretto a rientrare in patria per una malattia che lo invalid\u00f2 sino al settembre di quello stesso anno.\nCradock divenne capitano della nave da guerra HMS \"Swiftsure\" il 17 luglio 1908, pubblicando la sua ultima opera nel 1907, dal titolo \"Whispers from the Fleet\". Durante questo priodo venne coinvolto nella faida interna alla Royal Navy tra l'ammiraglio riformatore Jackie Fisher e l'ammiraglio tradizionalista Charles Beresford ed i loro rispettivi sostenitori. Mentre la posizione di Cradock non si espose mai sulla questione, ad ogni modo nel suo libro \"Whispers from the Fleet\" lasci\u00f2 intuire la sua posizione a favore di quest'ultima frangia: \"... abbiamo bisogno - e alla svelta - di un buon gruppo di uomini che diano una sana tirata d'orecchie ad una certa classe di individui che, per vergogna, stanno compromettendo la lealt\u00e0 ed il buono spirito cameratesco che si trova oggi [nella Royal Navy]; e che vogliono inoltre minare le sacre leggi della disciplina navale\". Venne quindi nominato aiutante di campo navale di Edoardo VII nel febbraio del 1900 pur rimanendo a mezza paga. Il 1\u00ba luglio Cradock venne nominato comandante delle caserme navali di Portsmouth e promosso commodoro di seconda classe, pur mantenendo il suo incarico come aiutante di campo navale. Edoardo VII mor\u00ec il 6 maggio 1910 e Cradock rimase comunque in servizio ad assistere il figlio di questi da poco incoronato, re Giorgio V.\nNel contempo venne promosso contrammiraglio il 24 agosto 1910, venne posto a mezza paga ed ospedalizzato dal 24 febbraio 1911 al Royal Hospital Haslar per dei problemi con un rene, venendo dimesso il 7 marzo e dedicandosi allo studio presso il Royal Naval War College di Portsmouth dove rimase sino al 23 giugno. Il giorno successivo, gli venne affidato il compito di scortare i visitatori intervenuti alla parata in onore dell'incoronazione del nuovo sovrano che si tenne a Spithead. Divenne secondo in comando dell'Atlantic Fleet il 29 agosto, ponendo la sua bandiera sulla nave ammiraglia HMS \"London\". Quando la SS \"Delhi\" si aren\u00f2 nella notte tra il 12 ed il 13 dicembre di quell'anno presso Capo Spartel, in Marocco, spezzando tutte le scialuppe a bordo, Cradock ottenne il compito di portarsi con la \"London\" e l'incrociatore armato HMS \"Duke of Deinburgh\" a recuperare i sopravvissuti in mare. Tra questi, Cradock salv\u00f2 Alexander Duff, I duca di Fife e sua moglie, la principessa Luisa, nipoti del sovrano. In riconoscimento dei suoi sforzi, venne nominato cavaliere comandante dell'Ordine Reale Vittoriano il 28 febbraio 1912 ottenendo in seguito anche la Sea Gallantry Medal.\nNel maggio di quell'anno, Cradock pose la propria bandiera sulla nave da guerra HMS \"Hiberia\" dove vennero condotti i primi esperimenti di partenza di velivoli d'aviazione da una nave in movimento. Il comandante Charles Samson aveva gi\u00e0 tentato l'impresa dalla nave gemella della \"Hibernia\", la HMS \"Africa\" mentre questa era alla fonda ma non in movimento. Samson port\u00f2 quindi a bordo della \"Hibernia\" il suo biplano Short Improved S.27 mentre la nave viaggiava a 10.5 nodi orari di fronte a Giorgio V nek corso della Royal Fleet Review presso la Weymouth Bay il 9 maggio.\nL'8 febbraio 1913, ottenne il comando del 4\u00ba squadrone incrociatori, la principale sede della marina nelle Bermuda. Gli ordini ricevuti dall'ammiragliato in patria erano stati di proteggere le vite e le propriet\u00e0 degli inglesi durante la rivoluzione americana, ma di evitare ogni conflitto diretto che avesse potuto portare all'interferenza dell'Inghilterra nelle questioni interne messicane. Il diplomatico inglese in Messico, Sir Lionel Carden, si oppose fermamente a questa politica invocando un intervento diretto della marina inglese nel conflitto a favore dei messicani, contrastando quindi la Dottrina Monroe che vedeva gli americani come gli unici adatti ad intervenire nell'ambito.\nAssieme al contrammiraglio americano Frank Friday Fletcher, Cradock coordin\u00f2 invece l'evacuazione di cittadini inglesi ed americani da Tampico, in Messico, quando la citt\u00e0 venne minacciata dai ribelli. Trasfer\u00ec quindi la sua bandiera a bordo della HMS \"Essex\" il 18 febbraio 1914 e salp\u00f2 verso Galveston, Texas, dove giunse alla fine del mese. Qui si port\u00f2 in visita ad alcuni rifugiati e venne lodato anche dagli americani, incluso il governatore del Texas dell'epoca, Oscar Colquitt, prima di tornare nuovamente a bordo della sua nave. Cradock si trovava a Tampico, quando l'esercito messicano arrest\u00f2 nove marinai americani che stavano acquistando petrolio in citt\u00e0 il 9 aprile. Il contrammiraglio Henry T. Mayo, comandante delle forze americane al largo, chiese delle scuse ufficiali, ma il governo messicano si rifiut\u00f2. L'incidente contribu\u00ec a far propendere gli americani per occupare Veracruz il 21 aprile. Cradock fu in grado di evacuare circa 1500 rifugiati da Tampico a Citt\u00e0 del Messico ed a Veracruz senza incidenti.\nLa prima guerra mondiale.\nLe prime notizie dell'inizio della guerra giunsero a Cradock il 27 luglio ed egli valut\u00f2 che nella sua area di navigazione si trovavano due incrociatori tedeschi leggeri, la SMS \"Karlsruhe\" e la SMS \"Dresden\". Cradock disperse i suo incrociatori alla ricerca delle navi tedesche, ma l'ammiragliato venne a sapere della presenza di numerose altre navi nell'area di New York e pertanto gli ordinarono di concentrarsi su queste altre imbarcazioni.\nLa mattina del 6 agosto, ad ogni modo, la \"Suffolk\" individu\u00f2 la \"Karlsruhe\" che stava trasferendo su di s\u00e9 dei cannoni e degli equipaggiamenti dalla SS \"Kronprinz Wilhelm\" a 120 miglia nautiche dalla Watling Island. Le due navi presero poco dopo due differenti direzioni; la \"Suffolk\" insegu\u00ec la \"Karlsruhe\" e Craddock ordin\u00f2 al suo incrociatore leggero HMS \"Bristol\" di intercettarla. La maggiore velocit\u00e0 della \"Karlsruhe\", ad ogni modo, permise all'imbarcazione tedesca di sfuggire, ma la \"Bristol\" la colse verso sera per poi dileguarsi comunque col favore dell'oscurit\u00e0. Craddock aveva anticipato queste manovre e per questo continu\u00f2 a navigare verso est, ma la \"Karlsruhe\" era quasi a corto di carbone e pertanto rallent\u00f2 al minimo la propria velocit\u00e0, riuscendo comunque ad eludere le navi inglesi ed a giungere a Porto Rico poco dopo con sole 12 tonnellate di carbone a bordo.\nCradock continu\u00f2 a nord ubbidendo agli ordini ricevuti e, dopo aver incrociato l'incrociatore armato HMS \"Good Hope\" ad Halifax, in Canada, trasfer\u00ec la sua bandiera a bordo di questa nave perch\u00e9 era risultata pi\u00f9 veloce della \"Suffolk\". La \"Dresden\" aveva ricevuto l'ordine di portarsi nel Pacifico mentre la \"Karlsruhe\" per intercettare i mercantili inglesi lungo la costa nordorientale del Brasile. In risposta, l'ammiragliato ordin\u00f2 a Cradock di portarsi a sud il 22 agosto e gli affid\u00f2 il comando della South American Station il mese successivo, rinforzando il suo gruppo con la HMS \"Canopus\".\nIl 14 settembre, Cradock ricevette nuovi ordini dall'ammiragliato: gli venne chiesto di portarsi in sudamerica presso lo Stretto di Magellano e di portare con s\u00e9 sufficienti rinforzi per battere la \"Dresden\" e la \"Karlsruhe\", sfruttando le Isole Falkland come punto di rifornimento. Per questo scopo, il suo squadrone venne rinforzato dal moderno incrociatore armato HMS \"Defence\" che giusne dal Mediterraneo.\nIl giorno in cui giunse l'ordine dell'ammiragliato, lo squadrone tedesco giunse nell'area di Samoa (occupata dai tedeschi). Apparentemente queste navi sembravano spostarsi verso ovest e le continue depredazioni dell'incrociatore leggero SMS \"Emden\" nella baia del Bengala fecero propendere l'ammiragliato inglese che il vice-ammiraglio conte Maximilian von Spee, comandante dello squadrone dell'Asia orientale, stesse attendendo la \"Emden\" nel Pacifico sudoccidentale. Due giorni dopo, l'ammiragliato telegraf\u00f2 a Cradock che von Spee si stava effettivamente spostando verso il sudamerica e che egli avrebbe dovuto dare la caccia alle navi tedesche.\nAlla fine di settembre, divenne chiaro che la \"Dresden\" aveva ormai raggiunto l'oceano Pacifico e che le navi di Cradock avrebbero dovuto dapprima fare tappa nella Terra del Fuoco prima di fare ritorno a Port Stanley nelle Falklands per fare rifornimento. Sulla base di segnali radio intercettati dall'intelligence inglese, l'ammiragliato avvis\u00f2 Cradock che probabilmente altre navi tedesche si trovavano sul suo percorso, ma egli ricevette il messaggio solo il 7 ottobre.\nLa caccia dello squadrone tedesco.\nDopo aver ricevuto le indicazioni dall'ammiragliato inglese, Cradock venne a sapere che nell'area si trovava lo squadrone di Spee, di molto superiore al suo che non solo aveva navi antiquate, ma personale inesperto. Ad ogni modo, gli ordini che ricevette dall'ammiragliato furono ambigui; anche se le indicazioni erano di \"concentrarsi sulle navi\" intendendo con ci\u00f2 le proprie, Cradock interpret\u00f2 l'ordine come dell'occuparsi delle navi del nemico. L'ammiraglio chiarific\u00f2 i propri ordini il 3 novembre, quando ormai la battaglia era gi\u00e0 stata combattuta.\nBattaglia di Coronel.\nCradock trov\u00f2 le forze di Spee al largo del Cile nel tardo pomeriggio nel 1\u00ba novembre e decise di entrare in contatto diretto col nemico, dando inizio cos\u00ec alla battaglia di Coronel. L'idea di Cradock era quella di un combattimento a corto raggio senza inseguimenti particolari, ma von Spee si mantenne a debita distanza dal nemico sfruttando la sera che stava ormai avanzando. Pesantemente svantaggiato per le condizioni di alto mare che rendevano inservibili i cannoni della \"Good Hope\" e della HMS \"Monmouth\" e con marinai formati adeguatamente solo in parte, due incrociatori armati di Cradock vennero distrutti con la morte immediata di 1600 marinai, tra cui lo stesso Cradock; l'incrociatore HMS \"Glasgow\" riusc\u00ec a fuggire. La battaglia fu la prima sconfitta della Royal Navy in un'azione militare dopo pi\u00f9 di cent'anni.\nPartendo da Port Stanley, Cradock aveva lasciato in custodia una lettera da inviare all'ammiraglio Hedworth Meux in caso di sua morte. Nel documento, egli disse di non voler soffrire il fato destinato al contrammiraglio Ernest Troubridge, passato ad agosto alla corte marziale per aver fallito contro il nemico malgrado avesse ben poche probabilit\u00e0 di prevalere contro le forze avversarie, nel corso dell'inseguimento delle navi tedesche \"Goeben\" e \"Breslau\". Il governatore delle Falklands dissero che Cradock non aveva aspettative di sopravvivere allo scontro.\nUn monumento alla memoria di Cradock, scolpito da F. W. Pomeroy, venne posto allo York Minster il 16 giugno 1916. Un altro monumento si trova a Catherington, nell'Hampshire. Un monumento ed una vetrata in sua memoria si trovano nella chiesa parrocchiale di Gilling West. Essendo morto in mare, la sua figura \u00e8 onorata oggi presso il Commonwealth War Graves Commission del Portsmouth Naval Memorial.\nVita personale.\nCradock non si spos\u00f2 mai, ma tenne per tutta la sua vita un cane che lo accompagn\u00f2 nella sua vita da marinaio."}
{"id": "592026", "revid": "1822741", "url": "https://it.wikipedia.org/wiki?curid=592026", "title": "Country rock", "text": "Il country rock \u00e8 un genere musicale che fonde elementi della musica country con il rock.\nNacque negli Stati Uniti verso la met\u00e0 degli anni sessanta per indicare quegli artisti rock come i Flying Burrito Brothers, Gram Parsons, The Byrds e Neil Young che reinterpretavano brani tipicamente country influenzati da artisti come Merle Haggard o Buck Owens. Smussate le asperit\u00e0 degli inizi il genere ottenne un deciso successo mainstream negli anni settanta con artisti come Eagles, Poco, Pure Prairie League o Linda Ronstadt.\nIl genere \u00e8 stato fonte di ispirazione per i movimenti alternative country e roots rock sviluppatisi negli anni novanta come il percorso intrapreso da Joey Tempest nella sua carriera da solista con album come A Place to Call Home e Azalea Place."}
{"id": "592030", "revid": "1543377", "url": "https://it.wikipedia.org/wiki?curid=592030", "title": "Nazionale di calcio di Mauritius", "text": "La nazionale di calcio di Mauritius \u00e8 la rappresentativa calcistica dell'omonima nazione africana ed \u00e8 supervisionata dalla \"Mauritius Football Association\" (fondata nel 1952, si affilier\u00e0 alla FIFA dieci anni pi\u00f9 tardi).\nNon ha mai partecipato alla fase finale del campionato del mondo di calcio. Riusc\u00ec tuttavia a qualificarsi alla Coppa d'Africa 1974, concludendola dopo tre nette sconfitte. Ha vinto per due volte (nel 1985 e nel 2003) i Giochi delle isole dell'Oceano Indiano.\nNella graduatoria FIFA occupa il 170\u00ba posto.\nStoria.\nMaurizio gioc\u00f2 la prima partita ufficiale nel 1947, quando batt\u00e9 per 2-1 la Riunione. Nei vent'anni seguenti gioc\u00f2 solo contro le vicine nazionali della Riunione e del , disputando delle partite amichevoli o valide per il \"Triangulaire\" dei Giochi delle isole dell'Oceano indiano, competizione che si tenne dal 1947 al 1963 e che Maurizio vinse in dieci occasioni, facendo registrare due secondi posti e un terzo posto.\nNel 1955, tre anni dopo l'istituzione della Federazione calcistica di Mauritius, nella citt\u00e0 di Curepipe fu inaugurato lo stadio George V, che inizi\u00f2 a ospitare gli incontri della nazionale.\nDal 1967 la nazionale di Maurizio inizi\u00f2 a competere contro altre nazionali in amichevoli e partite di qualificazione alla Coppa d'Africa e campionato mondiale di calcio. Riusc\u00ec a qualificarsi alla fase finale della Coppa d'Africa 1974, dove fu eliminata al primo turno dopo tre sconfitte.\nNel 1985 Maurizio si aggiudic\u00f2 per la prima volta i Giochi delle isole dell'Oceano Indiano. \nNel 1999, dopo i disordini che causarono alcuni morti durante la partita tra Scouts Club e Fire Brigade Sports Club, nella partita decisiva del campionato mauriziano di calcio, il calcio mauriziano fu sospeso per diciotto mesi, con la sola eccezione della nazionale, cui fu consentito di continuare a giocare. Nei decenni successivi il calcio dell'isola entr\u00f2 in una fase di progressivo declino. In undici anni, dal 2000 al 2011, la nazionale pass\u00f2 dal 116\u00ba al 195\u00ba posto del ranking FIFA, raccogliendo risultati molto negativi, pur avendo raggiunto nel 2004 i quarti di finale della Coppa COSAFA, avendo sconfitto per 2-0 il nel gennaio 2004 ed essendo stato sconfitto per 3-1 ed eliminato dallo . Nel 2003 la squadra si era aggiudicata per la seconda volta i Giochi delle isole dell'Oceano Indiano, nell'edizione casalinga, sotto la guida del tecnico Akbar Patel.\nDurante le qualificazioni alla Coppa d'Africa 2017 la squadra diede segnali di ripresa, battendo e (pur chiudendo il girone eliminatorio all'ultimo posto), ma nelle successive due edizioni del torneo usc\u00ec sempre al primo turno, per mano di e .\nRosa attuale.\nPresenze e reti aggiornate al 20 gennaio 2020.\n! colspan=\"9\" align=\"left\" |\n! colspan=\"9\" align=\"left\" |\n! colspan=\"9\" align=\"left\" |"}
{"id": "592031", "revid": "173219", "url": "https://it.wikipedia.org/wiki?curid=592031", "title": "Taiyo Yamanouchi", "text": "Biografia.\nTaiyo Yamanouchi \u00e8 figlio dell'annunciatrice radiotelevisiva e speaker del TG3 Teresa Piazza e dell'attore giapponese Hal Yamanouchi, nonch\u00e9 fratello maggiore del rapper Jesto.\nAttivit\u00e0 di attore.\nYamanouchi entra nel mondo della televisione all'et\u00e0 di vent'anni, recitando nel 1995 ne \"Il giorno del Nerkiopiteco\", un film di serie B amatoriale demenziale curato da Fabio \"Ceppaflex\" Pinci, suo amico personale e cantante dei Prophilax. Hyst recita nelle miniserie TV \"Ultimo - La sfida\" (1999) ed \"Ultimo - L'infiltrato\" (2004), entrambi diretti da Michele Soavi. Nel 2006 conduce il programma \"Tintoria Show\" insieme a Carolina Marconi, ed \u00e8 presente nel cast della sitcom \"Sweet India\", in onda su Rai 2. Nel 2007 conduce la seconda serie di \"Tintoria Show\" insieme a Bel\u00e9n Rodr\u00edguez e l'anno successivo conduce la terza stagione con Ainett Stephens e Lisa Fusco. Nel 2008 ritorna al cinema nel film \"Questa notte \u00e8 ancora nostra\", diretto da Paolo Genovese e Luca Miniero, e due anni pi\u00f9 tardi ha recitato nella commedia teatrale \"Molto rumore per nulla\" di William Shakespeare al Globe Theatre di Roma sotto la regia di Loredana Scaramella. Nel 2018 interpreta il ruolo di un ex malavitoso giapponese nella puntata \"Yakuza\" della serie televisiva \"L'ispettore Coliandro\".\nAttivit\u00e0 musicale.\nDopo aver partecipato al progetto HP che si ferma alla produzione dell'album \"Ipotesi\" del 1999, come Hyst produce l'album d'esordio del fratello Jesto, \"Il mio primo e ultimo disco\".\nPartecipa all'edizione 2006 di \"2theBeat\", classificandosi penultimo nella serata eliminatoria che lo vede protagonista insieme a Ensi, Kiave e Rob. Nello stesso periodo ha fondato l'etichetta discografica indipendente Alto Entertainment, che annovera artisti come gli Apachekipe, Saga, Jimmy, Jesto e Rancore; il progetto di etichetta indipendente viene meno a seguito delle defezioni di Rancore e Saga che preferiscono percorrere sentieri solisti. Fa parte del collettivo Blue-Nox insieme ad altri importanti esponenti della scena rap italiana come: Kiave, Ghemon, Mecna, Negr\u00e8, i DJ's Impro e Raf\u00e8 e il DJ e produttore Macro Marco. Il collettivo si esibisce sia separato, con uno o pi\u00f9 artisti, o presentando lo show completo portando in scena pi\u00f9 di due ore di hip hop.\nPartecipa al progetto Opencinema, societ\u00e0 di produzione cinematografica fondata da Mario Calamita, con cui realizza il lungometraggio horror \"Bloodline\", distribuito da Cecchigori Group, in qualit\u00e0 di direttore artistico, casting director, acting coach; in pi\u00f9 realizza dei bozzetti preparatori, collabora alla sceneggiatura e alla fase di post produzione.\nDa alcuni anni si dedica alla regia di videoclip, realizzandone pi\u00f9 di venti in meno di due anni, gli ultimi dei quali soprattutto per i soci della crew Blue-Nox.\nOrganizza e gestisce lui stesso, con la collaborazione di Rey (Red Lights Ent.) l'evento hip hop chiamato Ghetto Heaven, che per due stagioni anima l'underground romano, in cui porta a suonare a Roma personaggi come Clementino, i OneMic, Mistaman e Unlimited Struggle e realizzando presentazioni degli album Alto Ent. come quelli di Jesto e in cui contribuisce all'affermazione di nuove leve come l'Xtreme Team di Canesecco e Gemitaiz. Conduce \"Dalla strada alla scena\", contest hip hop romano al Mitreo e diverse serate organizzate al Rashomon.\nPartecipa al rap contest di Esa aka El Presidente \"Capitan Futuro\" poi vinto dal rapper Mezzosangue. Nel 2010 esce per la Alto Entertainment il suo album di debutto \"Alto\", producendo tutte le tracce e collaborando con gruppi e artisti di livello nazionale come Kiave, Clementino, Willie Peyote, Cor Veleno e Ghemon.\nIl 9 settembre 2014 esce per la Macro Beats Records il suo secondo album studio \"Mantra\". Tra le collaborazioni, oltre al fratello Jesto, vi sono anche Egreen, Mistaman e Kiave.\nAltri lavori ed esperienze.\nDiplomatosi al IV Liceo artistico Alessandro Caravillani lavora spesso nell'ambito dell'illustrazione. A 20 anni pubblica, insieme ad altri amici, il libro \"Elish\" di cui \u00e8 coautore e principale illustratore. Lavora come storyboard artist e concept designer per cortometraggi, lungometraggi, spot e programmi televisivi.\nAvendo praticato arti marziali in alcune occasioni crea dei gruppi di studio in cui lavora come insegnante, in particolare per l'infanzia, sviluppando un concetto di pratica propedeutica, e con gruppi di donne, studiando un metodo di avvicinamento al combattimento per le donne. Compete a livello nazionale nella disciplina del sanda durante il periodo in cui si allena con il maestro Danilo Capuzi, direttore della palestra Otzuka Club."}
{"id": "592038", "revid": "83773694", "url": "https://it.wikipedia.org/wiki?curid=592038", "title": "Elish", "text": "Elish \u00e8 un gioco di ruolo italiano. Gli autori della prima edizione di questo gioco sono Mario Calamita, Vania Castelfranchi, Emiliano Coltorti e Taiyo Yamanouchi (il principale illustratore).\nAmbientazione.\nIl gioco \u00e8 ambientato nel \"Dima\", un mondo fantasy medievale popolato da razze insolite completamente originali.\nIl gioco di ruolo \u00e8 stato pubblicato in due versioni: quella originale, \"Elish\" (che ha recentemente avuto una ristampa) e una successiva, \"Elish l'oscuro\", contenente nuove razze e scuole di magia. I libri presentano dalla semplice mappa del pianeta e un breve resoconto dei culti e delle tradizioni delle varie razze, anche dettagli pi\u00f9 piccoli ma non per questo poco interessanti, come dei brevi racconti narrati da valorosi avventurieri o nobili gesta cantate dai bardi, cos\u00ec come dialetti e linguaggi del Dima e anche poesie e barzellette a tema.\nRazze.\nLe razze presenti nel Dima sono molte, tra cui:\nNella seconda versione del gioco sono state introdotte molte altre razze:\nIl secondo libro inserisce altre razze oltre a quelle presenti nell'edizione originale.\nIl gioco non presenta un sistema a statistiche, lasciando molto alla prerogativa di chi dirige la partita (master) e alla teatralit\u00e0 con la quale i giocatori e il master svolgono questa.\nLa Teatralit\u00e0 in questo gioco rende superato il concetto di dado e di tabella, trasportando i giocatori in un sistema basato sulla narrazione e la catarsi fra il giocatore ed il personaggio.\nIl GdN (gioco di Narrazione) si avvicina molto ai concetti della psicologia basilare dove tramite un avatar si possono esternare i meccanismi pi\u00f9 nascosti della propria psiche."}
{"id": "592040", "revid": "599013", "url": "https://it.wikipedia.org/wiki?curid=592040", "title": "Luigi Sala", "text": "Carriera.\nCresciuto nelle giovanili del , fa il suo esordio in prima squadra all'et\u00e0 di 18 anni; poi, nelle successive tre stagioni diventa il perno della difesa della squadra lariana, proponendosi come uno tra i migliori giovani difensori italiani in circolazione.\nNel 1995 viene acquistato dal , squadra nella quale fa il suo esordio in Serie A; infatti il 27 agosto esordisce allo stadio San Nicola contro il Napoli: la partita termina con il risultato di 1-1.\nNel 1998, a 24 anni, Sala viene acquistato dal Milan per 6 miliardi di lire, dove rimane per tre stagioni, esordendo anche nelle coppe europee. Nella stagione 1998-99, sotto la guida del tecnico Zaccheroni, contribuisce alla vittoria del campionato, giocando titolare nella difesa a tre con Paolo Maldini e Alessandro Costacurta.\nNel 2001, a seguito della mancata conferma da parte dello staff rossonero, viene ingaggiato dall'Atalanta, dove rimane per altri tre anni, prima di trasferirsi al Chievo, dove disputa un buon campionato, prima di passare nuovamente alla societ\u00e0 bergamasca.\nNel giugno 2005 passa alla Sampdoria, allettato dalla possibilit\u00e0 di giocare la Coppa UEFA. La stagione \u00e8 piuttosto sfortunata, visto che la squadra si salva solo alla penultima giornata, e Sala rientra tra i possibili partenti. Nell'estate 2006, l'allenatore della Samp Walter Novellino decide di confermare il giocatore, compiendo una buona scelta, visto che Sala si \u00e8 imposto come il difensore blucerchiato pi\u00f9 in forma.\nIl 23 agosto del 2008 viene tesserato dall'Udinese, con la quale partecipa al campionato di Serie A 2008-09, chiuso al 7\u00ba posto. A fine stagione la societ\u00e0 friulana non gli rinnova il contratto, e quindi il difensore si ritrova svincolato.\nL'11 luglio 2009 viene acquistato a parametro zero dall'Albinoleffe, con cui firma un contratto biennale. Il 3 ottobre 2009, in -Albinoleffe, firma prima uno sfortunato autogol portando in vantaggio gli alabardati, poi segna il pareggio con un bel colpo di testa (la partita \u00e8 poi finita 2-3 per l'Albinoleffe)\nNel luglio 2011 in scadenza di contratto con l'Albinoleffe, non rinnova il contratto con la societ\u00e0 e rimane cos\u00ec svincolato. Pur non annunciando ufficialmente il ritiro, comunica la volont\u00e0, dal momento che all'inizio del campionato era ancora senza squadra, di smettere con il calcio giocato.\nCalcioscommesse.\nCoinvolto nell'inchiesta del calcioscommesse, il 26 luglio 2012 viene deferito dal procuratore federale Stefano Palazzi per illecito sportivo in merito a Albinoleffe-Siena.\nIl 1\u00ba agosto patteggiando ottiene una squalifica pari a 2 anni.\nIl 9 febbraio 2015 la procura di Cremona termina le indagini e formula per lui e altri indagati le accuse di associazione a delinquere e frode sportiva.\nStatistiche.\nPresenze e reti nei club.\n\"Statistiche aggiornate al 12 giugno 2011.\""}
{"id": "592042", "revid": "1305772", "url": "https://it.wikipedia.org/wiki?curid=592042", "title": "Tony Yayo", "text": "Biografia.\nNato il 31 marzo del 1978, e cresciuto nel Queens, New York. Tony Yayo \u00e8 membro creatore, insieme a 50 Cent e Lloyd Banks, della crew G-Unit, comprendente ormai rapper del calibro dei Mobb Deep, M.O.P., per non citare anche Spider Loc, Young Buck e la bellissima Olivia. A New York viene arrestato per possesso illegale di munizioni per arma da fuoco e viene detenuto per oltre un anno. Nel 2003 mentre \u00e8 in prigione diventa padre di una bambina di nome Maniyah. A causa della reclusione riesce ad apparire solo in due canzoni dell'album di debutto della G-Unit Beg for Mercy. Appena esce di prigione inizia subito a lavorare sul suo album di debutto solista.\nSi fa chiamare in molti modi tra cui Tsunami Yayo, ma il suo pseudonimo preferito \u00e8 T.O.N.Y. (Talk Of New York).\nTony Yayo ha partecipato in molti album di rapper americani come 50 Cent, Dr. Dre, Obie Trice, Eminem e molti altri. Il suo album esce nell'agosto del 2005 e s'intitola Thoughts Of A Predicate Felon.\n\"Free Yayo\".\n\"Free Yayo\" \u00e8 un movimento ideato dalla G-Unit con l'intenzione di creare una rete di supporto per l'incarcerato Tony Yayo. Ad esempio, sulla traccia della G-Unit \"Stunt 101\" il compagno rapper Young Buck dice \"free yayo\"; il video della stessa hit comprende diverse inquadrature a dei graffiti che riportano la dicitura \"Free Yayo\". Il movimento \u00e8 diventato ben pi\u00f9 esteso di quantosi aspettasse la stessa G-Unit, coinvolgendo artisti navigati come Eminem che hanno indossato la T-Shirt \"Free Yayo\" durante i Grammy Awards del 2003, e provocando una forte vendita di abbigliamento ed accessori che riportavano la scritta 'Free Yayo'. Il movimento \u00e8 stato anche responsabile della forte attesa che ha avvolto l'uscita dell'album d'esordio di Yayo. Come altro risultato, le apparizioni di Tony Yayo su mixtape underground di grande successo come quelli di DJ Clue e DJ Whoo Kid.\n\u00c8 stato persino creato da Zingy un gioco per cellulari intitolato \"G-Unit: Free Yayo\".\nDiscografia.\nPartecipazioni.\nLista non completa"}
{"id": "592047", "revid": "599013", "url": "https://it.wikipedia.org/wiki?curid=592047", "title": "Cessione del contratto", "text": "La cessione del contratto, nella legge italiana, \u00e8 un istituto previsto e disciplinato dall'art. 1406 e segg. del codice civile italiano.\nStoria.\nNel codice civile italiano del 1865 tale istituto non era contemplato, e per realizzare la medesima finalit\u00e0 si ricorreva a una doppia stipulazione: una cessione del credito associata a un accollo del debito. Altro sistema usato nella prassi era quello della rinnovazione del contratto: in sede di rinnovo, il nuovo contraente accettava le pattuizioni delle parti originarie.\nNon si poteva per\u00f2 parlare di una vera e propria \"successione\" nella posizione contrattuale, perch\u00e9 in nessuno dei due casi descritti vi era l'unitariet\u00e0 dell'operazione. La cessione del contratto \u00e8 dunque un istituto \"nuovo\", introdotto nel codice civile italiano del 1942, sulla base delle ricostruzioni dottrinarie dell'epoca.\nCaratteristiche generali.\nL'art. 1406 c.c. dispone:\nSi ha la cessione del contratto quando una parte (il cedente) di un contratto originario, stipula con un terzo (il cessionario) un apposito contratto di cessione, con il quale cedente e cessionario si accordano per trasferire a quest'ultimo il contratto, ossia pi\u00f9 specificatamente, l'insieme di tutti i rapporti, attivi e passivi, derivanti dal contratto ceduto.\nLa cessione \u00e8 classificata in dottrina come un \"contratto di II grado\", in quanto incide su una struttura contrattuale preesistente, ed ha l'effetto di produrre la \"successione\" di un soggetto nella complessa posizione contrattuale di un altro soggetto.\nLa dottrina ha rilevato \"in primis\" che la dizione comune \"cessione del contratto\" \u00e8 impropria, giacch\u00e9 il contratto come tale (cio\u00e8 come fatto umano) non \u00e8 suscettibile di trasferimento, perch\u00e9 non \u00e8 una \"res\". Ci\u00f2 che si trasferisce, in realt\u00e0, \u00e8 l'intera posizione soggettiva nascente dal contratto. Le regole per la successione nel debito e successione nel credito si sommano quando l'intero contratto viene ceduto. Il cambio di contraente non \u00e8 ovviamente irrilevante ed \u00e8 perci\u00f2 necessario il consenso del contraente ceduto affinch\u00e9 la cessione produca effetti. Il cessionario avr\u00e0 l'identica posizione contrattuale del cedente.\nOggetto della cessione.\nPer procedere alla cessione, la prima condizione che si rileva dal dettato normativo \u00e8 la presenza di un contratto con prestazioni corrispettive: secondo una parte della dottrina, i contratti cedibili sono solo quelli onerosi, ad esclusione di quelli a titolo gratuito.\nLa seconda condizione riguarda le prestazioni del contratto originario: entrambe (o almeno una di esse) non devono essere \"ancora\" state eseguite, perch\u00e9 non avrebbe senso cedere una posizione contrattuale i cui effetti sono completamente esauriti.\nCon riferimento a questa seconda condizione, in dottrina si sostiene che non sono cedibili i \"contratti ad efficacia reale\", perch\u00e9 questi esplicano l'effetto traslativo al momento della formazione dell'accordo (in virt\u00f9 del principio consensualistico) e dunque non vi sarebbe nulla da cedere, essendo la propriet\u00e0 gi\u00e0 trasferita.\nTuttavia, la giurisprudenza e parte della dottrina hanno sostenuto l'applicabilit\u00e0 dell'art. 1406 ss. anche alle cessioni relative a contratti cosiddetti \"unilaterali\" ed a contratti \"sinallagmatici\" (ad effetti reali o obbligatori) parzialmente eseguiti. Ci\u00f2 sul presupposto che, anche in queste ipotesi, l'oggetto della cessione non si configura solo in termini di mero credito o debito, ma presenta ugualmente aspetti di complessit\u00e0 riconducibili al concetto di posizione contrattuale (quali, ad esempio, i poteri di ordine processuale relativi al contratto ceduto), che giustificano il ricorso ad una disciplina diversa da quella della cessione del credito.\nAl contrario, si ritiene che possono essere oggetto di cessione i \"contratti ad effetti reali differiti\" (vendita di cosa futura, di cosa altrui, ecc.), dove non ci sono rapporti esauriti (si pensi ad esempio ad un \"patto di riscatto\" non ancora esercitato)."}
{"id": "592051", "revid": "172", "url": "https://it.wikipedia.org/wiki?curid=592051", "title": "Operatore d'alembertiano", "text": ""}
{"id": "592052", "revid": "172", "url": "https://it.wikipedia.org/wiki?curid=592052", "title": "Operatore dalembertiano", "text": ""}
{"id": "592053", "revid": "1305772", "url": "https://it.wikipedia.org/wiki?curid=592053", "title": "Pilot", "text": ""}
{"id": "592055", "revid": "267975", "url": "https://it.wikipedia.org/wiki?curid=592055", "title": "Sacro Cuore di Ges\u00f9 agonizzante a Vitinia (titolo cardinalizio)", "text": "Sacro Cuore di Ges\u00f9 agonizzante a Vitinia (in latino \"Titulum Sacratissimi Cordis Iesu in agoniam facti\") \u00e8 un titolo cardinalizio istituito da papa Paolo VI nel 1969."}
{"id": "592056", "revid": "267975", "url": "https://it.wikipedia.org/wiki?curid=592056", "title": "Sacro Cuore di Maria (titolo cardinalizio)", "text": "Il titolo cardinalizio del Sacro Cuore di Maria (in latino: \"Titulus Sacri Cordis Beatae Mariae Virginis ad Forum Euclidis\") fu istituito da papa Paolo VI il 5 febbraio 1965 con la costituzione apostolica \"Sacrum Patrum Cardinalium\".\nLa chiesa su cui insiste il titolo \u00e8 retta dalla congregazione dei Missionari Figli del Cuore Immacolato di Maria."}
{"id": "592057", "revid": "1565034", "url": "https://it.wikipedia.org/wiki?curid=592057", "title": "San Clemente (titolo cardinalizio)", "text": "Il titolo cardinalizio di San Clemente (in latino: \"Titulus Sancti Clementis\") fu menzionato per la prima volta da san Girolamo nella sua \u201cVita di San Clemente\u201d, contenuta nel \"De Viris illustribus\", 15, Patrologiae Latinae, 23, 663. Secondo il catalogo di Pietro Mallio, composto sotto il pontificato di papa Alessandro III, esso era legato alla Basilica di Santa Maria Maggiore, ed i suoi preti vi celebravano messa a turno."}
{"id": "592059", "revid": "267975", "url": "https://it.wikipedia.org/wiki?curid=592059", "title": "San Felice da Cantalice a Centocelle (titolo cardinalizio)", "text": "San Felice da Cantalice a Centocelle (in latino: \"Titulus Sancti Felicis a Cantalicio ad Centumcellas\") \u00e8 un titolo cardinalizio istituito da papa Paolo VI nel 1969. La chiesa su cui insiste il titolo \u00e8 retta dall'Ordine dei frati minori cappuccini."}
{"id": "592060", "revid": "267975", "url": "https://it.wikipedia.org/wiki?curid=592060", "title": "San Francesco d'Assisi a Ripa Grande (titolo cardinalizio)", "text": "San Francesco d'Assisi a Ripa Grande (in latino: \"Titulus Sancti Francisci Assisiensis ad Ripam Maiorem\") \u00e8 un titolo cardinalizio istituito da papa Giovanni XXIII il 12 marzo 1960 con la costituzione apostolica \"Cum ob peculiaris\".\nNe \u00e8 titolare il cardinale Norberto Rivera Carrera, arcivescovo emerito di Citt\u00e0 del Messico.\nIl titolo insiste sulla chiesa di San Francesco a Ripa, nel rione Trastevere, sede parrocchiale istituita il 6 gennaio 1906."}
{"id": "592061", "revid": "121166835", "url": "https://it.wikipedia.org/wiki?curid=592061", "title": "San Francesco d'Assisi ad Acilia", "text": "Il titolo cardinalizio di San Francesco d'Assisi ad Acilia (in latino: \"Titulum Sancti Francisci Assisiensis in Acilia\") \u00e8 stato istituito da papa Giovanni Paolo II nel concistoro del 21 febbraio 2001.\nNe \u00e8 titolare il cardinale Wilfrid Fox Napier, arcivescovo emerito di Durban.\nIl titolo insiste sulla Chiesa di San Francesco d'Assisi ad Acilia, nel zona Acilia Nord, sede parrocchiale eretta il 16 ottobre 1954."}
{"id": "592062", "revid": "1565034", "url": "https://it.wikipedia.org/wiki?curid=592062", "title": "San Frumenzio ai Prati Fiscali (titolo cardinalizio)", "text": "San Frumenzio ai Prati Fiscali (in latino: \"Titulus Sancti Frumentii ad Prata Fiscalia\") \u00e8 un titolo cardinalizio istituito da papa Giovanni Paolo II nel concistoro del 28 giugno 1988.\nIl titolo insiste sulla chiesa di San Frumenzio, nella zona Val Melaina, sede parrocchiale istituita il 18 marzo 1968."}
{"id": "592063", "revid": "267975", "url": "https://it.wikipedia.org/wiki?curid=592063", "title": "San Gabriele Arcangelo all'Acqua Traversa (titolo cardinalizio)", "text": "San Gabriele Arcangelo all'Acqua Traversa (in latino: \"Titulus Sancti Gabrielis Archangeli ad Aquam Transversam\") \u00e8 un titolo cardinalizio istituito da papa Giovanni Paolo II nel concistoro del 28 giugno 1988.\nIl titolo insiste sulla chiesa di San Gabriele Arcangelo, nel suburbio Della Vittoria, sede parrocchiale istituita il 30 agosto 1956."}
{"id": "592069", "revid": "1305772", "url": "https://it.wikipedia.org/wiki?curid=592069", "title": "RIN", "text": ""}
{"id": "592071", "revid": "1381093", "url": "https://it.wikipedia.org/wiki?curid=592071", "title": "Pork Soda", "text": "Pork Soda \u00e8 il terzo album in studio del gruppo musicale statunitense Primus, pubblicato il 20 aprile 1993 dalla Interscope Records.\nI singoli estratti da questo album sono \"My Name Is Mud\", \"DMV\" e \"Mr. Krinkle\".\nL'album \u00e8 stato certificato disco di platino nel 1997.\nIl brano \"Welcome to This World\" compare anche nella colonna sonora di \"Brainscan - Il gioco della morte\"."}
{"id": "592073", "revid": "7336", "url": "https://it.wikipedia.org/wiki?curid=592073", "title": "Anno domini", "text": ""}
{"id": "592092", "revid": "287204", "url": "https://it.wikipedia.org/wiki?curid=592092", "title": "Nescafe", "text": ""}
{"id": "592096", "revid": "38120", "url": "https://it.wikipedia.org/wiki?curid=592096", "title": "Street Flava 3rd Avenue", "text": "Street Flava 3rd Avenue \u00e8 una raccolta di musica rap pubblicata nell'ottobre 2005 e curata da Radio Italia Network.\nContiene 39 brani realizzati da artisti di primo piano della scena italiana come Bassi Maestro, Shocca, Mista, Inoki, Jesto, OneMic e Fabri Fibra."}
{"id": "592100", "revid": "287204", "url": "https://it.wikipedia.org/wiki?curid=592100", "title": "Notburga di Eben", "text": "Agiografia.\nNon si sono conservate fonti contemporanee sulla vita di questa santa. Il testo pi\u00f9 antico relativo ad essa \u00e8 un pannello votivo in legno utilizzato come elemento decorativo posto sul suo luogo di sepoltura. Esso scomparve nel 1862 ma ne conosciamo il contenuto in quanto ne \u00e8 stato copiato il testo prima della sparizione.\nNotburga nacque nel XIII secolo a Rattenberg, villaggio nel Tirolo del Nord, da una umile famiglia di contadini. La tradizione riporta che era una donna non sposata ed estremamente religiosa; all'et\u00e0 di diciotto anni entr\u00f2 al servizio del Conte del castello di Rottenburg in qualit\u00e0 di cuoca: oltre allo zelo per la cucina e per i lavori domestici per il quale veniva apprezzata dal conte e dalla moglie, era solita dare ai poveri tutto ci\u00f2 che avanzava alla mensa dei padroni con enorme piet\u00e0; per questo la sua padrona la ammirava e la sosteneva. Morta per\u00f2 la contessa, sua figlia - gelosa del rapporto tra la domestica e la madre - imped\u00ec tale attivit\u00e0 e rimprover\u00f2 aspramente Notburga fino a costringerla ad andarsene ed a cercare un altro lavoro. \nNotburga allora pass\u00f2 a servizio di alcuni agricoltori a Eben am Achensee. La santa stabil\u00ec con loro un patto: dai vespri del sabato, avvisati col suono delle campane, fino al luned\u00ec mattina, non si sarebbe lavorato per santificare degnamente la domenica. Il capo famiglia inizialmente accett\u00f2 ma, in seguito, se ne pent\u00ec e cominci\u00f2 a lamentarsi: egli riteneva questa interruzione troppo dannosa al suo lavoro agricolo. A causa di queste rimostranze, Notburga si arrabbi\u00f2: secondo una leggenda devozionale, prese una falce, chiam\u00f2 Dio a testimone del patto e lanci\u00f2 l'attrezzo in aria; questo rimase immobile nel vuoto, lasciando l'uomo allibito. Il contadino per\u00f2 non cambi\u00f2 atteggiamento, tanto che Notburga lo abbandon\u00f2, tornando a fare la cuoca dov'era prima.\nIl Conte, nel frattempo pentitosi di non aver osteggiato la decisione della figlia e di non aver impedito a Notburga di andarsene, la accolse di nuovo; forte del sostegno del padrone, Notburga continu\u00f2 nella sua opera caritatevole fino alla morte, avvenuta nel castello il 14 settembre 1313 e venne sepolta ad Eben. \nQuando mor\u00ec infatti, secondo la leggenda, i compaesani (che gi\u00e0 la ritenevano santa, oltre che per l'episodio della falce, per la vita irreprensibile e pia) affidarono ai buoi la sua salma, posizionandola su un carro: gli animali avrebbero attraversato \"miracolosamente\" il fiume Inn fermandosi a Eben am Achensee. L\u00ec venne sepolta. I pellegrini da allora, usavano prendere un po' di terra intorno alla tomba di Notburga, convinti che aiutasse a guarire le malattie di uomini e animali.\nCome gi\u00e0 accennato prima, non esistono documenti contemporanei sulla vita della santa; il testo pi\u00f9 antico della sua leggenda, in tedesco, si trovava sul dipinto ad olio e su tavola di legno, che una volta abbelliva la tomba di Notburga ad Eben ed ora disperso. \nQuesto testo che fu trascritto in latino, \u00e8 ora conservato nel Museo Ferdinandeum di Innsbruck, e riporta il racconto di numerosi miracoli e prodigi verificatesi dopo la sua morte.\nCulto.\nLa piccola chiesa di Eben, presso cui era sepolta, venne ingrandita a pi\u00f9 riprese: nel 1434, nel 1516 ed abbellita per diretto interessamento dell'imperatore Massimiliano d'Asburgo. Nel 1718 le reliquie furono ricomposte, dorate e spostate sotto l'altare maggiore, dove riposano tuttora.\nIl culto, ufficialmente autorizzato da Pio IX con decreto del 27 marzo 1862, era gi\u00e0 particolarmente intenso in Baviera, Austria, Tirolo ed Istria: un tempo si inghiottivano sue immaginette, grandi quanto un'unghia. \nLa santa \u00e8 invocata come modello e patrona della giovent\u00f9 rurale e si venera come patrona e protettrice delle domestiche, dei contadini e delle loro figlie; la sua festa \u00e8 celebrata il 14 settembre."}
{"id": "592106", "revid": "120693362", "url": "https://it.wikipedia.org/wiki?curid=592106", "title": "Prodotto tensoriale", "text": "In matematica, il prodotto tensoriale, indicato con formula_1, \u00e8 un concetto che generalizza la nozione di operatore bilineare e pu\u00f2 essere applicato a molteplici oggetti matematici, ad esempio a spazi vettoriali e moduli.\nNel caso di due spazi vettoriali formula_2 e formula_3 sul campo formula_4, il prodotto tensoriale formula_5 \u00e8 ancora uno spazio vettoriale su formula_4. Si pu\u00f2 pensare ad una applicazione bilineare\ncome ad un prodotto formula_8 tra i vettori di formula_2 e formula_3 con valori in un terzo spazio vettoriale formula_11.\nDato un altro spazio formula_12 ed un omomorfismo\nsi ha che formula_14 \u00e8 un prodotto su formula_15 a valori in formula_12. Si pu\u00f2 dimostrare che esiste un \"prodotto universale\" formula_1 a valori in un certo spazio formula_5 con la propriet\u00e0 che tutti i possibili prodotti su formula_15 si possono ottenere, in modo unico, trasformando linearmente il codominio formula_5. Se formula_21 e formula_22 sono rispettivamente elementi di formula_2 e formula_3 si denota con formula_25 il prodotto di formula_21 e formula_22 in formula_5. Per dimostrarne l'esistenza lo si costruisce come spazio quoziente dello spazio vettoriale libero su formula_15 imponendo le relazioni ovvie per far s\u00ec che la proiezione dopo l'immersione sia bilineare.\nPrendendo spazi quozienti del prodotto tensoriale si possono aggiungere propriet\u00e0 a formula_1. Ad esempio il prodotto universale simmetrico si ottiene imponendo la relazione\ncio\u00e8 prendendo il quoziente\ndove formula_33 \u00e8 il sottospazio generato da tutti gli elementi del tipo formula_34. Il prodotto universale antisimmetrico invece si ha imponendo la relazione\nQueste costruzioni sono fondamentali in svariati campi (ad esempio permettono di definire metriche e forme differenziali sugli spazi tangenti di variet\u00e0 differenziabili).\nPartendo con degli formula_36-moduli formula_12 e formula_38 (strutture che generalizzano gli spazi vettoriali prendendo gli scalari in un anello invece che in un campo), e supponendo formula_36 commutativo per semplicit\u00e0, si pu\u00f2 dare la stessa definizione che per il caso degli spazi vettoriali di formula_40 (anche in questo caso si pu\u00f2 omettere il pedice a formula_1 se \u00e8 evidente dal contesto l'anello rispetto al quale si stanno considerando i moduli). Anche la dimostrazione dell'esistenza rimane la stessa. Nonostante le similitudini iniziali con il caso degli spazi vettoriali il prodotto tensoriale tra moduli pu\u00f2 riservare delle sorprese. Ad esempio\nse formula_43 ed formula_44 sono coprimi.\nDefinizione.\nRiprendendo quanto detto nell'introduzione, si definisce prodotto tensoriale di due spazi vettoriali formula_2, formula_3 uno spazio formula_5 assieme ad una applicazione bilineare\nper cui data una qualsiasi operazione formula_49 bilineare esiste un unico omomorfismo\nche fattorizza formula_8 tramite formula_1 (vedi il primo diagramma a destra), cio\u00e8 tale che\nUn altro modo di scrivere la stessa cosa (vedi il secondo diagramma a destra) \u00e8 che la coppia formula_54 \u00e8 un elemento universale per il funtore formula_55 dalla categoria degli spazi vettoriali a quella degli insiemi che manda formula_56 nella famiglia delle funzioni bilineari\nfacendo corrispondere ad un omomorfismo\nla funzione che associa ad un prodotto\nil prodotto formula_60. In figura\nSi dir\u00e0 anche che formula_54, o semplicemente formula_5, gode della propriet\u00e0 universale per i prodotti tensoriali.\nSe esistono due prodotti formula_64 e formula_65 che soddisfano la definizione allora esiste un unico isomorfismo formula_66 tra formula_67 e formula_68 tale che formula_69 per ogni coppia formula_70. Per la dimostrazione di questo e dell'esistenza di un prodotto tensoriale si rimanda alle relative sottosezioni.\nIl codominio formula_5 contiene tutti gli elementi del tipo formula_25, che sono immagini tramite formula_1 delle coppie formula_70, ma l'elemento generico di formula_5 non \u00e8 di questa forma, \u00e8 piuttosto una somma finita di tali termini, cio\u00e8, se formula_76 \u00e8 finito, sar\u00e0 del tipo\nSe formula_2 e formula_3 hanno dimensione formula_44 ed formula_43 con basi formula_82 e formula_83 rispettivamente, i vettori formula_84 per formula_85 e formula_86 formano una base di formula_5 (vedi Coordinate).\nSempre in dimensione finita, esiste un isomorfismo naturale tra lo spazio delle forme bilineari e formula_88 (vedi Propriet\u00e0), che in geometria differenziale \u00e8 spesso sfruttato per definire formula_88 (e formula_5 usando l'isomorfismo canonico dei due spazi con formula_91 e formula_92 rispettivamente). Per una trattazione pi\u00f9 completa rispetto a questo punto di vista si rimanda alla voce Tensore.\nEsistenza.\nSi \u00e8 definito il prodotto tensoriale dicendo che \u00e8 una coppia con una certa propriet\u00e0. In questa sezione si dimostrer\u00e0 che una tale coppia effettivamente esiste.\nL'idea di base \u00e8 che tra gli elementi di uno spazio vettoriale candidato a \"codominio universale\" per un prodotto, non deve sussistere nessuna relazione ulteriore a quelle necessarie per rendere il prodotto bilineare. Quindi si parte da uno spazio libero, senza relazioni, e poi si pone uguale ci\u00f2 che si vuole sia uguale (il che significa prendere quozienti, vedi il libro di Artin \"Algebra\" capitoli sugli anelli e sui moduli).\nSia formula_93 lo spazio vettoriale libero su formula_15. Si ricorda che formula_93 \u00e8 lo spazio vettoriale che come base ha tutte le coppie formula_70. Sia formula_4 il sottospazio generato da tutti i vettori del tipo\nMandando a zero i vettori di formula_4, cio\u00e8 passando al quoziente formula_101, la proiezione dopo l'immersione diventa bilineare. La coppia formula_102, dove formula_103 \u00e8 la proiezione canonica ed formula_104 l'immersione di formula_15 in formula_93, soddisfa le richieste ed \u00e8 un prodotto tensoriale di formula_2 e formula_3. La situazione pu\u00f2 essere riassunta dal diagramma commutativo La dimostrazione \u00e8 immediata, infatti formula_15 \u00e8 una base di formula_93 quindi esiste un'unica estensione lineare formula_111 di formula_112 su formula_93, e visto che il nucleo di formula_111 contiene formula_4 (perch\u00e9 formula_112 \u00e8 bilineare) la propriet\u00e0 caratteristica della proiezione nello spazio quoziente ci d\u00e0 l'unica applicazione lineare formula_117 per cui formula_118, cio\u00e8 esiste un'unica formula_117 tale che (chiamando formula_1 la funzione formula_121)\nUnicit\u00e0.\nL'unicit\u00e0 del prodotto tensoriale, nel senso indicato sopra, \u00e8 una propriet\u00e0 di tutti gli elementi universali.\nL'unico punto non banale della dimostrazione \u00e8 notare che se formula_5 \u00e8 un prodotto tensoriale, e la funzione\n\u00e8 lineare e lascia fissi tutti i vettori della forma formula_25 allora formula_126 \u00e8 l'identit\u00e0. L'idea \u00e8 fattorizzare formula_1 tramite formula_1. Infatti per ipotesi formula_1 \u00e8 bilineare su formula_15 quindi esiste un'unica formula_126 tale che\ne dato che l'applicazione identit\u00e0 soddisfa queste condizioni, deve essere\nOra si supponga che formula_134 e formula_135 soddisfino entrambi la propriet\u00e0 universale, allora esistono\ne\ntali che per ogni coppia formula_70 si ha\nSostituendo l'una nell'altra si ha\nda cui, per quanto detto all'inizio, formula_142 \u00e8 l'identit\u00e0 su formula_68 mentre formula_144 \u00e8 l'identit\u00e0 su formula_67. In altre parole formula_66 \u00e8 un isomorfismo, ed \u00e8 l'unico per cui valga\nPropriet\u00e0.\nDi seguito formula_148, formula_2 e formula_3 saranno spazi vettoriali su un campo formula_151, ed formula_152, formula_21 e formula_22 dei loro rispettivi elementi.\nEsempi.\nSia formula_2 uno spazio vettoriale su un campo formula_4\nCoordinate.\nBasi e coordinate.\nSiano formula_2 e formula_3 due spazi vettoriali con basi formula_159 e formula_160 rispettivamente.\nSi consideri il prodotto tensoriale formula_102 costruito sopra. \u00c8 chiaro che\n\u00e8 un insieme di generatori per formula_101. Un qualsiasi altro prodotto formula_54 che goda della propriet\u00e0 universale deve (vedi Definizione) essere isomorfo a formula_165 con formula_166 che corrisponde a formula_25, quindi si pu\u00f2 affermare che formula_168 genera formula_169.\nPer un generico formula_25 sia\ne\nGrazie alla bilinearit\u00e0 di formula_1 possiamo espandere formula_174 come\nper esempio, bastano i vettori formula_84 con formula_85 e formula_86 per generare formula_5.\nNelle propriet\u00e0 si \u00e8 visto che formula_5 ha dimensione formula_181, quindi i formula_84, che in totale sono formula_183, formano una base.\nFissata la base formula_184, come accade per tutti gli spazi vettoriali, ogni elemento di formula_5 \u00e8 unicamente determinato dalle sue coordinate. Pi\u00f9 esplicitamente se formula_186 appartiene a formula_5, esiste un unico insieme di formula_181 numeri formula_189 tale che\nTensori covarianti, controvarianti e misti in coordinate.\nPer alleggerire la notazione, in questa e nelle prossime due sezione si user\u00e0 la convenzione di Einstein. In poche parole, quando un indice appare sia a pedice che ad apice in una formula si sottintende la sommatoria su quell'indice. Ad esempio\nin realt\u00e0 sta per\nCome accennato negli esempi, in geometria differenziale ricorrono spesso prodotti tensoriali del tipo\ndove formula_2 \u00e8 lo spazio tangente ad un punto di una variet\u00e0 differenziale e formula_195 \u00e8 il suo duale. Se i fattori formula_2 sono formula_43 mentre i formula_195 sono formula_44, i vettori di questo prodotto tensoriale si dicono tensori (misti) di tipo formula_200.\nNel caso particolare in cui formula_201 cambiano nome in tensori controvarianti di ordine formula_43, mentre se ci sono solo fattori formula_195 diventano i tensori covarianti di ordine formula_44.\nSi fissi una base formula_205 per formula_2 e la duale formula_207 su formula_195, per esempio\ndove il termine di destra \u00e8 il delta di Kronecker. Un tensore formula_186 di tipo formula_200 in componenti si scrive (adottando la convenzione di Einstein)\ncon ogni formula_104 ed ogni formula_214 sommato tra formula_215 e formula_216 (la dimensione di formula_2 e formula_195).\nCambiamenti di base e trasformazione delle componenti.\nNel contesto della sezione precedente, siano formula_205 e formula_220 due basi di formula_2, e\nla matrice di cambiamento di base che porta le coordinate di un vettore rispetto a formula_223 a quelle rispetto a formula_224. Si ricorda che la formula_214-esima colonna di formula_11 \u00e8 formata dalle componenti di formula_227 rispetto alla base formula_224, cio\u00e8\nSi fissino su formula_195 le basi formula_231 e formula_232 duali di quelle prese in formula_2. Sia formula_234 la matrice di cambiamento di base da formula_231 a formula_236. In questo caso, perch\u00e9 gli indici dei covettori sono scritti in alto, la formula_237-esima riga di formula_234 \u00e8 data dalle componenti di formula_239 rispetto a formula_232. Per definizione il prodotto formula_241 ha in posizione formula_242 il prodotto tra la formula_237-esima riga di formula_234 e la formula_214-esima colona di formula_11. Come ricordato queste sono l'espressione in componenti di formula_239 e di formula_227 rispetto a due basi una duale all'altra, quindi farne il prodotto riga per colonna equivale a calcolare\ncio\u00e8, formula_241 \u00e8 la matrice identica, e formula_234 \u00e8 l'inversa di formula_11.\nTrovare le leggi secondo cui variano le componenti di un tensore di tipo formula_200 \u00e8 solo questione di estendere per bilinearit\u00e0 un'espressione. Infatti, partendo dalle basi formula_223 e formula_231 su formula_2 e formula_195 rispettivamente, un tensore formula_186 si scrive in componenti\nma\nquindi sostituendo ed espandendo si arriva a\no pi\u00f9 classicamente, scrivendo solo le componenti\nEsempi.\nFibrato tensoriale e sezioni in coordinate locali.\nLa definizione di fibrato tensoriale di tipo formula_200 su una variet\u00e0 si trova negli esempi.\nSi vedr\u00e0 ora come la scelta di un sistema di coordinate locali per una variet\u00e0 formula_12 di dimensione formula_216 determini una base per gli spazi tangenti ai, e quindi per le fibre nei, punti nel dominio delle coordinate locali.\nSi fissi una carta formula_266, cio\u00e8, si scelga un sistema di coordinate locali sull'aperto formula_267. Se formula_268 \u00e8 un punto di formula_148, di solito si indica con formula_270 la formula_104-esima coordinata di formula_268.\nTra le quattro definizioni (equivalenti) di spazio tangente ad un punto che si trovano in letteratura prendiamo quella in cui i vettori tangenti sono derivazioni. Si dimostra (vedi, ad esempio, Warner paragrafi da 1.13 a 1.19) che i vettori\nformano una base di formula_274. Gli indici posti, come in questo caso, all'apice di una quantit\u00e0 a denominatore sono da considerarsi come a pedice. La base duale in formula_275 si indica con\nRicapitolando, la scelta di un sistema di coordinate locali formula_277 identifica delle basi per gli spazi tangenti formula_274 ai punti formula_268 appartenenti ad formula_148, e le corrispettive duali sugli formula_275. Una fibra formula_282, formula_283 \u00e8, come segue direttamente dalla definizione, un prodotto tensoriale\nche quindi ha come base tutti i tensori di tipo formula_200 della forma\nUn elemento formula_287 di formula_282 si scrive in coordinate come\nSfruttando queste \"trivializzazioni\" si pu\u00f2 indurre una struttura di variet\u00e0 differenziale su formula_290 (vedi, ad esempio, Warner paragrafo 2.14).\nUna funzione liscia formula_186 da formula_12 su formula_293 tale che formula_294 si dice sezione o campo tensoriale, ed equivale ad assegnare ad ogni punto formula_268 di formula_12 un elemento formula_287 della fibra formula_282 in modo che le componenti di formula_287 in un (e quindi per ogni) sistema di coordinate locali contenente formula_268 siano funzioni lisce di formula_268. Spesso, nei libri di fisica, viene usata la parola \"tensore\" per indicare un campo tensoriale.\nSimboli di Christoffel, notazione matriciale e curvatura.\nLa definizione di connessione come una funzione\ncon formula_303 l'insieme delle sezioni del fibrato formula_304, che soddisfa le due propriet\u00e0 elencate sopra ha il vantaggio di avere una espressione estremamente elegante in coordinate, usando la notazione matriciale.\nSia formula_305 una carta locale di formula_12 ed formula_307 sezioni di formula_308 che formano una base in ogni punto di formula_148. Si ha che formula_310, con formula_311, sono una base di formula_312 quindi formula_313 si scrive in coordinate come\nper ogni formula_268 appartenente ad formula_148, che d'ora in poi si dar\u00e0 per sottinteso e quindi si smetter\u00e0 di scriverlo, e dove le formula_317 sono funzioni lisce di formula_268 chiamate simboli di Christoffel. Per rendere elegante la notazione si definiscono la matrice formula_319, con l'indice in alto che varia sulle colonne e l'indice in basso sulle righe (mentre di solito \u00e8 il contrario), a coefficienti in formula_312\ned il vettore colonna formula_322 a coefficienti nelle sezioni sopra ad formula_148. Allora\nsono formula_44 equazioni che si sintetizzano per convenzione in\ndove formula_1 non \u00e8 un prodotto tensoriale ma sta ad indicare che si deve usare la regola di moltiplicazione riga per colonna delle matrici, solo che al posto del classico prodotto tra scalari (che in questo contesto non ha palesemente senso perch\u00e9 i coefficienti delle matrici coinvolte non sono scalari, quindi non c'\u00e8 pericolo di confusione) si usa il prodotto tensoriale; e l'operatore formula_328 va applicato ad ogni singola componente di formula_329. La matrice formula_330 \u00e8 detta \"matrice di transizione\".\nFissato formula_268, le quantit\u00e0 formula_332 non sono dei tensori perch\u00e9 dipendono dalla scelta delle formula_307. Questo significa che la geometria del fibrato vettoriale non \u00e8 codificata nella matrice formula_330. Nonostante ci\u00f2, manipolando la formula del cambiamento di coordinate di formula_330, si vede facilmente che la matrice formula_336, detta matrice di curvatura, si trasforma nel modo corretto, ed \u00e8 proprio questa che contiene le informazioni geometriche. Nei prossimi due paragrafi saranno dati ulteriori dettagli.\nCambio di coordinate.\nSia formula_337 un vettore colonna con componenti n sezioni di formula_308 che formano una base ad ogni punto di formula_148. Se formula_268 appartiene ad formula_148 allora esistono formula_342 scalari formula_343 tali che\no, posto formula_345 (come prima, formula_151 varia sulle colonne mentre l sulle righe), in notazione matriciale formula_347. Le formula_343 sono delle funzioni di transizione per formula_308, e per definizione di fibrato sono lisce in formula_268. Per legare la matrice di trasferimento rispetto a formula_329, formula_330, a quella rispetto a formula_353, formula_354, si noti che (usando la seconda propriet\u00e0 della connessione)\ndove formula_356, in ogni formula_268, \u00e8 la matrice inversa di formula_358 che ovviamente esiste perch\u00e9 formula_358 manda una base in una base, e formula_360 \u00e8 la matrice che ha per componenti i differenziali delle componenti di formula_361. Quindi il cambio di coordinate per formula_330 \u00e8 dato dalla formula\nIl primo addendo di destra \u00e8 proprio il motivo per cui le componenti di formula_330 non sono tensori.\nLa matrice di curvatura.\nPer vedere che la matrice di curvatura formula_365 \u00e8 invariante bastano due passaggi ulteriori. Si moltiplica a destra l'ultima equazione per formula_361, poi si fa la derivata esterna ottenendo\ndove formula_368 \u00e8, come nel caso di formula_1 tra due matrici, da considerasi come una moltiplicazione riga per colonna con le componenti moltiplicate tramite il prodotto esterno formula_370. Ora si noti che\nsostituendo nella precedente si conclude\ncio\u00e8 formula_373 \u00e8 invariante.\nUsando formula_373 si pu\u00f2 definire il pi\u00f9 classico tensore di Riemann formula_375.\nDefinizione classica di tensore.\nLa definizione universale del prodotto tensoriale \u00e8 abbastanza recente. I tensori sono nati nel contesto della geometria differenziale e della rappresentazione dei gruppi come insiemi di numeri che al cambio di base si trasformano secondo la legge\nQuesta definizione \u00e8 tutt'oggi la pi\u00f9 usata nei corsi e nei testi di fisica introduttivi sulla relativit\u00e0 generale.\nProdotto tensoriale di moduli.\nPossiamo estendere la definizione di prodotto tensoriale anche ai moduli. Se formula_36 \u00e8 un anello commutativo la costruzione per due formula_36-moduli formula_12, formula_38 \u00e8 praticamente identica a quella per gli spazi vettoriali. Se invece formula_36 non \u00e8 commutativo ma formula_12 (rispettivamente. formula_38) \u00e8 un formula_384-bimodulo (rispettivamente formula_385) allora si pu\u00f2 aggiustare la costruzione ed il prodotto tensoriale risulta essere un formula_329-modulo destro (rispettivamente sinistro). In generale quando formula_36 non \u00e8 commutativo ed formula_12, formula_38 sono due formula_36-moduli possiamo pretendere solamente la struttura di gruppo abeliano su formula_40.\nPu\u00f2 accadere che ci siano dei collassamenti nel prodotto tensoriale fra moduli. Prendiamo ad esempio formula_392 e formula_393 come formula_394-moduli con formula_43, formula_44 coprimi. Visto che possiamo scrivere l'unit\u00e0 come combinazione lineare di formula_44 ed formula_43\nabbiamo\ne siccome formula_401 \u00e8 generato dagli elementi formula_402 concludiamo che\nProdotto tensoriale di spazi di Hilbert.\nIl prodotto tensoriale di due spazi di Hilbert \u00e8 un altro spazio di Hilbert, che \u00e8 definito come descritto di seguito.\nDefinizione.\nSiano formula_404 e formula_405 due spazi di Hilbert con prodotti interni formula_406 e formula_407 rispettivamente. Si costruisca il prodotto tensoriale formula_408 di spazi vettoriali come spiegato sopra. Si pu\u00f2 dotare questo prodotto tensore di spazi vettoriali di un prodotto interno definendo\ndove\nmentre\ned estenderlo per linearit\u00e0. Infine, si prenda il completamento rispetto a questo prodotto interno. Il risultato \u00e8 il prodotto tensore di formula_404e formula_405 come spazi di Hilbert.\nPropriet\u00e0.\nSe formula_404 e formula_405 hanno come base ortonormale formula_416 e formula_417, rispettivamente, allora formula_418 \u00e8 una base ortonormale per formula_408.\nEsempi ed applicazioni.\nI seguenti esempi mostrano come i prodotti tensori emergano naturalmente.\nAssegnati due spazi di misura formula_56 e formula_421, con misure formula_422 e formula_423 rispettivamente, si pu\u00f2 studiare lo spazio Lp chiamato formula_424, lo spazio delle funzioni su formula_425 che sono a quadrato sommabili rispetto alla misura prodotto formula_426. Se formula_117 e formula_428 sono funzioni a quadrato sommabili su formula_56 ed formula_421 rispettivamente, si pu\u00f2 definire una funzione formula_126 su formula_425 ponendo formula_433. La definizione della misura prodotto assicura che tutte le funzioni con questa forma sono a quadrato sommabili, cosicch\u00e9 formula_126 definisce una mappa bilineare formula_435.\nAnche le combinazioni lineari di funzioni della forma formula_436 appartengono a formula_424. Risulta infatti che l'insieme delle combinazioni lineari \u00e8 denso in formula_424, se formula_439 e formula_440 sono separabili. Questo mostra che formula_441 \u00e8 isomorfo a formula_424, e spiega perch\u00e9 si debba prendere il completamento nella costruzione del prodotto tensore fra spazi di Hilbert.\nAnalogamente, si pu\u00f2 mostrare che formula_443, lo spazio delle funzioni a quadrato sommabili formula_444, \u00e8 isomorfo a formula_445 se lo spazio \u00e8 separabile. L'isomorfismo manda formula_446 in formula_447. Possiamo combinare ci\u00f2 con il precedente esempio e concludere che formula_441 e formula_424 sono entrambi isomorfi a formula_450.\nIl prodotto tensore di spazi di Hilbert ricorre nella meccanica quantistica. Se una particella \u00e8 descritta dallo spazio di Hilbert formula_404, ed un'altra particella da formula_405, allora il sistema composto dalle due particelle \u00e8 descritto dal prodotto di formula_404 e formula_405. Per esempio, lo spazio necessario a descrivere un oscillatore armonico quantistico \u00e8 formula_455, e per descrivere due oscillattori armonici si user\u00e0 formula_456, che \u00e8 isomorfo a formula_457. Quindi il sistema a due particelle \u00e8 associato ad una funzione d'onda della forma formula_458. Un esempio pi\u00f9 generale \u00e8 fornito dagli spazi di Fock, che descrivono un sistema con un numero variabile di particelle.\nProdotto tensore ed entanglement.\nCome detto sopra, uno degli assiomi della meccanica quantistica moderna \u00e8 che se due sistemi sono descritti dagli spazi di Hilbert formula_2 e formula_3 allora il sistema complessivo \u00e8 descritto dal prodotto tensore formula_461.\nUna conseguenza diretta di questo assioma \u00e8 il fenomeno dell'entanglement : l'esistenza di stati del sistema complessivo che non sono direttamente interpretabili a partire dagli stati delle sue componenti formula_2 e formula_3.\nPer essere pi\u00f9 precisi, supponiamo che i sistemi rappresentati da formula_2 e formula_3 siano qubit, e quindi che formula_466 (ma la situazione si generalizza immediatamente a qualsiasi dimensione finita).\nScegliamo una base in formula_2 ed una in formula_3, indicandole con formula_469, allora il generico vettore nel prodotto tensore si scrive come\nformula_470 dove formula_471 per formula_472.\nCome si vede il generico vettore \u00e8 allora sovrapposizione di vettori fattorizzabili, ossia corrispondenti ad un elemento in formula_15. A prima vista, questo, potrebbe sembrare la manifestazione dell'entanglement, ma non \u00e8 cos\u00ec: si tratta semplicemente della conseguenza dell'assioma della meccanica quantistica che impone di usare gli spazi di Hilbert per rappresentare gli stati di un sistema.\nIl fenomeno dell'entanglement \u00e8 qualcosa di diverso: per il generico vettore formula_268 non \u00e8 detto che esista un vettore formula_475 in formula_2 ed uno formula_477 in formula_3 che fattorizzano formula_268, ossia per i quali valga formula_480.\nBisogna fare attenzione al fatto che un vettore potrebbe non sembrare fattorizzato per una certa scelta di basi in formula_2 e formula_3, ma esserlo per un'altra scelta di basi.\nIn genere, se nessuno dei due spazi ha dimensione formula_215, esistono vettori non fattorizzabili per alcuna base e questi vengono chiamati \"stati entangled\".\nLinguaggi di programmazione vettoriali.\nI linguaggi di programmazione possono avere questa applicazione predefinita. Ad esempio, in APL il prodotto tensore \u00e8 espresso come formula_484:\nIn J il prodotto tensore \u00e8 la forma diadica formula_487; per esempio\nSi noti che il trattamento con J permette la rappresentazione di alcuni campi tensoriali (cos\u00ec formula_186 e formula_491 possono essere funzioni invece che costanti\u2014il risultato \u00e8 allora una funzione derivata, e se formula_186 e formula_491 sono differenziabili allora anche formula_488 \u00e8 differenziabile).\nComunque questo tipo di notazione non \u00e8 universalmente presente nei linguaggi per la manipolazione di vettori. Alcuni linguaggi richiedono l'esplicito trattamento degli indici (per esempio, MATLAB) e possono supportare o meno funzioni di ordine pi\u00f9 elevato come lo jacobiano (per esempio, Fortran/APL).\nBibliografia.\nPer un punto di vista algebrico:\nIn relazione a geometria e topologia differenziali (alcuni di questi testi, pi\u00f9 orientati alla geometria, presentano il prodotto tensoriale solo con le forme multilineari):\nPer vedere il prodotto tensoriale usato in altri ambiti matematici:"}
{"id": "592109", "revid": "38120", "url": "https://it.wikipedia.org/wiki?curid=592109", "title": "Street Flava 2nd Avenue", "text": "Street Flava 2nd Avenue \u00e8 una raccolta di musica rap pubblicata nel 2004 e curata da Radio Italia Network, contiene 40 tracce realizzate da artisti di primo piano della scena nazionale come Nesli, PMC, Club Dogo, Turi, El Presidente, DJ Fede, Fabri Fibra, Cor Veleno, Yoshi Torenaga."}
{"id": "592117", "revid": "2034231", "url": "https://it.wikipedia.org/wiki?curid=592117", "title": "Street Flava", "text": "Street Flava \u00e8 una raccolta di brani rap e R&amp;B curata da Radio Italia Network, pubblicata nel 2003.\nContiene 36 tracce realizzate da artisti rap di primo piano della scena internazionale (Ice Cube, Nas, Cypress Hill) e nazionale (Bassi Maestro, DJ Shocca, Alien Army, Sangue Misto, Fabri Fibra."}
{"id": "592119", "revid": "729019", "url": "https://it.wikipedia.org/wiki?curid=592119", "title": "Idroadenoma papillare", "text": "L'idroadenoma papillare o papillifero \u00e8 una neoplasia benigna che deriva dalle ghiandole sudoripare, localizzato soprattutto a livello delle grandi labbra e del solco interlabiale.\nEpidemiologia.\nNon si presenta mai prima della pubert\u00e0 ed \u00e8 sempre stato rilevato in donne di razza caucasica.\nClinica.\nGeneralmente asintomatico, entra in diagnosi differenziale con il carcinoma della vulva per la sua tendenza a ulcerarsi.\nTrattamento.\nPer la rimozione del tumore \u00e8 indicato l'intervento chirurgico di escissione."}
{"id": "592125", "revid": "599013", "url": "https://it.wikipedia.org/wiki?curid=592125", "title": "Not", "text": ""}
{"id": "592126", "revid": "599013", "url": "https://it.wikipedia.org/wiki?curid=592126", "title": "Fwa", "text": ""}
{"id": "592128", "revid": "45927", "url": "https://it.wikipedia.org/wiki?curid=592128", "title": "Operatore socio sanitario", "text": ""}
{"id": "592129", "revid": "1605525", "url": "https://it.wikipedia.org/wiki?curid=592129", "title": "Un viaggio chiamato amore - Lettere 1916-1918", "text": "Un viaggio chiamato amore - Lettere 1916-1918 \u00e8 la raccolta delle lettere scambiate tra la scrittrice Sibilla Aleramo e il poeta Dino Campana. Pubblicato a cura di Bruna Conti nel 1987, \u00e8 stato ripreso da Feltrinelli nel 2000.\nDa questo carteggio \u00e8 stato tratto il film \"Un viaggio chiamato amore\" (di Michele Placido, 2002) con Stefano Accorsi nel ruolo di Campana e Laura Morante nel ruolo di Sibilla Aleramo."}
{"id": "592132", "revid": "339392", "url": "https://it.wikipedia.org/wiki?curid=592132", "title": "Aurelian Smith, Jr.", "text": ""}
{"id": "592133", "revid": "72265", "url": "https://it.wikipedia.org/wiki?curid=592133", "title": "Conseguenza logica", "text": ""}
{"id": "592135", "revid": "34392", "url": "https://it.wikipedia.org/wiki?curid=592135", "title": "Web accessibile", "text": ""}
{"id": "592138", "revid": "287204", "url": "https://it.wikipedia.org/wiki?curid=592138", "title": "Trebula (Quadri)", "text": "Trebula \u00e8 un sito archeologico sito a Quadri in provincia di Chieti, citt\u00e0 della sottotrib\u00f9 sannita dei Carecini.\nIl sito si trova appena fuori Quadri, seguendo la strada per Pizzoferrato, Via della Pace, e si trova in un declivio collinare sotto il campo sportivo. Oltre a un teatro romano, il sito consta di un'ex chiesa benedettina, della Madonna dello Spineto.\nPercorso di accesso.\nIl percorso per accedere al sito \u00e8 difficile e si sta tentando un modo di costruzione di una strada adeguata, oltre al restauro della citt\u00e0 archeologica.\nIl percorso attuale prevede il percorrere da Quadri la strada comunale in direzione di Contrada Valle Sacchette, al confine con Contrada Luigiotti. Sopra una collinetta alta si trova il sito. Verso l'Abruzzo si affaccia verso Pizzoferrato, mentre verso il Molise guarda verso Pescopennataro.\nStoria e Descrizione.\nIl nome del centro pare derivare dal toponimo \"trebe\"-\"traebe\" indicante forse che il centro era anticamente costruito con travi di legno.\nTuttavia un'epigrafe di et\u00e0 adrianea posta nel sito stesso cita l'esistenza di un \"vicus\" di Trebula. Il centro divent\u00f2 municipio romano dopo la guerra sociale, insieme alle vicine \"Cluviae\" ed \"Juvanum\", prima di tale guerra fu citt\u00e0 dei Sanniti-Carecini. Fatto documentato da vari reperti archeologici che spaziano tra l'et\u00e0 augustea ed il primo periodo imperiale tra cui un piccolo anfiteatro (ne \u00e8 stata portata alla luce parte dell'arena). Il tempio italico, secondo alcuni studiosi, era dedicato a \"Iuppiter Trebulanus\", realizzato con orientamento da nord a sud. Attualmente ne rimane solamente il podio. Lo stile del tempio richiama il tempio maggiore di Schiavi d'Abruzzo ed \u00e8 ispirato allo stile ellenistico divenuto di moda dopo il 217 a.C. e durante il II secolo a.C., tale stile \u00e8 visibile nel lastricato della cella sacra. Sul selciato del santuario italico, in \"opus poligonalis\" si pu\u00f2 notare la zona su cui vi era l'altare. Sui ruderi dell'edificio sacro vi era stata costruita la chiesa della Madonna dello Spineto. Varie campagne di scavo condotte nel biennio 1990-91 e nel 1995 che hanno interessato il tempio e una limitata area adiacente hanno riportato alla luce tratti del recinto sacro inerenti al santuario in opera poligonale. Nel 2006- 2009 sono riprese le indagini archeologiche condotte dalla Soprintendenza per i Beni Archeologici dell'Abruzzo ( \"\u201cParco Archeologico di Trebula. Sistema archeologico Sangro-Aventino. Santuario italico e anfiteatro romano)\"\".\"\nLa chiesa della Madonna dello Spineto.\nEdificata dai monaci benedettini tra il IX e l'XI secolo su di un tempio romano di Trebula. Era a tre navate terminanti in absidi. Sul fianco destro della facciata vi era la torre campanaria. Oggi ne restano ruderi.\nNel 1183 una bolla di papa Lucio III cita la chiesa dipendente della diocesi di Valva ed aveva giurisdizione benedettina, la pertinenza valvense fu confermata nella bolla del 5 aprile del 1188 di Clemente III. Nel 1577 la chiesa aveva titolo abbaziale. Nella visita pastorale del 1765 del vescovo di Valva viene attestato che l'abate curato don Giuseppe Sabatini teneva la chiesa di \"Santa Maria vulgariter dicta dello Spineto\". Attualmente \u00e8 in fase di restauro."}
{"id": "592142", "revid": "2091899", "url": "https://it.wikipedia.org/wiki?curid=592142", "title": "Anne Geddes", "text": "Anne Geddes \u00e8 una fotografa famosa per i suoi soggetti infantili fiabeschi. Nata in Australia, si trasferisce per lavoro in Nuova Zelanda, dove intraprende lo studio delle rappresentazioni fotografiche incentrate sui bambini.\nLe sue immagini idealizzano il bambino e lo pongono in un ambiente naturalistico e fiabesco con il dichiarato intento di celebrare l'idea della nascita e della nuova vita e di diffondere l'idea che:\nStile e tecnica.\nLe sue opere pi\u00f9 famose sono essenzialmente ricche di colori pastello e luci soffuse. Tuttavia Anne Geddes ha sempre scattato anche in bianco e nero, una tecnica che ama particolarmente perch\u00e9 comunica semplicit\u00e0, forza ed emozionalit\u00e0 del soggetto scelto.\nTuttavia il contenuto emotivo dell'immagine \u00e8, secondo Anne Geddes, sempre prioritario rispetto alla scelta tra colore o bianco e nero: \u00e8 l'elemento fondante dello scatto. La scelta del soggetto \u00e8, per Anne, anche fortemente influenzata dall'andamento del mercato e della percezione della gente comune rispetto a certi temi. In tal senso la Geddes si tiene costantemente documentata leggendo fino a 50 riviste al mese.\nAnne prepara il set con grande cura e con attenzioni che possono richiedere settimane se non qualche mese, per ottenere lo scatto definitivo. \u00c8 fondamentale che ogni aspetto tecnico sia stato analizzato e risolto ampiamente prima che il piccolo modello o modella arrivi sul set. La disposizione delle luci, ad esempio, viene provata e riprovata con l'aiuto di bambolotti di formato reale. A fronte di una preparazione tanto accurata, il tempo dedicato agli scatti veri e propri \u00e8 di pochi minuti.\nAncora adesso Anne Geddes scatta in pellicola e non in digitale.\nGli scatti ricorrono molto raramente al fotoritocco ed Anne si avvale di numerosi stilisti e artigiani che creano appositamente tutto quanto il set richiede, sia come costumi sia come elementi a corollario. Data la delicatezza dei soggetti, particolare attenzione \u00e8 dedicata alla loro sicurezza: i bambini sono spesso saldamente assicurati con cinture (come nel famoso scatto del bimbo con il costume da ape) e controllati a vista dal personale pronto ad intervenire poco fuori dall'inquadratura.\nNei primi anni della sua carriera Anne trov\u00f2 che i bambini rendessero difficile programmare con tanta accuratezza lo scatto dal momento che sono, com'\u00e8 naturale aspettarsi, imprevedibili. Con gli anni matur\u00f2 una mente pi\u00f9 aperta agli imprevisti che l'ha portata a dire:\nPer assicurare quel clima di pace che desidera i suoi scatti comunichino, Anne e il suo staff curano che i bambini siano nutriti, comodi, ben riscaldati e che si sentano perfettamente a loro agio con la madre a portata di mano.\nAnne predilige lavorare con bambini sotto i sei mesi e di varie etnie: solitamente i genitori dei bambini la contattano per sottoporle foto dei loro piccoli. In alcuni casi, quando il set non \u00e8 nella zona dove di solito lavora, fa sapere di ricercare neonati come modelli attraverso la radio o la televisione.\nLo studio \u00e8 sempre orientato alla coppia madre-figlio, con una stanza apposita dove le madri possano allattare, giocare e cambiare i loro piccoli in comodit\u00e0 e riservatezza. Per Anne \u00e8 rilevante che anche la madre del bambino si senta speciale e non sia considerata una sorta di appendice.\nNella sua ultima opera, \"Pure\", Anne dimostra una maggior ricerca di semplicit\u00e0, con una particolare concentrazione sul soggetto e la quasi totale assenza di elementi estranei al bambino, quali erano tanto frequenti in scatti precedenti (costumi, fiori e verdura, eccetera). Diversi soggetti ritraggono i bambini nel ventre materno o li rappresentano nella placenta.\nDiffusione delle opere.\nI suoi soggetti sono inizialmente stati diffusi in Australia e Nuova Zelanda, ma sono diventati in breve estremamente popolari. Ad oggi i suoi lavori compaiono in quasi 80 paesi del mondo su libri e oggettistica di vario genere: Anne Geddes \u00e8 ora un vero e proprio marchio che firma dagli album fotografici ai vestitini per neonati, dai mobili per bambini ai quaderni e persino forcine per capelli.\nIn particolare, la linea di vestiti per bambini le \u00e8 stata suggerita dall'osservazione di quanto risultassero scomodi per genitori e neonati alcuni vestitini comunemente diffusi:\nAnne \u00e8, inoltre, autrice di diversi libri (\"Pure\", \"Miracle\", \"Cherished Thoughts With Love\"), di cui due sono diventati bestseller tradotti in 23 lingue: \"Down in the garden\" e \"Until Now\".\nConosciuta in tutto il mondo, nel 1997 diviene membro onorario a vita dell\"'Associazione fotografi professionisti degli Stati Uniti\". Ha vinto una considerevole quantit\u00e0 di premi e ricevuto diversi riconoscimenti, sia come fotografa, sia come donna d'affari, sia per il suo impegno caritativo.\nImpegno filantropico.\nNel 1992, quando venne pubblicato il suo primo calendario, destin\u00f2 una parte del ricavato alla lotta contro l'abuso di minori.\nCon il passare degli anni, infine, fond\u00f2 una ONG: il Geddes Philanthropic Trust. L'associazione si propone di prevenire e combattere la violenza sui minori in Australia, Nuova Zelanda, Stati Uniti e Regno Unito.\nBiografia.\nAnne Geddes \u00e8 nata e cresciuta nel 1956 nel Queensland, in Australia. Inizia a fotografare verso i 25 anni e si orienta verso i bambini trovando che l'impostazione all'epoca corrente fosse rigida, convenzionale e non rendesse giustizia alla spontaneit\u00e0 dei soggetti:\nAnne \u00e8 sposata con Kel Geddes e insieme gestiscono la Geddes Group Holdings Ltd. In particolare Kel, forte di oltre 30 anni di esperienza nell'ambito televisivo, si \u00e8 rivelato decisivo per le sue capacit\u00e0 manageriali, lasciando l'artista libera di continuare a occuparsi di fotografare.\nVivono tra l'Australia e la Nuova Zelanda e hanno due figlie."}
{"id": "592144", "revid": "77358", "url": "https://it.wikipedia.org/wiki?curid=592144", "title": "Mesciua", "text": ""}
{"id": "592145", "revid": "1005847", "url": "https://it.wikipedia.org/wiki?curid=592145", "title": "Spongata", "text": "La spongata, o spungata, \u00e8 un dolce tipico del periodo natalizio diffuso in alcune zone delle province di Piacenza, Parma, Reggio Emilia, Modena, Massa-Carrara e La Spezia. \nOrigine del nome e storia.\nIl nome deriva probabilmente dal latino \"spongia\", spugna, per l'aspetto spugnoso e irregolare della sua superficie.\n\u00c8 un dolce di antiche tradizioni, in passato ritenuta secondo alcuni di probabile origine ebraica (precisamente portata in Italia da ebrei provenienti dalla Spagna), in verit\u00e0 successivamente da parte di alcuni storici se ne \u00e8 trovata la testimonianza pi\u00f9 antica, forse di origine altomedievale se non di et\u00e0 Romana, infatti il termine spongata si trova per la prima volta nei documenti della potente abbazia di San Colombano di Bobbio fondata nel 614 in epoca longobarda dal santo irlandese Colombano, che rappresentava un centro importantissimo di irradiazione culturale per tutta l\u2019Italia settentrionale e dominava con vari possedimenti i luoghi in cui ancora oggi \u00e8 diffuso il dolce. Nel 794 Carlo Magno nel Concilio di Francoforte impose che tutti i monasteri benedettini di pertinenza imperiale (come per Bobbio) dovessero offrire \"unam tortam\" o \"pain d\u2019hostelage\" (cio\u00e8 torta o pane di accoglienza) agli ospiti, ai pellegrini e ai visitatori durante le festivit\u00e0 natalizie. Nell\u2019anno 1088 Sant\u2019Ivone, preposito dei canonici di San Quintino a Verumanduorum, stabil\u00ec che la torta da offrire per Natale nei monasteri prendesse il nome di \"spongae\" e ne abbiamo la conferma nel Codice Diplomatico del monastero di Bobbio dove l\u2019abate di San Colombano chiedeva il permesso \"... se mancasse il Vescovo, che il monastero possa ricevere il crisma, l'olio santo e... dare una pasta spongata a chi fosse ospite\". Ancora ve ne \u00e8 testimonianza sempre nei documenti del Codice diplomatico di Bobbio dell'anno 1194 in cui i monaci benedettini erano soliti regalare una spongata a chi a Natale avesse portato loro la quota regolare dell'affitto, e nel caso del documento l'estensione del regalo del dolce era esteso anche in altri periodi dell'anno: \"dando illi qui fictum portaverit unam spongatam\" (dando a chi abbia portato l'affitto una spongata).\nIn epoca rinascimentale la spongata fece la sua presenza nelle tavole nobiliari tanto che fu inviata in dono al duca Francesco Sforza di Milano nel 1454 e l'anno seguente al duca Borso d'Este di Ferrara.\nDiffusione.\nI primi luoghi che si contendono la produzione artigianale sono Piacenza (Monticelli d'Ongina, Cortemaggiore, Fiorenzuola e la Val d'Arda), Parma (Berceto, Borgo Val di Taro, Busseto, Bardone e Cassio di Terenzo, Corniglio, Fornovo di Taro, Monchio delle Corti, Salsomaggiore Terme, Soragna, Pellegrino Parmense), Reggio Emilia (Brescello e Poviglio), Modena (Carpi e Fanano), Massa-Carrara (Pontremoli, Fivizzano e terre di Lunigiana), La Spezia (Ameglia, Sarzana ed entroterra spezzino), Imperia (Seborga) e Mantova. Famosa \u00e8 quella di Busseto, valorizzata e molto apprezzata anche da Giuseppe Verdi, musicista ma anche noto gourmet.\nDescrizione.\n\u00c8 una torta con una base di pasta simile alla pasta bris\u00e9e, riempita con miele, pangrattato e amaretti o fette biscottate, mandorle, noci e/o nocciole, pinoli, frutta candita, uvetta e spezie (in alcune zone vi \u00e8 anche l'aggiunta di confettura di mele o mele cotogne, pere, fichi o mostarda di frutta), e ricoperta da un secondo strato di sfoglia. Questo strato viene bucherellato fittamente per facilitarne la cottura in forno e infine modellato con uno stampo di legno.\nRiconoscimenti di tipicit\u00e0.\nLe Regioni Emilia-Romagna, Toscana e Liguria hanno ottenuto dal Ministero delle politiche agricole alimentari e forestali il riconoscimento dei seguenti prodotti tipici:"}
{"id": "592148", "revid": "302657", "url": "https://it.wikipedia.org/wiki?curid=592148", "title": "Zabriskie Point (album)", "text": "Zabriskie Point \u00e8 un album che raccoglie alcune delle canzoni incluse nella colonna sonora dell'omonimo film di Michelangelo Antonioni.\nColonna sonora.\nTre brani sono scritti dai Pink Floyd, ai quali in origine era stata commissionata l'intera colonna sonora; gli interpreti degli altri brani sono: Jerry Garcia dei Grateful Dead, i Kaleidoscope, The Youngbloods, Patti Page, Roscoe Holcomb e John Fahey. Nel film compaiono altre due canzoni che per\u00f2 non furono mai incluse in quest'album: \"You Got the Silver\" dei Rolling Stones (da \"Let It Bleed\") e \"So Young\" di Roy Orbison, che accompagna la sequenza conclusiva. Entrambe furono escluse per ragioni di diritti di copyright.\nL'album \u00e8 stato ristampato nel 1997 con l'aggiunta di quattro tracce inedite dei Pink Floyd e di quattro di Garcia, tutti brani scartati a suo tempo da Antonioni."}
{"id": "592154", "revid": "1318658", "url": "https://it.wikipedia.org/wiki?curid=592154", "title": "Albert Bandura", "text": "\u00c8 noto per il suo lavoro sulla teoria dell'apprendimento sociale, in particolare per il suo impatto sulla teoria sociale cognitiva.\nBiografia.\nHa ottenuto notoriet\u00e0 per l\"esperimento della bambola Bobo\" sull'aggressivit\u00e0 infantile per imitazione, dove un gruppo di bambini prendeva come esempio, per capacit\u00e0 visiva, degli adulti che in una stanza, senza che il loro comportamento venisse commentato, picchiavano il pupazzo Bobo. Altri bambini invece, vedevano degli adulti sedersi, sempre in assoluto silenzio, accanto a Bobo. Infine tutti questi bambini venivano condotti in una stanza piena di giocattoli tra cui c'era anche un pupazzo uguale a Bobo. Su 10 bambini che picchiavano il pupazzo 8 erano quelli che lo avevano visto fare in precedenza da un adulto. Questo mostra come se un modello che noi seguiamo compie una determinata azione, siamo inclini ad imitarlo e questo accade soprattutto nei bambini, che non hanno ancora l'esperienza per capire da soli se quel comportamento \u00e8 corretto o no.\nNel campo delle motivazioni risulta prezioso il suo apporto espresso tramite il concetto di autoefficacia. Quest'ultimo lega il comportamento umano all'autopercezione del proprio funzionamento interiore e alla relativa capacit\u00e0 di sfruttare i dati ottenuti per il raggiungimento dei cosiddetti \"Oggetti Meta\", che corrispondono alla fonte di soddisfacimento di ciascun bisogno psicologico.\nBandura ha trascorso la maggior parte della sua carriera all'Universit\u00e0 di Stanford ed \u00e8 stato eletto presidente dell'Associazione statunitense di psicologia nel 1974. Ha ricevuto numerosi riconoscimenti e premi durante la sua carriera, incluso il \"William James Award\" dall'Associazione della scienza psicologica, il \"Distinguished Scientific Contributions Award\" e il premio E. L. Thorndike dall'Associazione statunitense di psicologia.\nL'apprendimento sociale di Albert Bandura.\nUn primo pilastro fondante del cognitivismo sociale \u00e8 stato identificato nelle ricerche di Albert Bandura e colleghi sull'apprendimento per osservazione. Esse hanno infatti ampliato le conoscenze sui processi di apprendimento, richiamando l'attenzione sui diversi modi in cui le esperienze sociali contribuiscono alla personalit\u00e0 e alla regolazione della condotta. Bandura, distanziandosi dalla corrente del comportamentismo, sottolineava come l'apprendimento non avvenga solo per contatto diretto con gli elementi che influenzano la condotta, ma come esso possa essere mediato attraverso l'osservazione di altre persone attraverso un processo di modellamento. Entro questa prospettiva, l'accento inizia ad essere posto sulle strutture cognitive alla base dei comportamenti, in termini di aspettative, attribuzioni causali, valutazioni sulle capacit\u00e0 proprie ed altrui. La riflessione di Bandura sul costrutto indicato con il nome di \"autoefficacia percepita\" (\"perceived self efficacy\"), segna il punto di approdo degli sviluppi della teoria dell'apprendimento sociale e la nascita della teoria sociale cognitiva (Bandura, 1997).Nella teoria sociocognitiva l'agentivit\u00e0 umana opera all'interno di una struttura causale interdipendente che coinvolge una causazione reciproca triadica. L'agentivit\u00e0 (\"agency\") \u00e8 la facolt\u00e0 di far accadere le cose, di intervenire sulla realt\u00e0, di esercitare un potere causale. L'agente (\"agent\") \u00e8 qualcosa o qualcuno che produce o \u00e8 capace di produrre un effetto: una causa attiva o efficiente. Caratteristica essenziale dell'agentivit\u00e0 personale \u00e8 la facolt\u00e0 di generare azioni mirate a determinati scopi.\nI fattori triadici:\nOperano come fattori causali interagenti che si influenzano reciprocamente in modo bidirezionale. Il fatto che le tre classi di fattori causali si influenzino reciprocamente non significa che esse abbiano lo stesso peso. La loro influenza relativa varier\u00e0 a seconda delle attivit\u00e0 e delle circostanze. Le influenze e i loro effetti reciproci non compaiono simultaneamente come un'entit\u00e0 olistica. Ci vuole tempo perch\u00e9 un fattore causale eserciti una sua influenza. Non esiste una distinzione dicotomica fra una struttura sociale non rappresentata da persone e un'agentivit\u00e0 personale decontestualizzata. Troviamo sempre un'interazione dinamica fra gli individui e coloro che presiedono alle operazioni istituzionalizzate dei sistemi sociali. Tale interazione implica transazioni in cui si producono effetti fra i funzionari istituzionali e coloro che cercano di adattarsi alle loro pratiche o di modificarle.\nTeoria dell'apprendimento sociale.\nBandura \u00e8 stato un autore fondamentale nel passaggio dall'approccio comportamentista verso la definizione del cognitivismo.La sua teoria risulta una delle pi\u00f9 rilevanti per la sua estesa analisi dei fattori individuali e contestuali che determinano il funzionamento della personalit\u00e0. Tale teoria si costruisce intorno a due principi chiave: il primo riguarda le linee concettuali e gli assunti alla base della condotta individuale, il secondo riguarda la tipologia di variabili finalizzate alla costruzione di un modello teorico sui processi sottostanti alla condotta.\nIl punto di partenza della teoria dell'apprendimento sociale.\nLa teoria dell'apprendimento sociale rappresenta una delle prime teorie di Albert Bandura. L'autore evidenzi\u00f2 come l'apprendimento non implicasse esclusivamente il contatto diretto con gli oggetti, ma che avvenisse anche attraverso esperienze indirette, sviluppate attraverso l'osservazione di altre persone. Bandura ha adoperato il termine modellamento (\"modeling\") per identificare un processo di apprendimento che si attiva quando il comportamento di un individuo che osserva si modifica in funzione del comportamento di un altro individuo che ha la funzione di modello.\nRisultano in questo senso gli studi condotti sull'imitazione di condotte aggressive da parte di bambini che osservavano un modello (vedi Esperimento della bambola Bobo). Bandura sintetizza una serie di propriet\u00e0 agenti in una situazione di modellamento, che influiscono nell'impatto delle informazioni apprese sulla prestazione: la somiglianza delle prestazioni, la somiglianza delle caratteristiche personali tra osservatore e modello, la molteplicit\u00e0 e variet\u00e0 dei modelli, ed infine la competenza del modello. Viene identificata come caratteristica fondamentale dell'apprendimento osservativo (o apprendimento vicario) l'identificazione che si instaura tra modello e modellato. Pi\u00f9 essa sar\u00e0 elevata, pi\u00f9 l'apprendimento avr\u00e0 effetto sulla condotta del modellato.\nLo sviluppo della teoria sociale cognitiva.\nIl passaggio dalla teoria dell'apprendimento sociale alla teoria sociale cognitiva avviene attraverso lo sviluppo di una nuova analisi della condotta: l'autoefficacia percepita. Bandura si distacca da approcci comportamentisti che ha adottato all'inizio della sua teoria, per poi definire e costruire un approccio orientato ai processi cognitivi allo studio dell'adattamento dell'individuo nell'ambiente. Bandura sintetizza la capacit\u00e0 umana di operare attivamente in un contesto dell'agentivit\u00e0 umana.\nL'agentivit\u00e0 umana.\nIl concetto di agentivit\u00e0 umana (\"human agency\"), punto principale dell'intera teoria social-cognitiva, pu\u00f2 essere definito come la capacit\u00e0 di agire attivamente e trasformativamente nel contesto in cui si \u00e8 inseriti. Tale funzione umana, che riguarda sia i singoli individui che i gruppi, si traduce operativamente nella facolt\u00e0 di generare azioni mirate a determinati scopi. Nella valutazione del ruolo dell'intenzionalit\u00e0, Bandura distingue la condotta mirata al raggiungimento di un risultato, dagli effetti che l'esecuzione di tale corso d'azione produce. L'agentivit\u00e0 \u00e8 intesa come una funzione riguardante gli atti compiuti intenzionalmente, indipendentemente dal loro esito. Punto di partenza nello studio di questa facolt\u00e0 \u00e8 la convinzione di poter esercitare attivamente una influenza sugli eventi. Questo orientamento proattivo \u00e8 inserito da Bandura in un approccio multi-dominio relativo alle determinanti della condotta. Tale approccio riconosce che la maggior parte del comportamento umano sia determinato da molti fattori interagenti tra loro.Bandura identifica tre classi di cause che influenzano la condotta:\nL'agentivit\u00e0 umana opera all'interno di una struttura causale interdipendente che coinvolge questi tre nuclei d'influenza in una relazione reciproca e triadica. Il peso dell'influenza dei fattori presi in considerazione varia a seconda delle attivit\u00e0, delle circostanze, e del tempo necessario ad un elemento per sviluppare i suoi effetti.Un valore centrale nel determinare i cambiamenti e gli sviluppi delle condotte delle persone \u00e8 attribuito da Bandura ai sistemi sociali. L'autore riconosce che l'agentivit\u00e0 opera entro una rete di influenze sociali e strutturali. Nelle transazioni tra questi domini le persone risultano sia produttori che prodotti dei sistemi sociali che regolano la loro condotta. Le strutture sociali, il cui scopo \u00e8 organizzare e regolare l'attivit\u00e0 degli individui e dei gruppi, sono esse stesse una creazione delle persone che le costituiscono. Tali luoghi, a loro volta, impongono vincoli e forniscono risorse per lo sviluppo delle persone e dei gruppi che ne fanno parte. Le strutture sociali e organizzative forniscono una serie di pratiche sociali condivise, mentre all'interno di tali regole rimane molta variabilit\u00e0 personale per quanto riguarda la loro applicazione. Bandura evidenzia come le persone con un elevato grado di agentivit\u00e0 sappiano trarre vantaggio dalle opportunit\u00e0 offerte dalle strutture sociali, e costruire modi per aggirare i vincoli istituzionali della stessa struttura. Al contrario le persone inefficaci sono meno capaci di sfruttare le risorse offerte dal sistema, e pi\u00f9 soggette a scoraggiamenti in caso di problemi imposti da esso.\nNello sviluppo di tale ottica multi-dominio, gli effetti che la condotta produce sia sull'individuo che sull'ambiente, sono analizzati in termini probabilistici, piuttosto che deterministici. Il concetto di probabilismo viene sottolineato con molta enfasi da Bandura a proposito del ruolo che gli accadimenti causali hanno nel corso dello sviluppo individuale. Si ricerca in sintesi un approccio interazionista allo studio delle condotte degli individui. Nelle caratteristiche intrinseche all'interazionismo definite dal reciproco determinismo triadico, l'azione si configura sia come stimolo che come risposta rispetto alla personalit\u00e0 e all'ambiente.Le azioni delle persone, e i loro effetti, danno forma alle competenze, ai sentimenti, alle credenze sul s\u00e9. La circolarit\u00e0 del modello P (persona) C (comportamento) A (ambiente), \u00e8 incentrata sulla definizione di due tipi di esiti del comportamento: i risultati esterni, e le reazioni di autovalutazione. Tali conseguenze possono risultare complementari o contrapposte, con esiti assolutamente diversi in termini di raggiungimento degli scopi prefissati.\nLe capacit\u00e0 personali.\nUn ruolo centrale \u00e8 ricoperto dalle capacit\u00e0 personali. Attraverso tali processi cognitivi, le persone sono in grado di conoscere s\u00e9 stesse ed il mondo, al fine di regolare in esso il proprio comportamento. In particolare, Bandura identifica cinque capacit\u00e0 di base:\nQueste capacit\u00e0, pur essendo funzionalmente distinte, operano abitualmente in sinergia. Le persone regolano la propria vita emotiva e sociale grazie al sistema interagente di processi autoreferenziali che derivano dalle capacit\u00e0 di base. Stabilire obiettivi, monitorare il comportamento in funzione di standard personali, prevedere gli esiti delle azioni in relazione al contesto entro il quale si agisce, valutare e riflettere sulle capacit\u00e0 di affrontare le sfide future, e capitalizzare dall'esperienza propria ed altrui, consentono alle persone di esercitare quell'autoinfluenza alla base dei processi di causazione reciproca e rendono possibile l'agenticit\u00e0 umana.\nCondotta proattiva e convinzioni di efficacia.\nBandura identifica nel senso di efficacia l'elemento chiave per l'analisi dell'agenticit\u00e0 umana. Le credenze delle persone riguardanti la loro efficacia nel gestire gli eventi, influenzano le scelte, le aspirazioni, i livelli di sforzo, di perseveranza, la resilienza, la vulnerabilit\u00e0 allo stress ed in generale la qualit\u00e0 della prestazione. L'efficacia personale \u00e8 intesa come una capacit\u00e0 generativa in cui le sottoabilit\u00e0 cognitive, sociali, emozionali e comportamentali sono coordinate e organizzate in maniera efficiente per assolvere a scopi specifici. Le convinzioni di efficacia esercitano la propria funzione agentica in modo diverso a seconda del dominio d'azione e del contesto analizzato.\nFonti esperienziali dell'autoefficacia.\nLe convinzioni riguardo alla propria efficacia personale costituiscono uno degli aspetti principali della conoscenza di s\u00e9. Bandura identifica quattro fonti di informazioni principali per la costruzione dell'efficacia:\nOgni mezzo di influenza, sia esso sociale, cognitivo o affettivo, a seconda della sua natura, pu\u00f2 operare attraverso una o pi\u00f9 di questi canali di informazione e costruzione dell'efficacia. Bench\u00e9 ci siano alcuni processi cognitivi alla base dell'elaborazione aggregativa dei giudizi di efficacia a partire dalle sue fonti, la formazione di un'idea di s\u00e9 tiene conto delle possibili valutazioni altrui, e pu\u00f2 risultare potenzialmente pericolosa per l'autostima, ed instaurare dinamiche distorcenti a scopo difensivo. Oltre all'effetto di distorsione dei giudizi legato agli stati emotivi le persone mostrano capacit\u00e0 cognitive di integrare informazioni multidimensionali limitate. La capacit\u00e0 di selezionare, ponderare, e integrare le informazioni di efficacia rilevanti, migliora con lo sviluppo delle abilit\u00e0 autoregolatorie. In questo senso la verifica delle proprie capacit\u00e0 autovalutative richiede non solo la conoscenza delle proprie capacit\u00e0, ma anche la comprensione dei tipi di abilit\u00e0 richiesti per la specifica prestazione.\nIl senso di efficacia percepita \u00e8 il processo cognitivo chiave identificato dallo psicologo sociale Albert Bandura per l'analisi dell'agenticit\u00e0 umana. Il contesto teorico entro cui questo costrutto si sviluppa \u00e8 la teoria sociale cognitiva. L'autoefficacia percepita pu\u00f2 essere definita come una capacit\u00e0 generativa (che ha la funzione di organizzare elementi particolari) il cui scopo \u00e8 quello di orientare le singole sottoabilit\u00e0 cognitive, sociali, emozionali e comportamentali in maniera efficiente per assolvere a scopi specifici.\nValutazione dell'autoefficacia.\nLe credenze delle persone riguardanti la loro efficacia nel gestire gli eventi, influenzano le scelte, le aspirazioni, i livelli di sforzo, di perseveranza, la resilienza, la vulnerabilit\u00e0 allo \"stress\" e in generale la qualit\u00e0 della prestazione. Indagare le convinzioni di autoefficacia personale relativamente ad un dato comportamento pu\u00f2 allora permettere di predire la condotta dell'individuo in quello specifico dominio comportamentale.Le convinzioni di efficacia esercitano la propria funzione agentica in modo diverso a seconda della tipologia d'azione analizzata:\nMisura delle convinzioni di autoefficacia.\nLa valutazione del senso di autoefficacia \u00e8 operativamente definita dalla misura delle credenze ad esso associate. La scala Likert rappresenta uno strumento chiave nella sua misurazione attraverso strumenti carta - matita. La metodologia standard di misurazione delle convinzioni di efficacia, prevede che gli item (vedi psicometria) descrivano compiti di diverso livello e complessit\u00e0, e che le persone valutino la forza della loro convinzione di saper fare le attivit\u00e0 richieste ed implicate. Le convinzioni sono chiaramente espresse in termini di \"so fare\".Bandura suggerisce di registrare la forza delle convinzioni di autoefficacia su una scala a 100 punti che, con intervalli a 10 passi, parte da 0 (\"non lo so fare\") e arriva alla sicurezza totale (100: \"sono certo di saperlo fare\"). Le scale di misura dell'efficacia sono unipolari e vanno da 0 a 100, il massimo di livello di forza. Non includono numeri negativi poich\u00e9 non \u00e8 possibile ipotizzare una gradazione pi\u00f9 bassa dell'incapacit\u00e0 totale. Per ottenere un indice della forza del senso di efficacia nell'ambito delle attivit\u00e0 in esame, \u00e8 sufficiente costruire una media degli item somministrati (vedi psicometria).\nBandura propone una metodologia di misura dell'autoefficacia legata ad un livello intermedio di specificit\u00e0 nei confronti dell'azione, proponendo la focalizzazione degli item su una categoria di prestazioni all'interno dello stesso ambito di attivit\u00e0.L'autore mette inoltre in evidenza come il livello ottimale di generalit\u00e0 della valutazione varia \nSe lo scopo \u00e8 predire un particolare livello di prestazione in una situazione data e conosciuta, la misura ottimale sar\u00e0 molto specifica, poich\u00e9 ottimizzer\u00e0 la varianza spiegata. Al contrario, quando la situazione in cui \u00e8 richiesta la performance \u00e8 meno stabile e strutturata, \u00e8 richiesto un livello di maggiore generalit\u00e0. Le persone giudicano infatti la loro efficacia rispetto ad una gamma differenziata di richieste poste dal compito entro un dato contesto. Come pu\u00f2 essere quello sportivo, ad esempio nel tennis, dove un tennista pu\u00f2 sentirci capace di giocare un rovescio ma non per forza un buon servizio.Per sviluppare un coerente strumento di misura delle convinzioni di efficacia che tenga conto sia della multidimensionalit\u00e0 (vedi Scala Likert) che della contesto-specificit\u00e0 (vedi teoria sociale cognitiva) di questo costrutto, risulta necessaria un'esplicita analisi concettuale dei requisiti chiave nell'attivit\u00e0 oggetto d'analisi. Lo scopo di tale ricerca preliminare \u00e8 l'identificazione delle caratteristiche che permettono lo svolgimento delle attivit\u00e0 non occasionalmente, ma regolarmente, anche in presenza di condizioni ostili, in modo tale da comprendere gli elementi che portano alla prestazione eccellente. Uno spunto operativo sulle indagini preliminari per la costruzione di scale di valutazione dell'autoefficacia autoregolatoria, pu\u00f2 consistere nel domandare alle persone di descrivere i fattori che rendono loro difficile eseguire regolarmente l'attivit\u00e0 richiesta.Bandura sottolinea infine come, se si limita la misura all'utilizzo di item fortemente correlati tra loro, si ottengano scale che misurino in modo ridondante soltanto un segmento del senso di efficacia. In questo senso l'autore afferma che un solido schema concettuale nella costruzione degli items pu\u00f2 aiutare a verificare la struttura delle convinzioni di efficacia relativamente alla prestazione che si vuole predire."}
{"id": "592159", "revid": "62015", "url": "https://it.wikipedia.org/wiki?curid=592159", "title": "Bugenasaura", "text": ""}
{"id": "592165", "revid": "78273", "url": "https://it.wikipedia.org/wiki?curid=592165", "title": "Wireless LAN", "text": ""}
{"id": "592166", "revid": "14314", "url": "https://it.wikipedia.org/wiki?curid=592166", "title": "Dyirbal", "text": ""}
{"id": "592168", "revid": "78273", "url": "https://it.wikipedia.org/wiki?curid=592168", "title": "Antigono Monoftalmo", "text": ""}
{"id": "592170", "revid": "14314", "url": "https://it.wikipedia.org/wiki?curid=592170", "title": "Enindhilyagwa", "text": ""}
{"id": "592171", "revid": "10473", "url": "https://it.wikipedia.org/wiki?curid=592171", "title": "Campione (statistica)", "text": ""}
{"id": "592180", "revid": "92723", "url": "https://it.wikipedia.org/wiki?curid=592180", "title": "Vy\u0161\u010da Liha 2000-2001", "text": "L'edizione 2000-01 del Campionato ucraino di calcio (\"Vy\u0161\u010da Liha\") vide la vittoria finale della .\nCapocannoniere del torneo fu Andrij Vorobej (), con 21 reti."}
{"id": "592188", "revid": "1543377", "url": "https://it.wikipedia.org/wiki?curid=592188", "title": "Sorpassometro", "text": "Un sorpassometro \u00e8 un dispositivo di controllo generalmente collocato in posizione pi\u00f9 elevata rispetto al piano viabile della strada da controllare, ad esempio su un viadotto od un ponte.\nDescrizione.\nIl termine, che \u00e8 stato coniato dalla Polizia Stradale in occasione della sua presentazione, si riferisce ad un complesso di attrezzature, costituito da una telecamera che invia le immagini via GPRS ad un terminale su cui \u00e8 installato uno specifico software in grado di interpretare in tempo reale se viene effettuato un sorpasso vietato oppure, pi\u00f9 genericamente, se un autoveicolo viola la segnaletica orizzontale ivi esistente.\nNaturalmente il controllo dell'avvenuta infrazione \u00e8 ancora delegata a personale umano incaricato di controllare i filmati automatici e di elevare l'eventuale regolare contravvenzione.\nIl primo impianto ufficialmente entrato in servizio \u00e8 stato alle porte di Roma e la stessa polizia stradale segnala l'esistenza di altre installazioni in diverse regioni d'Italia. In particolare, sul tratto Venezia-Trieste dell'Autostrada A4, sono installati due dispositivi per il controllo dei sorpassi (vietati per tutto il tratto tra Sistiana e Mestre dalle ore 7 alle ore 21) dei mezzi pesanti.\nDa settembre 2008 il sorpassometro, insieme ad una piattaforma per la gestione automatizzata delle sanzioni, viene commercializzato in esclusiva dal gruppo Poste Italiane presso tutti i comuni d'Italia."}
{"id": "592196", "revid": "287204", "url": "https://it.wikipedia.org/wiki?curid=592196", "title": "F3 Euro Series 2006", "text": "La stagione 2006 della F3 Euro Series ha avuto inizio il 9 aprile sul circuito di Hockenheim e si \u00e8 conclusa sullo stesso circuito tedesco il 29 ottobre dopo 20 gare in 10 appuntamenti (gara doppia per ogni week-end). \nFavoriti d'obbligo della stagione sembrano essere i piloti del Team ASM, che l'anno scorso ha dominato la categoria ottenendo 17 successi nelle 20 gare disputate. A guidare per il team francese quest'anno saranno l'olandese Giedo van der Garde (l'anno scorso nel team Rosberg), il britannico Paul di Resta (ex team Manor), la promessa tedesca Sebastian Vettel e il giapponese Kamui Kobayashi, proveniente dal campionato di Formula Renault.\nDa quest'anno \u00e8 inoltre stata introdotta una \"Classe B\" per aumentare il numero di iscrizioni, che vede partecipare monoposto di Formula 3 costruite prima del 2005.\nAltra novit\u00e0 \u00e8 l'abolizione della doppia qualifica e l'adozione del sistema gi\u00e0 sperimentato nel WTCC e nella GP2 di schierare le vetture nella seconda gara seguendo l'ordine di arrivo della prima con l'inversione dei primi otto classificati.\nAnche quest'anno la categoria \u00e8 accorpata al Deutsche Tourenwagen Masters (DTM) nella maggior parte degli appuntamenti tedeschi.\nGare.\n01. Hockenheim () (08-09/04/2006)\n\"Polesitter\": Esteban Guerrieri () (Dallara 306-Mercedes - Manor) in 1'33.651\nOrdine d'arrivo Gara 1: (22 giri per un totale di 100,628 km)\n\"Classe A\":\n\"Classe B\":\nOrdine d'arrivo Gara 2: (18 giri per un totale di 82,332 km)\n\"Classe A\":\n\"Classe B\":\n02. Lausitzring () (29-30/04/2006)\n\"Polesitter\": Paul di Resta () (Dallara 306-Mercedes - ASM) in 1'14.929\nOrdine d'arrivo Gara 1: (29 giri per un totale di 98,890 km)\nOrdine d'arrivo Gara 2: (29 giri per un totale di 98,890 km)\n03. Oschersleben () (19-20/05/2006)\n\"Polesitter\": Esteban Guerrieri () (Dallara 306-Mercedes - Manor) in 1'18.445\nOrdine d'arrivo Gara 1: (30 giri per un totale di 110,040 km)\n\"Classe A\":\n\"Classe B\":\nOrdine d'arrivo Gara 2: (22 giri per un totale di 80,696 km)\n\"Classe A\":\n\"Classe B\":\n04. Brands Hatch (Indy Circuit) () (30/06-01/07/2006)\n\"Polesitter\": Paul di Resta () (Dallara 306-Mercedes - ASM) in 42.323\nOrdine d'arrivo Gara 1: (56 giri per un totale di 110,544 km)\nOrdine d'arrivo Gara 2: (42 giri per un totale di 82,908 km)\n05. Norisring () (22-23/07/2006)\n\"Polesitter\": Giedo van der Garde () (Dallara 306-Mercedes - ASM) in 49.194\nOrdine d'arrivo Gara 1: (48 giri per un totale di 110,400 km)\n\"Classe A\":\n\"Classe B\":\nOrdine d'arrivo Gara 2: (32 giri per un totale di 73,600 km)\n\"Classe A\":\n\"Classe B\":\n06. Nurburgring (Circuito corto) () (19-20/08/2006)\n\"Polesitter\": Sebastian Vettel () (Dallara 306-Mercedes - ASM) in 1'23.104\nOrdine d'arrivo Gara 1: (29 giri per un totale di 105,241 km)\n\"Classe A\":\n\"Classe B\":\nOrdine d'arrivo Gara 2: (18 giri per un totale di 65,322 km)\n\"Classe A\":\n\"Classe B\":\n07. Zandvoort () (02-03/09/2006)\n\"Polesitter\": Paul di Resta () (Dallara 306-Mercedes - ASM) in 1'31.955\nOrdine d'arrivo Gara 1: (26 giri per un totale di 111,982 km)\n\"Classe A\":\n\"Classe B\":\nOrdine d'arrivo Gara 2: (18 giri per un totale di 77,526 km)\n\"Classe A\":\n\"Classe B\":\n08. Montmel\u00f2 (Circuito corto) () (23-24/09/2006)\n\"Polesitter\": Paul di Resta () (Dallara 306-Mercedes - ASM) in 1'01.299\nOrdine d'arrivo Gara 1: (26 giri per un totale di 76,674 km)\nOrdine d'arrivo Gara 2: (26 giri per un totale di 76,674 km)\n09. Le Mans () (14-15/10/2006)\n\"Polesitter\": Giedo van der Garde () (Dallara 306-Mercedes - ASM) in 1'30.144\nOrdine d'arrivo Gara 1: (26 giri per un totale di 110,630 km)\n\"Classe A\":\n\"Classe B\":\nOrdine d'arrivo Gara 2: (18 giri per un totale di 76,590 km)\n\"Classe A\":\n\"Classe B\":\n10. Hockenheim () (28-29/10/2006)\n\"Polesitter\": Paul di Resta () (Dallara 306-Mercedes - ASM) in 1'34.518\nOrdine d'arrivo Gara 1: (22 giri per un totale di 100,628 km)\n\"Classe A\":\n\"Classe B\":\nOrdine d'arrivo Gara 2: (18 giri per un totale di 82,332 km)\n\"Classe A\":\n\"Classe B\":\nClassifica generale.\n\"Classe A\":\n\"Classe B\":"}
{"id": "592198", "revid": "4642861", "url": "https://it.wikipedia.org/wiki?curid=592198", "title": "Celestite", "text": ""}
{"id": "592200", "revid": "14691", "url": "https://it.wikipedia.org/wiki?curid=592200", "title": "Fangorn", "text": ""}
{"id": "592201", "revid": "56620", "url": "https://it.wikipedia.org/wiki?curid=592201", "title": "Otto von Gierke", "text": "Vita.\nUltimo di cinque figli, sub\u00ec la prematura perdita dei genitori, morti entrambi di colera nel 1855. \nCome studente all'universit\u00e0 di Berlino fu fortemente influenzato dalle teorie di Georg Beseler, giurista della scuola tedesca. Fu professore nelle universit\u00e0 di Breslavia, Heidelberg e Berlino, dove prese la cattedra precedentemente appartenuta a Beseler, nel frattempo scomparso, e dove copr\u00ec anche la carica di rettore (1902/03).\nLa sua dottrina fondamentale si basa sul concetto secondo il quale il fenomeno giuridico trova la sua fonte e giustificazione nelle diverse collettivit\u00e0 umane che si formano spontaneamente attraverso l'aggregazione di gruppi e poi di gruppi di gruppi: dalle famiglie alle comunit\u00e0 di vicini fino al sorgere dello Stato. Si nota la ripresa di teorie di origine medioevale, gi\u00e0 formulate da Tommaso d'Aquino e soprattutto da Dante Alighieri nel suo \"De Monarchia\"."}
{"id": "592202", "revid": "1573940", "url": "https://it.wikipedia.org/wiki?curid=592202", "title": "Bactrosaurus johnsoni", "text": "Bactrosaurus johnsoni () era un dinosauro erbivoro vissuto nel Cretacico superiore in Cina, circa 70 milioni di anni fa.\nDescrizione.\nQuesto dinosauro, descritto nel 1933 da Charles W. Gilmore, \u00e8 un primitivo rappresentante dei dinosauri a becco d'anatra. Per molti anni, infatti, il bactrosauro (il cui nome significa \"lucertola bastone\", dal greco \"baktron\" = bastone + \"sauros\" = lucertola) \u00e8 stato considerato l'antenato di tutti gli adrosauri. In realt\u00e0, venne fatta molta confusione quando furono scoperti i fossili, e parte del materiale fu successivamente attribuita agli adrosauridi \"Mandschurosaurus\" e \"Gilmoreosaurus\". Ora si ritiene che \"Bactrosaurus\" sia una specie primitiva di lambeosaurino, dal momento che come tutti i rappresentanti di questa sottofamiglia possedeva le vertebre dorsali e caudali molto allungate. Il cranio, per\u00f2, mancava della tipica cresta cava. Il bactrosauro possedeva anche numerose caratteristiche primitive tipiche degli iguanodonti evoluti come \"Equijubus\": ad esempio, il bactrosauro aveva tre denti \"nascosti\" per ogni dente visibile, piccoli denti mascellari e, in generale, un'insolita corporatura robusta per un adrosauro.\nHabitat.\nProbabilmente il bactrosauro era un dinosauro di medie - grandi dimensioni (lungo sei - sette metri, alto circa due - tre metri e pesante una tonnellata o pi\u00f9), che vagava in branchi per le pianure aride della Mongolia e della Cina, e viveva accanto al primitivo dinosauro struzzo \"Archaeornithomimus\", al predatore \"Alectrosaurus\" e ad alcuni segnosauri. Sei scheletri parziali di \"B. johnsoni\" sono stati dissotterrati in Mongolia e in Cina, mentre un'altra specie ascritta a questo genere, \"B. prynadai\", dell'Asia centrale, \u00e8 considerata un \"nomen dubium\"."}
{"id": "592209", "revid": "648716", "url": "https://it.wikipedia.org/wiki?curid=592209", "title": "Classe Upholder", "text": "La classe Upholder \u00e8 un classe di sottomarini Diesel-elettrici sviluppata dal Regno Unito negli anni ottanta. Dismessi dalla Royal Navy nel 1994, sono stati ceduti al Canadian Forces Maritime Command (MARCOM), per essere ufficialmente commissionati nel 2000 come classe Victoria.\nLa classe di sottomarini a propulsione Diesel-elettrica \"Upholder\" \u00e8 stata l'ultima della tradizione britannica, e porta il nome della pi\u00f9 famosa ed efficiente delle unit\u00e0 subacquee inglesi, il leggendario HMS \"Upholder\" (P37) del comandante Wanklin. \nQuesta serie di 4 unit\u00e0, che avrebbero dovuto affiancare la classe nucleare Trafalgar e sostituire la classe Oberon, vecchia ma ancora efficiente, sono state ideate negli anni ottanta, ma hanno avuto una vita travagliatissima, con la messa in riserva per risparmiare sul bilancio, e poi la vendita, ancora nuove, al Canada (e l'affitto di un'importante base navale). \nGli \"Upholder\" canadesi, ribattezzati classe \"Victoria\" ed impiegati in sostituzione dei vecchi \"Oberon\", hanno avuto alcuni seri problemi ed incidenti.\nNel Regno Unito, con la classe \"Upholder\" \u00e8 terminato lo sviluppo di sottomarini \"convenzionali\", dedicandosi solo alle unit\u00e0 nucleari."}
{"id": "592211", "revid": "785863", "url": "https://it.wikipedia.org/wiki?curid=592211", "title": "Battaglia di Bespin", "text": ""}
{"id": "592213", "revid": "6066", "url": "https://it.wikipedia.org/wiki?curid=592213", "title": "Otto Von Gierke", "text": ""}
{"id": "592217", "revid": "31886", "url": "https://it.wikipedia.org/wiki?curid=592217", "title": "Arte partecipata", "text": "L'arte partecipata (o partecipativa) usa un approccio al fare arte che coinvolge direttamente il pubblico nel processo creativo, autorizzandolo a divenire coautore, \"editor\" e osservatore dell'opera medesima. \nCaratteristiche.\nL'intento dell'arte partecipata \u00e8 quello di sfidare quella modalit\u00e0 dominante di fare arte, tipica dell'occidente, per la quale una piccola classe di artisti crea mentre il pubblico recita il ruolo passivo di osservatore o consumatore, acquirente - nel supermercato dell'arte - dell'opera dei professionisti. Questa forma d'arte risulta incompleta quando non comprenda una interazione fisica degli spettatori. \nAlcune opere su commissione, che hanno reso nota l'arte partecipativa, sono il teatro dell'oppresso di Augusto Boal e gli happening di Allan Kaprow.\nUn lavoro artistico, che sia interattivo e partecipato, pu\u00f2 essere definito di arte partecipativa e pu\u00f2 anche essere categorizzato con termini quali arte relazionale, pratica sociale e nuova forma d'arte pubblica.\nL'arte tradizionale e l'arte tribale sono in qualche modo considerate forme d'arte partecipativa, nel senso che - alla loro creazione - hanno preso parte molti o tutti i membri della societ\u00e0. Come scrisse l'etno-musicologo Bruno Nett, il gruppo tribale \"non ha specializzazione o professionalit\u00e0; la sua divisione di compiti dipende quasi esclusivamente dal sesso o - occasionalmente - dall'et\u00e0 e soltanto raramente vengono inclusi individui abili in misura distintiva in qualche tecnica\u2026 le stesse composizioni musicali sono note a tutti i membri del gruppo ed esiste una bassa specializzazione nella composizione, nell'esecuzione o nella creazione degli strumenti musicali\".\nNell'edizione Autunno/Inverno dell'Oregon Humanities Magazine, lo scrittore Eric Gold descrive \"una tradizione artistica chiamata \"social practice\", che fa riferimento ad opere d'arte nelle quali l'artista, il pubblico e le loro reciproche interazioni sono il medium. Mentre un pittore usa pigmenti e tele e uno scultore adopera legno o metallo, l'artista d'arte sociale \u00e8 solito creare scenari nei quali il pubblico viene invitato a partecipare. Sebbene i risultati possano essere documentati tramite fotografie, video o simili, il lavoro artistico consiste pienamente nelle interazioni che sorgono dal coinvolgimento del pubblico con l'artista e con il contesto\"."}
{"id": "592218", "revid": "1516566", "url": "https://it.wikipedia.org/wiki?curid=592218", "title": "Classe U (sommergibile)", "text": "Le classi di sommergibili U e la versione migliorata furono concepite (la 'U') come sommergibili bersagli per la marina militare britannica nei tardi anni trenta.\nCaratteristiche tecniche.\nVista la riuscita del naviglio e la sua economicit\u00e0, con l'avvento della Seconda guerra mondiale fu naturale che si pensasse anche alla loro conversione in sommergibili d'attacco. Le unit\u00e0 delle 2 classi operarono in acque costiere, data la loro ridotta autonomia (anche di fuoco: 4 tubi lanciasiluri a prua, ciascuno dotato di due siluri e 1 cannone da 76mm), ma possedevano un'eccellente maneggevolezza, erano piccole, in una parola esse, a differenza dei grandi sottomarini oceanici della Royal Navy, erano unit\u00e0 ideali per muoversi nel Mediterraneo.\nServizio.\nNel Mediterraneo, attaccando da Malta il traffico navale dell'Asse, ottennero di pi\u00f9, pur pagando con pesanti perdite operative tale lavoro. Tra le 19 unit\u00e0 perse, di cui 13 proprio nel Mediterraneo, il sommergibile HMS \"Upholder\" del trentenne comandante Malcolm Wanklin era l'unit\u00e0 pi\u00f9 prestigiosa: affond\u00f2 84.000 tonnellate di naviglio tra il 1941 e il tardo 1942, quando venne affondata a sua volta dalla torpediniera italiana \"Pegaso\".\nTra i suoi successi, l'affondamento di 3 transatlantici usati per il trasporto truppe, tra cui, il 25 maggio 1941 l'italiano \"Conte Rosso\", 2 sommergibili, 1 cacciatorpediniere e il siluramento dell'incrociatore \"Garibaldi\", che per\u00f2 riusc\u00ec a sopravvivere ai due siluri incassati.\nSommergibili.\nRegno Unito.\n10 battelli furono ordinati l'11 marzo 1940:\n12 battelli furono ordinati il 23 agosto 1940:\nUlteriori 12 battelli furono ordinati il 12 luglio 1941:"}
{"id": "592220", "revid": "1968719", "url": "https://it.wikipedia.org/wiki?curid=592220", "title": "Valentina Visconti", "text": "Biografia.\nGiovinezza.\nRimasta orfana di madre, fu cresciuta e educata a Pavia dalla nonna Bianca di Savoia. Nel 1385 il padre Gian Galeazzo Visconti, diventato \"Signore di Milano\", decise di maritare la figlia a Luigi di Valois, duca d'Orl\u00e9ans e fratello del re Carlo VI di Francia, per rafforzare la sua posizione politica con il paese transalpino. Il 25 novembre del 1386, con dispensa del papa (in quanto i due sposi erano cugini di primo grado) fu stipulato il contratto matrimoniale: la sposa portava in dote la Contea di Asti, la Contea di Vertus, 450\u00a0000 fiorini, gioielli per 75\u00a0000 fiorini e la successione milanese. Gian Galeazzo imped\u00ec per\u00f2 a sua figlia di lasciare Milano, accampando scuse sulla sua giovane et\u00e0 (Isabella aveva quindici anni) e il rito nuziale fu officiato solamente per procura a Milano l'8 aprile del 1387.\nIn realt\u00e0 era solamente uno stratagemma per prendere tempo, nella speranza che la sua nuova moglie Caterina Visconti, attendesse un figlio, cos\u00ec da poter modificare il contratto matrimoniale. Il 7 settembre 1388, infatti, nacque Giovanni Maria e, mentre si procedeva alla revisione delle clausole nuziali, Valentina fu inviata a raggiungere il marito, sotto scorta del cugino paterno Amedeo VII di Savoia, detto il \"Conte Rosso\" e di Francesco I Gonzaga, capitano del popolo di Mantova, con un ingente anticipo sulla dote, comprendente 200.000 fiorini d'oro, monili, pietre e stoffe preziose. Durante il suo viaggio fece sosta ad Alessandria, Asti e Chieri.\nMatrimonio.\nIl matrimonio si celebr\u00f2 a Melun il 17 agosto del 1389. La cugina Isabella di Baviera, figlia di Taddea Visconti e Stefano II di Baviera, intanto aveva sposato Carlo VI, futuro re di Francia. Le due cugine coabitarono a Vincennes prima di trasferirsi a Parigi. In questo periodo Valentina ebbe tre figli di cui due morti prematuramente. Anche i primi due figli della cugina Isabella ebbero vita breve.\nPazzia di Carlo VI.\nI lutti dei primi due figli di Isabella di Baviera generarono in Carlo VI la convinzione che sulla sua discendenza incombesse una maledizione, portandolo ad una sindrome maniaco-depressiva non attenuata neppure dalla nascita degli altri figli. Questo stato psicologico degener\u00f2 sempre di pi\u00f9 e nell'agosto del 1392, Carlo VI fu colto da un delirio omicida: uccise alcuni dei suoi cavalieri, mettendo in fuga il fratello Luigi. Il raptus fu utilizzato da Isabella per avviare una campagna di accuse contro la cognata, imputata d'avere tramato e \"stregato\" il marito nell'intento di delegittimarlo ed assicurare il trono al proprio coniuge.\nEsilio.\nPer proteggere la moglie dalla diffusa ostilit\u00e0 e dalla politica francese anti-viscontea, nel marzo del 1396 Luigi la trasfer\u00ec ad Asni\u00e8res, ove le faceva brevi visite nelle pause di ampliamento del Castello di Blois. Durante questo periodo nacquero altri quattro figli: Filippo nel 1396, Giovanni nel 1399, Maria nel 1401 e Margherita nel 1406. L'allontanamento di Valentina coincise con l'abbandono dell'alleanza con Gian Galeazzo Visconti in cambio di quella franco-fiorentina del 29 settembre 1396. Da Asni\u00e8res, Valentina si trasfer\u00ec a Blois nel 1400. Il marito Luigi trasform\u00f2 il castello in una vera fortezza, perch\u00e9 la contea era praticamente accerchiata dalle province dei Duchi di Borgogna. Nel 1402 il padre Gian Galeazzo mor\u00ec a causa della peste e nel ducato milanese il suo posto fu preso dalla moglie Caterina, matrigna della Duchessa d'Orl\u00e9ans.\nAssassinio di Luigi d'Orleans.\nLe mire sul trono di Francia da parte dei Duchi di Borgogna si fecero sempre pi\u00f9 pressanti e questo port\u00f2 ad alcuni anni di lotte e trame per la supremazia del regno. Quando al duca di Borgogna Filippo l'Ardito successe il figlio Giovanni senza Paura, le pressioni si fecero sempre pi\u00f9 insistenti. Le prime trame coincisero con il matrimonio del delfino Luigi di Guienna con Margherita di Borgogna, figlia di Giovanni senza Paura. Ma le aperte ostilit\u00e0 sfociarono nel luglio del 1405, quando Giovanni sferr\u00f2 l'attacco a Parigi e i reali furono costretti a abbandonare la capitale per Melun, dove insediarono un governo provvisorio. Il Delfino, nel tentativo di raggiungere i genitori, fu preso in ostaggio dal suocero Giovanni. Dopo due mesi, Isabella e Luigi rientrarono a Parigi, ma senza pi\u00f9 alcun potere effettivo perch\u00e9 il 26 gennaio 1406 il Duca di Borgogna si fece proclamare reggente per il Delfino. Il 23 novembre 1407 la regina Isabella partor\u00ec il suo dodicesimo e ultimo figlio, che mor\u00ec poche ore dopo. Appresa la notizia, il cognato Luigi si rec\u00f2 in visita a palazzo, ma, nei pressi della porta Barbette, l'attendevano i sicari mandati da Giovanni, che temeva un'eventuale rivendicazione del regno da parte sua, e lo assassinarono.\nMorte.\nLe investigazioni del prevosto di Parigi giunsero alla verit\u00e0 e Giovanni senza Paura confess\u00f2 di essere stato il mandante. Bench\u00e9 fosse biasimato da tutti (incluso il consiglio di reggenza, che prometteva di perseguire il colpevole) non fu preso alcun provvedimento: anzi, ogniqualvolta il Duca di Borgogna si presentava a Parigi era accolto con tutti gli onori, nonostante il fatto che Valentina, la vedova di Luigi ne chiedesse una esemplare punizione.\nL'assassinio del marito precluse a Valentina qualsiasi sviluppo futuro. Fu il motto coniato dalla giovane vedova, che mor\u00ec a trentotto anni il 4 dicembre 1408, al Castello di Blois, molto delusa, perch\u00e9 qualche mese prima ad Amiens, il crimine di Giovanni senza Paura era stato giustificato da un'assemblea che aveva rivolto odiose accuse alla vittima. Valentina lasci\u00f2 quattro figli, Carlo, quattordicenne, sposo della cugina Isabella e futuro padre del re Luigi XII, che raccolse intorno a s\u00e9 il partito orleanista, Filippo di dodici anni, Giovanni di otto anni e Margherita di due soli anni.\nValentina \u00e8 sepolta nella basilica di Saint-Denis, il sacrario dei Re di Francia.\nDiscendenza.\nDal matrimonio tra Valentina Visconti e Luigi I d'Orl\u00e9ans nacquero:"}
{"id": "592221", "revid": "22356", "url": "https://it.wikipedia.org/wiki?curid=592221", "title": "Bactrosaurus", "text": ""}
{"id": "592228", "revid": "21880", "url": "https://it.wikipedia.org/wiki?curid=592228", "title": "Carmona", "text": ""}
{"id": "592230", "revid": "21880", "url": "https://it.wikipedia.org/wiki?curid=592230", "title": "Carmona bonsai", "text": ""}
{"id": "592233", "revid": "392684", "url": "https://it.wikipedia.org/wiki?curid=592233", "title": "Classe U-209", "text": "I sottomarini diesel-elettrici U-209 o Type 209, sviluppati dalla Howaldtswerke-Deutsche Werft, pi\u00f9 che una classe costituiscono una famiglia di sottoclassi dall'aspetto proteiforme, in quanto il dislocamento, come anche conseguentemente le dimensioni, varia tra le 650 e le oltre 1500 tonnellate, dando a questi battelli una classificazione tra i sommergibili medio-leggeri. Il normale disegno riguarda comunque un vascello tra le 1000 e le 1200 tonnellate, armato di 8 tubi lanciasiluri a prua, con i siluri al loro interno e una ricarica completa nella sala di lancio. Il loro compito principale \u00e8 la lotta antinave. Il sottomarino Tipo 209 \u00e8 realmente piccolo e difficile da tracciare come dimostrato dal \"San Louis\" della marina argentina, che nella Guerra delle Falkland attacc\u00f2 due unit\u00e0 nemiche e forse anche un sottomarino britannico senza risultati ma senza nemmeno essere mai colpito dalla reazione della pi\u00f9 potente marina dedicata prevalentemente al ruolo ASW dell'Europa. Il 21 aprile 2021 il sottomarino 402 Nanggala della marina indonesiana con 53 uomini a bordo, \u00e8 scomparso al largo dell'sola di Bali, in un punto in cui il fondale \u00e8 di 600 metri. Il mezzo era impegnato in esercitazioni con siluri; data la profondita del fondale in quel punto, alla data del 22 aprile sembrano scarse le possibilit\u00e0 di una sopravvivenza allo schiacciamento.\nIl progetto di questi sottomarini venne sviluppato alla fine degli anni sessanta con oltre 50 unit\u00e0 vendute a clienti di quasi ogni continente, come Grecia, Turchia, Argentina, Cile, Brasile, Per\u00f9, Colombia, Ecuador, Venezuela, India, Indonesia, Corea del Sud, Sudafrica, a dimostrazione della bont\u00e0 del progetto di questo sottomarino, vero punto di riferimento del mercato tra gli anni settanta e la fine del decennio successivo.\nCaratteristiche.\nI sottomarini \"Type 209\" sono generalmente armati con 14 siluri con alcune unit\u00e0 di Grecia, Turchia e Corea del Sud che sono predisposte per il lancio di missili antinave Harpoon ed \u00e8 inoltre possibile aggiornare questi battelli con il sistema AIP.\nLe sottoclassi.\nQuesti battelli sono stati prodotti in cinque sottoclassi: 209/1100, 209/1200, 209/1300, 209/1400 e 209/1500.\nIl Portogallo ha ordinato ultimamente due battelli del tipo \"U-209PN\" attualmente considerati del Tipo 214.\nDi questi sottomarini, ne sono stati costruiti anche con delle varianti: tre, per Israele, costituiscono la \"classe Dolphin\" e, pur essendo molto simili alla \"classe U-212\", derivano direttamente dalla \"classe U-209\", con varie modifiche e miglioramenti, e non hanno una propulsione AIP, ma diesel-elettrica tradizionale. Si dice che i sommergibili israeliani dispongano anche di missili nucleari, lanciabili dai tubi lanciasiluri, affermazione non verificabile, giacch\u00e9 lo Stato ebraico si rifiuta di entrare nel TNP e di sottoporsi alle ispezioni dell'AIEA; comunque i tubi lanciasiluri delle unit\u00e0 israeliane sono stati modificati per potere lanciare i missili Harpoon e Popeye e questi ultimi missili sono in grado di essere armati con testate nucleari. Le unit\u00e0 israeliane sono dotate di quattro tubi lanciasiluri in pi\u00f9 di quelle italo-tedesche e, a loro volta, questi tubi lanciasiluri hanno un diametro maggiore di 4,5 pollici rispetto a quelli da 21 pollici; il sospetto \u00e8 che da questi tubi possa essere lanciato un veicolo idoneo a trasportare in superficie i missili Popeye per poi lanciarli.\nMarina di appartenenza.\nLa prima Marina ad acquistare questi battelli fu quella greca che ne mise in servizio due del Tipo 209/1100 e quattro del Tipo 209/1200.\nIl maggiore acquirente di questi sottomarini \u00e8 stata la Turchia nella cui Marina operano sei battelli Tipo 209/1200, ordinati tra il 1976 e il 1990, ed otto del Tipo 209/1400 ordinati tra il 1994 e il 2007. Attualmente la Marina Turca \u00e8 quella che maggiormente al mondo utilizza battelli di progettazione tedesca.\nLa Marina Argentina successivamente agli \"U-209\" ha stipulato con i cantieri Nordseewerke un contratto per sei sottomarini Classe TR-1700, due dei quali costruiti in Germania e quattro da realizzare su licenza in Argentina, ma per i battelli da costruire in argentina la costruzione venne avviato solo per due, che vennero smantellati prima del completamento.\nType 209-1200.\nIl sottomarino ARA \"Salta\" (S-31) \u00e8 stato sottoposto a lavori di ammodernamento tra il 1988 e il 1995 e successivamente tra il 2004 e il 2005; il gemello ARA \"San Luis\" (S-32) \u00e8 fuori servizio dal 1997 dopo non avere completato i lavori di manutenzione e revisione. Il suo ammodernamento \u00e8 stato nuovamente preso in considerazione.\nType 209-1300.\n - Classe Sabalo"}
{"id": "592235", "revid": "1564499", "url": "https://it.wikipedia.org/wiki?curid=592235", "title": "Lingua martuthunira", "text": "La lingua martuthunira era una lingua pama-nyunga dell'Australia, diffusa in passato nell'Australia Occidentale.\nDistribuzione geografica.\nIl martuthunira \u00e8 una lingua estinta, attestata nella regione di Pilbara. Dall'indagine nazionale sulle lingue indigene del 2004 risultavano 5 locutori, ma nel successivo censimento del 2006 non sono stati rilevati locutori.\nNome.\nIl nome \"Martuthunira\", pronunciato dai parlanti nativi, significa \"quelli che vivono attorno al Fortescue River\". Ha molte varianti ortografiche, tra cui: Maratunia, Mardadhunira, Mardathon, Mardathoni, Mardathoonera, Mardatuna, Mardatunera, Mardudhoonera, Mardudhunera, Mardudhunira, Mardudjungara, Marduduna, Mardudunera, Marduthunira, Mardutunera, Mardutunira, Marduyunira, Martuthinya e Martuyhunira.\nConsonanti.\nL'occlusiva laminare ha un allofono sonoro tra le vocali.\nTra le vocali, l'occlusiva dentale pu\u00f2 diventare , , , , , . In alcune parole una realizzazione particolare viene sempre usata, in altre vi \u00e8 una variazione libera.\nL'occlusiva alveolare ha un allofono sonoro dopo una nasale. Capita tra vocali solo in una manciata di parole, probabilmente tutti prestiti, che ha un periodo di chiusura pi\u00f9 lungo delle altre occlusive .\nL'occlusiva retroflessa ha un allofono sonoro dopo una nasale e un allofono palatale tra le vocali.\nOltre agli allofoni sonori menzionati sopra, le occlusive sono di solito sorde e non aspirate.\nLe laterali allofone pre-occlusive quando capitano in una coda sillabica.\nLa rotica alveolare \u00e8 una monovibrante tra vocali, e solitamente un trillo monosillabico alla fine.\nLa semivocale palatale potrebbe venire eliminata all'inizio , ma la caduta equivalente di prima dell'iniziale \u00e8 rara.\nVocali.\n risulta di solito , anche se si pu\u00f2 trovare come vicino alle consonanti palatali e come vicino a , o .\n si realizza come in sillabe a morfema iniziale, da tutte le altre parti.\n si realizza come nelle sillabe toniche, e in sillabe atone. viene affrontato a gradi di variazione quando si \u00e8 vicini a consonanti laminari, pi\u00f9 anteriorizzato quando preceduta da una consonante. Ha un allofono arrotondato quando \u00e8 seguito da .\n \u00e8 di solito , ma viene abbassato a quando preceduto da una consonante laminare.\n \u00e8 di solito quando \u00e8 tonico, quando \u00e8 atono. In seguito ad una consonante laminale, ancora di pi\u00f9 dopo dentali e palatali, viene anteriorizzato verso . Se preceduto da e seguito da una consonante velare, viene realizzato come .\n di solito viene reso semplicemente come .\nFonotattica.\nTutte le parole Martuthunira cominciano con una delle seguenti consonanti, dalla pi\u00f9 alla meno frequente:. Questo consiste solo di occlusive periferiche e laminari, nasali e semivocali. Le parole potrebbero terminare in vocale o uno degli .\nGrammatica.\nAccumulo dei casi.\nIl Martuthunira presenta l'accumulo dei casi, dove i nomi prendono pi\u00f9 suffissi dei casi per accordo. Ad esempio:"}
{"id": "592237", "revid": "92723", "url": "https://it.wikipedia.org/wiki?curid=592237", "title": "Philip Sidney", "text": "Fu una delle figure pi\u00f9 importanti dell'et\u00e0 elisabettiana, famoso, tra le altre cose, per aver scritto la raccolta di sonetti e canzoni \"Astrophil e Stella\".\nBiografia.\nNato nel Kent, era figlio di Henry Sidney e Mary Dudley e quindi rampollo di una delle famiglie nobiliari inglesi pi\u00f9 importanti dell'epoca. Suo zio materno, Robert Dudley, negli anni ottanta fu il pi\u00f9 importante favorito di Elisabetta I d'Inghilterra, prima di essere bandito. Sidney studi\u00f2 all'Universit\u00e0 di Oxford, ma non si laure\u00f2. Dal 1572 al 1575 viaggi\u00f2 in Europa, prima per negoziare il matrimonio tra la regina e il duca di Alen\u00e7on in Francia, poi per incontrare vari intellettuali e politici in Germania, Italia e Austria.\nSi occup\u00f2 attivamente della politica del suo paese: difese l'operato del padre (Henry) in Irlanda; cerc\u00f2 di duellare contro Edward de Vere a causa delle loro opinioni contrastanti sul matrimonio della regina (che imped\u00ec il duello e costrinse Sidney a ritirarsi dalla corte). Molto importante fu il suo apporto alla letteratura, in quanto fu tra i pi\u00f9 vivaci intellettuali del suo tempo. Edmund Spenser gli dedic\u00f2 \"The Shepheardes Calender\" e Giordano Bruno gli dedic\u00f2 lo \"Spaccio de la bestia trionfante\" (1584) e il \"De gli eroici furori\" (1585).\nNel 1583 divent\u00f2 cavaliere e si spos\u00f2 con Frances Walsingham. Trasferitosi in Francia, fu tra i sostenitori della causa protestante. Fu nominato governatore di Vlissingen e combatt\u00e9 alcune battaglie nei Paesi Bassi. Fu vittima dell'assedio di Zutphen. Dopo dei funerali grandiosi, fu sepolto nella Cattedrale di Saint Paul.\nInfluenza (\"Apologia della poesia\").\nL'influenza di sir Philip \u00e8 ben visibile nella storia della critica letteraria inglese fin dalla pubblicazione dell\"'Apologia\". Uno degli esempi maggiori \u00e8 costituito dal lavoro di un grande poeta, Percy Bysshe Shelley.\nSidney patriota.\nLa morte di sir Sidney nelle Fiandre serv\u00ec da imbeccata ai tanti poeti inglesi che cercavano di portare avanti una concezione patriottica della letteratura inglese. La sua morte prematura fu accolta con sgomento da tutti gli aristocratici britannici. I maggiori poeti dell'epoca, tra cui Edmund Spenser e Ben Jonson, gli dedicarono una grande quantit\u00e0 di elegie, che accrebbero notevolmente la sua fama. Nelle elegie, oltre alle virt\u00f9 effettivamente proprie di Sidney, si aggiunsero particolari leggendari che crearono attorno alla sua figura un'aura quasi di santit\u00e0.\nLe leggende sul suo conto furono riprese da Fulke Greville, che ne scrisse una biografia quasi agiografica: \"Vita dell'illustre Sir Philip Sidney\", pubblicata solo nel 1652. Questa sua figura mitizzata fino all'Ottocento fu vista come un modello \u00ab\"di ci\u00f2 che un inglese dovrebbe essere\"\u00bb. La strumentalizzazione della morte di Sidney fu utile sia per la costruzione di un mito letterario sia per legittimare la \"guerra giusta\" condotta dalla regina Elisabetta contro i Paesi Bassi (la guerra degli otto anni)."}
{"id": "592243", "revid": "287204", "url": "https://it.wikipedia.org/wiki?curid=592243", "title": "Ferruccio Ghinaglia", "text": "\u00c8 stato il fondatore e il principale dirigente della federazione pavese del Partito Comunista d'Italia nel 1921. Fu ucciso da un gruppo di fascisti nello stesso anno, diventando uno dei primi martiri antifascisti italiani.\nBiografia.\nDi famiglia contadina, si distinse gi\u00e0 al liceo (a Cremona) come fervente socialista e antimilitarista sulle pagine del giornale \"Lo Studente\", circostanza che gli procurer\u00e0 alcune difficolt\u00e0 con la polizia (era allora in corso la Prima guerra mondiale).\nGiunse a Pavia nel 1917, studente di Medicina e vincitore di un posto di alunno nel collegio universitario Ghislieri, ma fu poco dopo chiamato a svolgere il servizio militare. Riusc\u00ec in seguito a riallacciare i contatti coi suoi compagni cremonesi e a riprendere il suo posto nell'attivit\u00e0 politica nella Federazione Giovanile Socialista.\nNel 1920 era gi\u00e0 rientrato a Pavia, dove ricopriva la carica di segretario provinciale della giovent\u00f9 socialista, quando scoppi\u00f2 un'importante vertenza bracciantile in Lomellina, che segu\u00ec attentamente insieme ai giovani socialisti della zona e sulle pagine del giornale, da lui fondato, \"Vedetta Rossa\". Ghinaglia organizz\u00f2 squadre di \"ciclisti rossi\" costituiti da giovani militanti che operavano come staffette durante i duri scioperi nelle campagne.\nNell'autunno 1920 anche gli operai di Pavia parteciparono al movimento nazionale di occupazione delle fabbriche organizzato dalla FIOM. I giovani socialisti guidati da Ghinaglia e da Mario Lanfranchi presero parte alla lotta ma anche al dibattito amaro che segu\u00ec, sul giudizio da dare su quella che i giovani rivoluzionari videro come una sconfitta del tentativo di \"fare come in Russia\", costituendo una repubblica basata sui soviet. La responsabilit\u00e0 storica della mancata occasione rivoluzionaria ricade secondo Ghinaglia sul tradimento dei dirigenti riformisti e della Confederazione Generale del Lavoro (CGL) e sull'inettitudine ed indecisione dei capi massimalisti.\nLa gran parte della giovent\u00f9 socialista pavese era infatti gi\u00e0 orientata verso la frazione comunista di Bordiga e del gruppo torinese dell\"'Ordine Nuovo\" (la FGSI di Pavia aderisce alla Terza Internazionale il 31 ottobre 1920) e Ghinaglia fu in prima fila nella battaglia congressuale contro le linee riformiste o massimaliste, a cui contrappose la sua scelta di adesione al bolscevismo leninista. Fu il principale rappresentante nella provincia dell'ala sinistra del PSI e dopo la scissione di Livorno del 21 gennaio 1921 sar\u00e0 il fondatore e il primo dirigente del PCd'I a Pavia, dove fonda il giornale comunista \"Falce e Martello\". Partecip\u00f2 inoltre alla fondazione del PCd'I a Cremona assieme ai compagni Rosolino Ferragni e Dante Bernamonti.\nIl 21 aprile cadde vittima di una vendetta fascista, presso il Ponte Coperto sul Ticino. Gli fu fatale un colpo di rivoltella alla testa. Le squadre mussoliniane che imperversavano nella provincia (in particolare nelle sue zone rurali) trovavano ancora difficolt\u00e0 ad espugnare il capoluogo, anche grazie alla resistenza opposta dai comunisti, dai socialisti e dalla Camera del Lavoro. Ghinaglia era uno degli assertori della necessit\u00e0 di un'opposizione strenua alla violenza e alla prepotenza fascista e contribu\u00ec all'organizzazione di squadre di giovani comunisti e di ragazzi dei rioni popolari che si contrapponevano alle camicie nere.\nLa sua uccisione, ad opera di studenti universitari del Fascio di Pavia, gener\u00f2 un moto di sdegno popolare che culmin\u00f2 nel gigantesco funerale che attravers\u00f2 le vie della citt\u00e0 il giorno successivo all'omicidio politico (che rester\u00e0 impunito). La salma venne in seguito trasportata al cimitero di Cremona in una tomba adornata da un monumento che rappresenta Ferruccio Ghinaglia in posa oratoria.\nLa memoria.\nDurante la guerra di liberazione il 288\u00ba raggruppamento SAP operante nel cremonese fu intitolato a suo nome.\nOggi Ferruccio Ghinaglia \u00e8 ricordato nella toponomastica pavese e cremonese e vicino al luogo della sua morte \u00e8 stato posto un busto che ne ricorda il sacrificio.\nLa IV conferenza provinciale dei Giovani Comunisti (giovani del Partito della Rifondazione Comunista) tenutasi il 2 giugno 2006 ha intitolato per acclamazione a Ferruccio Ghinaglia la Federazione pavese di questa organizzazione.\nUna squadra di \"calcio popolare\" a Pavia \u00e8 intitolata a Ferruccio Ghinaglia.\nIn occasione del centesimo anniversario della morte si \u00e8 svolto a Pavia un convegno, organizzato dal Collegio Ghislieri in onore del suo ex alunno, presieduto dagli studiosi dell'antifascismo Elisa Signori e Pierangelo Lombardi.\nA poca distanza dal luogo della morte di Ghinaglia \u00e8 stata aperta nel 2021 una sede politica di Sinistra Classe Rivoluzione denominata Circolo Ghinaglia."}
{"id": "592244", "revid": "1573940", "url": "https://it.wikipedia.org/wiki?curid=592244", "title": "Albisaurus", "text": "Albisaurus \u00e8 un genere di dinosauri ornitischi di identit\u00e0 incerta, noto soltanto attraverso fossili incompleti risalenti al Cretacico superiore, rinvenuti nella Repubblica Ceca.\nDescrizione.\nNel 1893 il paleontologo ceco Antonin Fritsch (o Fri\u010d, secondo la grafia slava), scopr\u00ec una scaglia dermica e la classific\u00f2 come appartenente ad una nuova specie di dinosauro che chiam\u00f2 \"Albisaurus scutifer\". Nel 1905 trov\u00f2 un altro reperto, un frammento di un osso indeterminato, che attribu\u00ec ad una seconda specie, l\"'Albisaurus albinus\". Sebbene un tempo fossero entrambe classificate fra gli Iguanodontidae, le due specie rimangono \"nomina dubia\", in quanto i reperti sono talmente generici che ormai si tende a ritenerli come non appartenenti a dinosauri."}
{"id": "592247", "revid": "486946", "url": "https://it.wikipedia.org/wiki?curid=592247", "title": "Cirdan", "text": ""}
{"id": "592248", "revid": "10929", "url": "https://it.wikipedia.org/wiki?curid=592248", "title": "Hiromi", "text": ""}
{"id": "592252", "revid": "446353", "url": "https://it.wikipedia.org/wiki?curid=592252", "title": "Classe Oberon", "text": "La classe Oberon \u00e8 stata una serie di sottomarini diesel-elettrici della Royal Navy britannica, il cui progetto era basato sulla precedente classe Porpoise. Entrati in servizio a partire dal 1960, vennero costruiti 13 esemplari per la marina britannica mentre altri quattordici vennero ceduti a marine militari di altri paesi: sei unit\u00e0 alla Royal Australian Navy, tre alla Royal Canadian Navy (poi Canadian Forces Maritime Command) seguite da ulteriori due precedentemente nella Royal Navy. Tre unit\u00e0 operarono anche nella Marinha do Brasil e due nell'Armada de Chile.\nMolte delle unit\u00e0 della classe sono sopravvissute anche in seguito alla fine del loro servizio attivo: nel 2006 sette di queste erano utilizzate come museo, due conservate in parte come monumenti mentre altre cinque si trovavano in attesa di essere convertite in navi museo o in attesa di una decisione riguardo al loro futuro. "}
{"id": "592258", "revid": "1719883", "url": "https://it.wikipedia.org/wiki?curid=592258", "title": "Rami", "text": ""}
{"id": "592259", "revid": "767487", "url": "https://it.wikipedia.org/wiki?curid=592259", "title": "Classe Agosta", "text": "La classe Agosta \u00e8 una classe di sottomarini d'attacco a propulsione convenzionale di concezione francese della fine degli anni 70; realizzata dalla DCNS, succede alla classe Daphn\u00e9 e precede la classe Scorp\u00e8ne. Una versione migliorata, denominata Agosta 90B, dotata della propulsione AIP di tipo \"MESMA\" (Module d'Energie Sous-Marine Ana\u00e9robie), \u00e8 stata realizzata per l'esportazione negli anni 90.\nStoria.\nQuattro unit\u00e0 di questa classe sono state costruite per le forze sottomarine della Marine nationale nel quadro della legge di programmazione 1970-1975. Disarmati tra il 1997 e il 2001, essi sono gli ultimi sottomarini a propulsione convenzionale della marina francese.\nL'ultimo della serie, l'Ouessant, \u00e8 stato riarmato nel 2005, dopo dei lavori all'arsenale di Brest, per essere prestato, poi ceduto, alla Marina reale malese. Quest'ultima, che aveva acquistato due sottomarini della classe Scorp\u00e8ne al consorzio DCNS/IZAR, l'ha utilizzato per formare i suoi equipaggi presso la base navale di Brest, con il concorso della societ\u00e0 NAVFCO.\nLa marina spagnola ha costruito, con l'aiuto tecnico francese, quattro Agosto all'inizio degli anni 80 utilizzando dell'elettronica francese e i siluri di produzione francese L5, F17 e E18. Nell'Armada Espa\u00f1ola sono denominate classe Galerna o classe S-70 e sono sostituite dalla classe S-80.\nIl Pakistan ha acquisto, nel 1978, due unit\u00e0, all'origine destinate al Sudafrica, ma sotto embargo a causa dell'apartheid. In seguito la Marina militare del Pakistan ha ordinato tre Agosta 90B, che sono stati venduti per 825 milioni di euro nel 1994. Sembrerebbe che questo contratto abbia stato oggetto di \"retrocommissioni\" (\"affaire Karachi\"). Il primo della serie \u00e8 stato costruito da DCNS a Cherbourg; gli altri due sono stati assemblati a Karachi, con l'assistenza tecnica francese. L'ultimo, l'S139, \u00e8 stato equipaggiato direttamente della propulsione AIP di tipo \"MESMA\" (Module d'Energie Sous-Marine Ana\u00e9robie); Gli altri l'hanno avuto nel corso di un aggiornamento nel 2004. I due pi\u00f9 vecchi \"Agosta\" sono armati con i missili Harpoon al posto degli Exocet. La marina pakistana prevedeva si sostituirli con la classe U-214, che aveva avuto la preferenza rispetto alla classe Scorp\u00e8ne, tuttavia il contratto non si \u00e8 concretizzato e gli Agosta saranno sostituiti dalla classe S20 (type 041 o type 039A o classe Yuan).\nCaratteristiche.\nPi\u00f9 grandi dei sottomarini della classe Daphn\u00e9 (\"sous-marins \u00e0 hautes performances de 800 tonnes\"), la classe Agosta (\"sous-marins oc\u00e9aniques\") \u00e8 stata studiata per svolgere delle missioni su lunghe distanze. Le sorgenti di rumore, esterne e interne, sono state ridotte nella misura del possibile. Un miglioramento sostanziale rispetto ai \"Daphn\u00e9\" sono i quattro tubi lancia siluri che sono a ricarica rapida, possono lanciare indifferentemente siluri da 550 o 553 mm di diametro o missili a \"cambiamento di stato\" Exocet SM39 o delle mine."}
{"id": "592260", "revid": "110157", "url": "https://it.wikipedia.org/wiki?curid=592260", "title": "Astrophil e Stella", "text": "Astrophil e Stella (in inglese \"Astrophel and Stella\") \u00e8 una raccolta di poesie (108 sonetti e 11 canzoni) di sir Philip Sidney, pubblicata nel 1591. Tutti i componimenti raccontano l'amore di \"Astrophil\" (che significa letteralmente l\"'amante degli astri\", ma che gioca anche sul nome di Sidney) e \"Stella\" (che viene identificata con Penelope Devereux, primo amore del poeta).\nI componimenti non sono omogenei. L\"'io narrante\" varia spesso (da quello del poeta, a quello di Stella o di altri personaggi secondari); l'amore a volte \u00e8 visto in maniera molto positiva, altre volte \u00e8 un \"veleno\" o un \"inferno\". La figura di Stella, poi, \u00e8 ambigua. Alcuni critici vedono in lei la regina Elisabetta I d'Inghilterra, e il rapporto tra Astrophil e Stella sarebbe quindi quello tra il tipico cortigiano e la sua regina. Altri, ne fanno l'incarnazione della sapienza inseguita dal poeta-filosofo (secondo una tradizione antichissima).\nQuesta raccolta ha alcune analogie con il \"Canzoniere\" di Francesco Petrarca, tanto da far meritare a Sidney l'appellativo di \"English Petrarch\", ma sono molti di pi\u00f9 i punti di divergenza. Petrarca viene spesso parodiato, il lavoro dei petrarchisti precedenti messo in discussione. Inoltre il vocabolario di Sidney \u00e8 semplice e contiene pochissimi polisillabi."}
{"id": "592262", "revid": "21079", "url": "https://it.wikipedia.org/wiki?curid=592262", "title": "Saga Malauss\u00e8ne", "text": ""}
{"id": "592263", "revid": "767487", "url": "https://it.wikipedia.org/wiki?curid=592263", "title": "Il Vangelo secondo Matteo", "text": "Il Vangelo secondo Matteo \u00e8 un film del 1964, diretto da Pier Paolo Pasolini e incentrato sulla vita di Ges\u00f9 come \u00e8 descritta nel \"Vangelo secondo Matteo\".\nTrattando in maniera antidogmatica un argomento di carattere religioso, l'opera fece sensazione e scaten\u00f2 un aspro confronto intellettuale sulla stampa, proseguendo le non sopite polemiche per le accuse di vilipendio della religione e per i forti interventi censori che avevano condizionato l'uscita dell'episodio de \"La ricotta\", inserito nel film \"Ro.Go.Pa.G.\"\nTrama.\nRiproposizione fedele al Vangelo di Matteo della vita di Ges\u00f9 Cristo (con solo qualche lievissima inversione temporale), dall'annunciazione a Maria della nascita del figlio di Dio, al matrimonio con Giuseppe e la fuga in Egitto per sfuggire ad Erode e alla strage degli innocenti.\nDivenuto adulto, Ges\u00f9 affronta le prove nel deserto e dopo quaranta giorni di tentazioni, prosegue per Israele, in compagnia degli Apostoli, a predicare il suo verbo, compiendo miracoli.\nProcessato da Ponzio Pilato, viene condannato alla crocifissione e la resurrezione conclude la sua vita terrena.\nProduzione.\nIl regista utilizza attori non professionisti e comparse scelte tra la locale popolazione contadina. Molti gli amici del regista che parteciparono alle riprese e, tra questi, alcuni intellettuali di fama come Natalia Ginzburg, Alfonso Gatto ed Enzo Siciliano, oltre Ninetto Davoli, che debutta proprio in questo film. Il filosofo Giorgio Agamben, allora solo ventiduenne, ebbe anch'egli una parte nel film. Scelta particolare di Pasolini fu quella della madre Susanna per interpretare la Madonna anziana.\nLa figura di Cristo fu affidata al catalano Enrique Irazoqui allora sindacalista diciannovenne, in Italia per cercare appoggi alla lotta contro il regime franchista. Venne doppiato da Enrico Maria Salerno.\nIn occasione dei 50 anni del film al Festival di Venezia, Mauro Leonardi ha raccontato che nella prima versione del film Pasolini aveva ritratto un Ges\u00f9 senza Resurrezione e senza miracoli. Fu in ossequio al giudizio a quei tempi autorevole del direttore del Centro Cattolico Cinematografico, don Francesco Angelicchio, che il regista, a film gi\u00e0 girato, torn\u00f2 sul set e aggiunse quelle scene da allora presenti nella versione definitiva.\nRiprese.\nIl film fu girato in diverse localit\u00e0 italiane, ma senza seguire una traccia geografica precisa. L'idea iniziale era di ambientarlo negli stessi luoghi di Israele dove realmente si erano svolte le vicende narrate, ma presto essa si rivel\u00f2 poco praticabile, anche per via dei mutamenti subiti dal paesaggio nel corso dei secoli.\nDi qui la decisione di girarlo nell'Italia centro-meridionale: prevalentemente nella citt\u00e0 di Matera in cui ritrovava la Gerusalemme che fu ed in particolare negli ambienti rupestri di varie regioni:\nMostre.\nNel cinquantenario dell'uscita del film la soprintendenza per i beni storici, artistici ed etnoantropologici della Basilicata allestisce a Matera nel Museo Nazionale d'Arte Medievale e Moderna della Basilicata e nel MUSMA, una mostra intitolata \"Pasolini a Matera. Il Vangelo secondo Matteo cinquant'anni dopo. Nuove tecniche di immagine: arte, cinema, fotografia\" che mette in relazione la vita nei Sassi di Matera, lo sfollamento dei Sassi, \"Il Vangelo secondo Matteo\" ed il pensiero di Pier Paolo Pasolini.\nPer il suo alto valore scientifico la mostra ha ricevuto menzione dalla Presidenza della Repubblica, il patrocinio dalla Presidenza del Consiglio dei ministri e il gradito Premio dalla Presidenza del Senato e dalla Presidenza della Camera."}
{"id": "592270", "revid": "729019", "url": "https://it.wikipedia.org/wiki?curid=592270", "title": "Induratio penis plastica", "text": "La Induratio Penis Plastica (IPP), detta anche malattia di La Peyronie dal chirurgo francese che l'ha scoperta, \u00e8 una fibrosi del tessuto connettivo del pene. La prima segnalazione sulla malattia, infatti, fu fatta da Andrea Vesalio nel 1550, ma la prima descrizione clinica fu scritta da Fran\u00e7ois de La Peyronie, chirurgo dell'esercito di Luigi XV nel 1743.\n\u00c8 una malattia del tessuto connettivo che colpisce circa il 5% degli uomini. Si tratta di una fibrosi localizzata della \"tunica albuginea\" del pene, ovvero della guaina che riveste i suoi corpi cavernosi. La condizione provoca dolore, curvatura anomala del pene, disfunzione erettile, rientro, perdita di circonferenza e accorciamento. Sono stati proposti una variet\u00e0 di trattamenti, ma nessuno si \u00e8 dimostrato particolarmente efficace.\nFisiopatologia.\nNella malattia stabilizzata si forma una placca calcifica, nella parte interessata, che porta a una curvatura del pene pi\u00f9 o meno importante. Le cause sono incerte: si ipotizzano quali fattori eziologici i microtraumi che si possono verificare durante i rapporti sessuali o traumi di altra natura.\nPrevenzione e terapia.\n\u2014Per quanto riguarda le cure, si utilizzano terapie farmacologiche generali oppure trattamenti locali come la terapia con laser ad ultrasuoni, o l'infiltrazione di farmaci all'interno della placca (cortisonici depot o calcioantagonisti come il verapamil per far regredire la calcificazione), il cui obiettivo \u00e8 soprattutto quello di ridurre i sintomi ed arginare l'evoluzione della malattia. Inoltre si utilizzano anche meccanismi di trazione per il raddrizzamento del pene.\nDi recente \u00e8 stata introdotta la somministrazione locale peniena di farmaci attraverso la laser-foresi altrimenti detta criopass-laser terapia, tecnica gi\u00e0 ampiamente usata in ortopedia, medicina estetica e sportiva. La tecnica \u00e8 in fase di sperimentazione anche per la cura di metastasi cutanee di patologie tumorali .\nIn generale, quanto prima \u00e8 effettuata una corretta diagnosi, tanto migliori saranno i risultati che \u00e8 possibile aspettarsi delle terapie. \nOccorre rivolgersi ad uno specialista andrologo non appena si riscontrino i sintomi (dolore in erezione, presenza di una curvatura, deficit erettivo, formazione di nodulo). L'intervento chirurgico \u00e8 molto delicato e va eseguito da uno specialista particolarmente esperto, dopo averne accertata la necessit\u00e0 secondo della gravit\u00e0 del caso.\nLa malattia nei casi pi\u00f9 gravi pu\u00f2 portare a deficit erettili tali da impedire la penetrazione o erezioni dolorose, in questi casi solo l'intervento chirurgico con l'eventuale applicazione di una protesi peniena o una corporoplastica secondo Nesbit pu\u00f2 essere di aiuto."}
{"id": "592271", "revid": "787565", "url": "https://it.wikipedia.org/wiki?curid=592271", "title": "Classe Daphn\u00e9", "text": "La classe Daphn\u00e9 \u00e8 stata una classe di sottomarini d'attacco a propulsione convenzionale, di concezione francese, costruita tra il 1958 e il 1970 per la Marine nationale e per l'esportazione. Essi erano qualificati all'epoca di \"sottomarini ad alte prestazioni da 800 tonnellate\" (in francese: \" \"sous-marins \u00e0 hautes performances de 800 tonnes\" \").\nCaratteristiche storia.\nRiprendendo le caratteristiche relative all'apparato propulsivo, alla detezione, alla silenziosit\u00e0 e alla maneggevolezza degli Ar\u00e9thuse, dei quali essi erano in qualche sorta una estrapolazione, le specifiche di questi sottomarini oceanici mettevano l'accento sulla profondit\u00e0 d'immersione (300 m) e su l'armamento (12 tubi lancia suluri da 550\u00a0mm (8 tubi a prua con siluri lunghi e 4 tubi a poppa con siluri corti)); ma essi non potevano ricaricare i tubi in mare.\nEssi sono stati modernizzati a partire dal 1971 per ricevere il sonar DUUA2B (da cui un bulbo di prua pi\u00f9 grande) e la DLTD3A per permettere il lancio dei siluri guidati F17.\nSugli 11 sottomarini costruiti per le forze sottomarine della Marine nationale, 8 sono stati costruiti negli arsenali della DCN di Cherbourg e di Brest e 3 nei cantieri Dubigeon a Nantes.\nUn numero importante di avarie si sono verificate a bordo di questi sottomarini, e in particolare due incidenti che causarono la perdita dei sottomarini \"Minerve\" e \"Eurydice\" :\nLe cause di questi due incidenti non sono mai state chiaramente identificate.\nDiverse marine straniere si dimostrarono interessate a questa classe di sottomarini e l'acquistarono:"}
{"id": "592272", "revid": "633110", "url": "https://it.wikipedia.org/wiki?curid=592272", "title": "Classe Gato", "text": "La classe Gato rappresenta una delle pi\u00f9 grandi e importanti tra le classi di sommergibili statunitensi della seconda guerra mondiale.\nStoria.\nNel 1940 la US Navy aveva ordinato ai propri cantieri la costruzione di sei di questi sommergibili, ma nell'imminenza dell'entrata in guerra degli Stati Uniti gli ordini furono portati ad un numero di settantasette battelli.\nI sommergibili di questa classe avevano i due apparati propulsivi che, per migliorare la sicurezza, erano stati collocati in due zone separate; erano battelli concepiti per l'impiego oceanico a doppio scafo, di cui quello resistente era realizzato con acciaio che garantiva una quota operativa di 300 piedi.\nLa costruzione fu affidata ai cantieri Electric Boat Company, Portsmouth Navy Yard, e Mare Island Navy Yard.\nInizialmente i siluri Mark 14 da 533mm mostrarono problemi di malfunzionamento, rivelando diverse carenze tecniche: la tendenza a navigare troppo profondamente, quella di esplodere prematuramente, di descrivere traiettorie irregolari o circolari e fallire la detonazione nell'attimo dell'impatto. Nonostante questi problemi iniziali i sommergibili della classe Gato operarono intensamente nel Pacifico, ottenendo nel corso del conflitto numerosi ed importanti successi.\nNel dopoguerra i battelli sopravvissuti alla guerra furono in parte radiati e in parte trasformati e trasferiti in altre attivit\u00e0 operative rimanendo in servizio per lungo tempo, aggiornati a vari standard chiamati \"GUPPY\" e basati sulle invenzioni tedesche della parte finale del conflitto. Alcune unit\u00e0 della classe dopo essere state messe in disarmo dalla US Navy sono diventate navi museali, mentre altre sono state cedute dagli USA a marine di nazioni amiche, tra cui la Marina Militare Italiana, dove hanno prestato servizio come classe Tazzoli.\nBattelli museo.\nSei battelli della Classe Gato sono preservati come museo negli Stati Uniti:\nUnit\u00e0 cedute ad altre marine.\nGli Stati Uniti durante il conflitto avevano messo in atto uno sforzo bellico industriale tale che al termine delle ostilit\u00e0 si ritrovarono con numerose unit\u00e0 navali, tra le quali molti battelli, in posizione di riserva per motivi di esubero e la decisione delle autorit\u00e0 militari americane di intraprendere la strada della propulsione nucleare ne accrebbe ulteriormente la disponibilit\u00e0, coinvolgendo anche classi di sommergibili costruiti nel dopoguerra, che per le esigenze americane erano ormai operativamente superati, ma per le nazioni aderenti al Patto Atlantico erano considerati molto convenienti\nNell'ambito del Mutual Defense Assistance Program, alla Grecia sono stati ceduti i sommergibili USS \"Jack\" (SS-259) e USS \"Lapon\" (SS-260) ribattezzati rispettivamente \"Amfitriti\" e \"Poseidon\", mentre alla Turchia i sommergibili USS \"Hammerhead\" (SS-364) e USS \"Guitarro\" (SS-363) ribattezzati tispettivamente TCG \"Cerbe\" e \"TCG Preveze\".\nGalleria d'immagini.\nUnit\u00e0 della Marina Militare.\nNel dopoguerra, essendo venute meno le clausole del trattato di pace che proibivano all'Italia di possedere sommergibili e con l'entrata dell'Italia nella NATO, la US Navy cedette alla Marina Militare, nell'ambito del Mutual Defense Assistance Program due sommergibili di questa classe gi\u00e0 messi in riserva: e che vennero ribattezzati rispettivamente \"Leonardo da Vinci\" ed \"Enrico Tazzoli\", nomi di sommergibili della Regia Marina che si erano particolarmente distinti durante la seconda guerra mondiale. Il sommergibile Barb, prima che nel dopoguerra entrasse a far parte della Marina Militare Italiana con il nome Tazzoli deteneva il record del naviglio giapponese affondato.\nLe due unit\u00e0 che costituirono la Classe Tazzoli segnarono insieme ai recuperati sommergibili \"Giada\" e \"Vortice\", sopravvissuti al conflitto, la rinascita della forza subacquea della Marina Militare.\nIl 1\u00ba novembre 1952 venne costituito MARICOSOM e rendendosi conto che un nucleo costituito solamente da \"Vortice\" e \"Giada\" non poteva essere numericamente ed operativamente sufficiente per gli impegni che l'Italia era chiamata ad assolvere in ambito NATO ed oltre ai problemi di carattere finanziario e poich\u00e9 la ricostruzione del \"Bario\" avrebbe richiesto tempo ed altro ancora ne sarebbe occorso per permettere all'industria cantieristica nazionale di realizzare nuovi battelli.\nGli Stati Uniti durante il conflitto avevano messo in atto uno sforzo bellico industriale tale che al termine delle ostilit\u00e0 la US Navy si ritrov\u00f2 con numerose unit\u00e0 navali, tra le quali molti battelli, in posizione di riserva per motivi di esubero e la decisione delle autorit\u00e0 militari americane di intraprendere la strada della propulsione nucleare ne accrebbe ulteriormente la disponibilit\u00e0, coinvolgendo anche classi di sommergibili costruiti nel dopoguerra, che per le esigenze americane erano ormai operativamente superati, ma per le nazioni aderenti al Patto Atlantico erano considerati molto convenienti e l'Italia non si lasci\u00f2 sfuggire l'opportunit\u00e0.\nLa Marina Militare fece cos\u00ec ricorso ai battelli statunitensi messi in riserva ed i due ceduti all'Italia furono gli unici battelli della Classe Gato ad essere stati ammodernati agli standard GUPPY IB. I lavori di ammodernamento portarono alle eliminazioni di molte appendici dello scafo per renderlo maggiormente idrodinamico, il potenziamento dell'apparato propulsivo con motori termici e batterie di accumulatori, l'eliminazione del cannone da 5\u201d e delle mitragliere, la modifica del profilo prodiero e della falsa torre, ampliata in modo da racchiudere completamente tutte le attrezzature, la sostituzione dell'apparato radar, dello snorkel e della centralina di lancio.\nI due battelli entrarono a far parte nella Marina Militare con prestito quinquennale, che venne rinnovato pi\u00f9 volte fino alla cessazione del servizio; non molto idonei per le esigenze operative del Mediterraneo, furono prevalentemente utilizzati per l'addestramento della squadra navale e della componente ad ala fissa nella lotta antisommergibile e segnarono insieme ai recuperati \"Giada\" e \"Vortice\" la rinascita della forza subacquea della Marina Militare Italiana."}
{"id": "592276", "revid": "1793900", "url": "https://it.wikipedia.org/wiki?curid=592276", "title": "Richie Hawtin", "text": "Pu\u00f2 essere inserito nella seconda ondata di musicisti Techno che ha investito il mercato nella prima met\u00e0 degli anni novanta.\n\u00c8 spesso conosciuto come Plastikman, alias che ha smesso di vestire dalla met\u00e0 del 2000 per poi riprenderlo nel 2010. Lo stile di questo musicista \u00e8 noto per l'ampio uso di strumenti molto avanzati di miscelazione del suono che danno alle sue esecuzioni dal vivo sonorit\u00e0 sempre molto particolari. Nel maggio del 1990 insieme a John Acquaviva ha creato l'etichetta Plus 8 che tuttora gestisce, nel 1998 invece ha lanciato la Minus con cui presenta i suoi lavori personali. Dal 2012 ha dato il via al tour \"ENTER\".\nBiografia.\nHawtin \u00e8 nato a Banbury, Oxfordshire, Inghilterra, ma si trasfer\u00ec all'et\u00e0 di nove anni a LaSalle, in Ontario (un borgo di Windsor) che si trova molto vicino a Detroit, la patria della techno. Suo padre lavorava alla General Motors come tecnico robotico ed era fan della musica elettronica, perci\u00f2 fece conoscere molto presto a suo figlio Kraftwerk e Tangerine Dream. Richie ha un fratello di nome Matthew che \u00e8 un artista visuale e un DJ di musica ambient. Hawtin frequent\u00f2 la Sandwich Secondary High School a LaSalle. Cominci\u00f2 a fare il dj in discoteca a Detroit all'et\u00e0 di 17 anni e all'inizio il suo stile era un mix tra musica house e techno.\nCon il Dj canadese John Acquaviva nel 1990 cre\u00f2 l'etichetta Plus 8 per pubblicare le proprie tracce sotto il nome di F.U.S.E. Visse per parte del 2002 e del 2003 a New York e quando si trasfer\u00ec a Berlino disse: \"Ho sempre voluto trasferirmi in Europa. Avevo bisogno di un posto che fosse d'ispirazione e dove ci fossero artisti e musicisti in quel modo, un posto in cui puoi ancora sperimentare con la musica e con la vita. Berlino \u00e8 cos\u00ec liberale in cos\u00ec tanti diversi modi; C'\u00e8 una fantastica scena clubber, c'\u00e8 un grande sviluppo dei software tecnologici, ci sono cos\u00ec tante risorse qui.\"\nCarriera.\nFin dall'et\u00e0 di 15 anni Richie frequenta i club di Detroit, mostrando cos\u00ec fin da giovanissimo il suo interesse per la musica elettronica. Il suo modello in quel periodo era Jeff Mills, gi\u00e0 noto dj negli anni 80, aveva una rubrica su una radio di Detroit ed ottenne la definitiva consacrazione negli anni novanta e duemila. I suoi primi lavori risalgono al 1990, soprattutto sotto lo pseudonimo di Plastikman, che non \u00e8 l'unico soprannome dell'artista canadese che nel tempo si \u00e8 presentato al pubblico sotto vari nomi (oltre il gi\u00e0 citato Plastikman si possono elencare i seguenti: F.U.S.E, Concept 1, Circuit Breaker, The Hard Brothers, Hard Trax, Jack Master, e UP!). Dal 1993 l'artista ha prodotto diversi album in studio, ma per comprendere meglio lo stile di questo musicista bisogna ascoltare i suoi album live registrati in giro per il mondo, come la M_nus Label Night, spettacolo registrato il 15 agosto 2007 al Cocoric\u00f2 di Riccione o a Roma al Palazzo dei Congressi alla serata M_nus Contakt, il tour della famosa casa discografica, organizzata dal festival romano Dissonanze.\nCritiche.\nNel 1995, in un articolo pubblicato da The Wire il compositore e musicista elettronico Karlheinz Stockhausen recens\u00ec l'album Sheet One di Hawtin. Stockhausen critic\u00f2 Hawtin per l'uso di ritmi africani ripetitivi (\"African rhythm: duh-duh-dum, etc.\") e sugger\u00ec all'artista di ascoltare la sua composizione del 1959, Zyklus f\u00fcr einen Schlagzeuger (Ciclo per un percussionista) per ascoltare un interessante esempio di ritmi non metrici e non periodici. Stockhausen disse che aveva capito l'uso di tali ritmi come effetto speciale per il ballo e per il pubblico, in modo da dare un'idea di sogno lontano con tali ripetizioni, (\"special effect for dancing bars, or wherever it is, on the public who like to dream away with such repetitions\") ma ha anche messo in guardia dall'eccesso di tali suoni affermando che il pubblico lo abbandoner\u00e0 immediatamente per qualcos'altro, se un nuovo tipo di droga musicale sar\u00e0 in vendita (\"the public will sell him out immediately for something else, if a new kind of musical drug is on the market.\")"}
{"id": "592278", "revid": "120538044", "url": "https://it.wikipedia.org/wiki?curid=592278", "title": "Glocalizzazione", "text": "Glocalizzazione o glocalismo \u00e8 un termine formulato negli anni 1980 in lingua giapponese (\"dochakuka\"), successivamente tradotto in inglese dal sociologo Roland Robertson e poi ulteriormente elaborato dal sociologo Zygmunt Bauman per adeguare il panorama della globalizzazione alle realt\u00e0 locali, cos\u00ec da studiarne meglio le loro relazioni con gli ambienti internazionali.\nSignificato.\nIl termine \"globalizzazione\" viene ritenuto equivoco e contraddittorio nel suo universo semantico usato e abusato; per tale motivo Bauman ha voluto introdurre \"glocalizzazione\", senza volervi trovare un senso politico di opposizione alla globalizzazione (come ad esempio fanno i no-global).\nIl \"globale\" ed il \"locale\" possono essere visti come i due lati della stessa medaglia. Un'organizzazione pu\u00f2 essere compresa meglio analizzando la natura duale della glocalizzazione. Spesso la localizzazione viene ignorata per colpa della troppa importanza data alla globalizzazione. Inoltre, in molti casi, le forze locali si sforzano costantemente per attenuare l'impatto dei processi globali. Queste \"forze\" si possono riconoscere dagli sforzi fatti per prevenire o modificare i piani di costruzione degli edifici per le multinazionali, come la Wal-Mart.\nLa glocalizzazione ritiene che il fondamento della societ\u00e0 in ogni epoca \u00e8 stata ed \u00e8 la comunit\u00e0 locale, dall'interazione degli individui, organizzati in gruppi sempre pi\u00f9 allargati, presenti su un territorio.\nL'organizzazione di questi gruppi costituisce certamente un insieme di \"sistemi\" che diventano \"sottosistemi\" se relazionati a organizzazioni pi\u00f9 complesse. Ad esempio, la famiglia \u00e8 un sottosistema del sistema quartiere ma il quartiere \u00e8 un sottosistema del sistema citt\u00e0 e cos\u00ec via.\nLa glocalizzazione inizia la propria analisi dai sistemi semplici per arrivare ai pi\u00f9 complessi, mentre la globalizzazione sembrerebbe privilegiare i sistemi complessi ignorando molto spesso le implicazioni dei sottosistemi.\nLa glocalizzazione pone al centro della sua \"filosofia\", l'individuo, la persona umana, il patrimonio locale materiale e immateriale della persona e del gruppo di appartenenza. Non ignora la dialettica che deriva dall'incontro-scontro dei vari gruppi all'interno della logica sistema-sottosistema ma non perde mai di vista il micro nella sua relazione con il macro.\nD\u00e0 importanza al libero mercato ma ritiene che non potr\u00e0 mai essere considerato un \"primum\" essendo il mercato una delle tante funzioni della persona umana che ha assunto tante sfaccettature nel corso dei secoli.\nLa glocalizzazione d\u00e0 importanza alla comunicazione tra gli individui e i gruppi definiti nello spazio e nel tempo e a come le nuove tecnologie abbiano favorito una accelerazione nei processi di trasformazione. La glocalizzazione ritiene necessario sottoporre a seria analisi i contenuti della comunicazione, che mediati dalle nuove tecnologie possono soffrire di distorsioni, superficialit\u00e0, banalit\u00e0.\nUn errore frequente \u00e8 quello di credere che la glocalizzazione ponga l'accento soprattutto sul locale e la globalizzazione sul globale. Non \u00e8 esatto in quanto la glocalizzazione, pur ponendo idealmente il micro gruppo alla base della sua analisi, \u00e8 cosciente che esso cresce, si sviluppa, interagisce con gli altri gruppi sempre pi\u00f9 complessi fino ad arrivare alle complesse realt\u00e0 globalizzanti di oggi. Il significato della parola \"locale\" si espande di fatto inglobando senza confondere realt\u00e0 locali che rimangono a tutti gli effetti sottosistemi significanti.\nLa glocalizzazione non ignora la presenza di forze globalizzanti che anzi esamina nella loro genesi e nelle loro implicazioni ma \u00e8 saldamente arroccata nella sua teoria generale dei sistemi e nella stretta interazione tra geopolitica, geoeconomia e geocultura.\nNumerose organizzazioni internazionali lavorano gi\u00e0 nello spirito della glocalizzazione. Tra queste vi \u00e8 il Glocal Forum, attivo gi\u00e0 dal 2001 nel campo della cooperazione tra citt\u00e0.\nLa glocalizzazione nel marketing.\nIl concetto di glocalizzazione sposa una dinamica di \"marketing\" delle multinazionali accusate spesso di appiattire le differenze di tipo culturale dei prodotti. Attraverso la glocalizzazione le multinazionali focalizzano la presentazione e sponsorizzazione del prodotto sulla sua stereotipata appartenenza culturale.\n\"Think global, act local\", sintesi tra il pensiero globale, che tiene conto delle dinamiche planetarie di interrelazione tra i popoli, le loro culture ed i loro mercati e l'agire locale, che tiene conto delle peculiarit\u00e0 e delle particolarit\u00e0 storiche dell'ambito in cui si vuole operare.\nSpogliata delle accezioni riguardanti l'imperialismo culturale e lo sfruttamento globale da parte di poche multinazionali, la glocalizzazione tenta un ragionato tentativo di preservare le singole identit\u00e0 all'interno di un sistema complesso, senza ledere l'individualit\u00e0 ed il diritto ad esistere delle altre identit\u00e0 all'interno di tale sistema.\nPi\u00f9 precisamente, nel comparto della commercializzazione e del marketing, \"glocalizzazione\" vuole significare rispetto del prodotto locale e delle sue caratteristiche nel momento che si affronta il mercato globale, nonch\u00e9 rispetto di esigenze locali da parte del prodotto globale; nel primo caso la glocalizzazione porta inevitabilmente a nicchie di mercato ubicate nel mercato globale, nel secondo a mercati locali che i prodotti globali non potrebbero raggiungere senza adeguamenti.\nLa \"glocalization\" \u00e8 in genere associata a un modello di business che mira alla fidelizzazione del cliente. Il prodotto \u00e8 inteso in senso lato, comprendendo i servizi di assistenza e manutenzione post-vendita: questi contratti garantiscono un guadagno duraturo al produttore e talvolta costituiscono la parte pi\u00f9 remunerativa."}
{"id": "592279", "revid": "1935652", "url": "https://it.wikipedia.org/wiki?curid=592279", "title": "Dante Lafranconi", "text": "Biografia.\nNasce a Mandello del Lario, in provincia di Lecco e diocesi di Como, il 10 marzo 1940.\nFormazione e ministero sacerdotale.\nDopo gli studi ginnasiali e teologici, compiuti nel seminario diocesano, \u00e8 ordinato presbitero il 28 giugno 1964 dal vescovo Felice Bonomini nella cattedrale di Como.\nCompleta gli studi teologici a Roma, presso la Pontificia Universit\u00e0 Gregoriana dove ottiene la licenza in storia ecclesiastica, e presso l'Accademia alfonsiana dove consegue il diploma di teologia morale.\nRitorna nella diocesi di Como, dove \u00e8 vicerettore del seminario, dal 1968 al 1969 e successivamente come docente di teologia morale, di storia della Chiesa e patrologia. Negli anni settanta \u00e8 collaboratore presso la parrocchia di Ronago, di cui nel 2005 diventa cittadino onorario. Nel 1986 venne nominato delegato episcopale per la pastorale della famiglia e nel 1991 vicario episcopale per la cura dei sacerdoti nel primo decennio di ordinazione.\nMinistero episcopale.\nIl 7 dicembre 1991 \u00e8 nominato vescovo di Savona-Noli da papa Giovanni Paolo II; succede a Roberto Amadei, precedentemente nominato vescovo di Bergamo. Riceve l'ordinazione episcopale il 25 gennaio 1992 nella cattedrale di Como dal vescovo Alessandro Maggiolini, coconsacranti l'arcivescovo Franco Festorazzi ed il vescovo Teresio Ferraroni. Prende possesso della diocesi il 23 febbraio seguente.\nNel 2001 pubblica, insieme al giornalista vaticanista Luigi Accattoli, il libro-intervista \"Non stancatevi del Vangelo. Un vescovo e un pap\u00e0 ai catechisti e agli educatori\".\nL'8 settembre 2001 papa Giovanni Paolo II lo nomina vescovo di Cremona; succede a Giulio Nicolini, deceduto il 19 giugno. Prende possesso della diocesi il 4 novembre successivo.\nIn occasione della Pasqua 2006, concede in via straordinaria a tutti i sacerdoti della sua diocesi la temporanea facolt\u00e0 di amministrare l'assoluzione per chi confessava di aver commesso o aiutato a procurare un aborto; tale facolt\u00e0 \u00e8 di norma riservata ai soli vescovi in quanto l'aborto comporta la scomunica. La notizia ha suscitato un certo scalpore sulla stampa accendendo un lungo dibattito.\nNell'aprile dello stesso anno a seguito delle questioni sollevate dal cardinale Carlo Maria Martini in merito alla fecondazione assistita \u00e8 l'unico membro della Conferenza Episcopale Italiana che si esprime pubblicamente sul \"caso Martini\".\nIl 26 maggio 2009, in occasione della solennit\u00e0 di Nostra Signora di Caravaggio, compatrona della diocesi di Cremona, viene pubblicata la sua supplica alla Vergine che affianca quelle scritte dai vescovi Danio Bolognini, nel 1962, e Fiorino Tagliaferri, nel 1982.\nNel settembre 2011, in un'intervista al Quotidiano Nazionale, dichiara che \u00abnon c'\u00e8 nessuno ostacolo dogmatico all'ordinazione di un uomo di provata fede che abbia una moglie e dei figli. \u00c8 un'ipotesi che si pu\u00f2 discutere come una delle soluzioni possibili per arginare la crisi delle vocazioni in Europa\u00bb.\nRicopre anche l'incarico di vicepresidente della Conferenza episcopale lombarda, con delega alla famiglia e alla vita, ed \u00e8 membro della Commissione episcopale per la dottrina della fede, l'annuncio e la catechesi della CEI.\nIl 16 novembre 2015 papa Francesco accetta la sua rinuncia al governo pastorale della diocesi di Cremona per raggiunti limiti d'et\u00e0; gli succede Antonio Napolioni, del clero di Camerino-San Severino Marche. Rimane amministratore apostolico della diocesi fino al 30 gennaio 2016, quando conferisce l'ordinazione episcopale, nella cattedrale di Cremona, al suo successore.\nProcedimenti giudiziari.\nNel febbraio 2012 viene iscritto nel registro degli indagati dalla procura della Repubblica di Savona con l'accusa di aver coperto atti di pedofilia e abusi sessuali compiuti, negli anni novanta, da sacerdoti della diocesi ligure poi condannati. Secondo il codice penale si tratta di omert\u00e0, ovvero di mancata segnalazione di un comportamento illecito ai superiori affinch\u00e9 provvedessero. Il procuratore della Repubblica e il sostituto hanno successivamente avanzato al giudice per le indagini preliminari la richiesta di archiviazione per prescrizione dei reati. La richiesta di archiviazione \u00e8 respinta. L'8 maggio 2012 si tiene l'udienza preliminare, a seguito della quale il giudice per le indagini preliminari dispone l'archiviazione del fascicolo in quanto i reati contestati risultano tutti prescritti.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "592281", "revid": "93556", "url": "https://it.wikipedia.org/wiki?curid=592281", "title": "Classe Enrico Toti", "text": "La classe Enrico Toti \u00e8 stata una serie di sottomarini a propulsione diesel-elettrica costruiti per la Marina Militare italiana tra il 1965 ed il 1968; sono stati i primi battelli subacquei costruiti in Italia dopo la fine della seconda guerra mondiale. La classe era costituita da quattro battelli di piccole dimensioni il cui scopo era di sorvegliare il passaggio di altri sottomarini nelle acque italiane; si caratterizzavano per una silenziosit\u00e0 notevole per l'epoca, favorita dalle modeste dimensioni dello scafo.\nStruttura.\nLa durata media delle missioni per questi sottomarini era di 14-16 giorni. Alla fine della guerra fredda essi vennero impiegati solamente per l'addestramento degli equipaggi. Classificati \"SSK\" (\"Submarine Submarine-Killer\"), cio\u00e8 destinati alla lotta antisommergibile con compiti di scoperta e attacco di altre unit\u00e0 subacquee, questi battelli avevano una buona dotazione di sensori, di sistemi di comunicazione e di guerra elettronica.\nL'armamento era di 4 tubi lanciasiluri prodieri per il lancio di siluri multiruolo antinave-antisommergibile A184 a filoguida e a testa autocercante asserviti a una centrale di lancio elettronica, prodotta e progettata dalla Fiat Mirafiori. Inizialmente erano dotati anche di 12 mine. L'armamento e l'autonomia adatti solo per missioni a media-corta autonomia fece s\u00ec che si passasse presto a sottomarini pi\u00f9 grandi ed efficienti, sia pure apparentemente meno popolari, la classe Sauro, sui quali vennero trasferiti esperienze e particolarit\u00e0 dei battelli della classe Toti.\nI sommergibili della classe Toti segnarono una svolta di un certo rilievo nella storia dell'arma subacquea italiana: furono progettati e realizzati dalla Italcantieri negli stabilimenti di Monfalcone, le cui maestranze, durante il periodo 1944-45, avevano ottenuto esperienza nella costruzione di alcuni esemplari tedeschi tipo XXI e XXIII. I battelli adottarono lo schnorkel e vennero dotati di tutte le attrezzature e le apparecchiature, che l'esperienza del periodo bellico e la tecnologia postbellica avevano contribuito a migliorare, ottenendo notevoli risultati riguardo alla silenziosit\u00e0, alla velocit\u00e0 in immersione, all'autonomia e alla quota operativa di immersione.\nI battelli erano a semplice scafo totalmente saldato, che comprendeva i tubi lanciasiluri e la garitta d'emergenza, inglobata nella parte anteriore della vela e lo scafo racchiudeva a prora ed a poppa le casse di zavorra. L'elica a cinque pale era azionata solamente dal motore elettrico, alimentato dalle batterie in immersione e dai gruppi elettrogeni in emersione.\nServizio.\nEntrati in servizio nel 1968-69, i \u201cToti\u201d sono stati assegnati inizialmente alla base di La Spezia per essere trasferiti a partire dal 1971 ad Augusta, inquadrati nel 2\u00ba Gruppo Sommergibili (GRUPSOM2) del Comando Sommergibili\nMusealizzazione.\nDei quattro esemplari due sono stati preservati come navi museali: Il \"Dandolo\" \u00e8 custodito presso l'Arsenale di Venezia, mentre il \"Toti\" \u00e8 custodito al Museo nazionale della scienza e della tecnologia \"Leonardo da Vinci\" di Milano. Una soluzione simile si prospetta per il \"Mocenigo\" nel porto di Augusta, mentre il \"Bagnolini\", in disarmo alla banchina di Punta Cugno della base di Augusta, ha lasciato la Sicilia il 20 agosto 2021dimorato assieme alla \"MOC 1201\" (Moto Officina Costiera A 5331), la nave cisterna porta acqua \"Brenta\" (A 5358), al rimorchiatore \"Atlante\" (A 5317) a bordo della nave semisommergibile \"Yacht Express\", della compagnia Dyt Yacht Transport (parte del gruppo Spliethoff) diretta ad Aliaga, in Turchia, dove sono giunte per la demolizione il 22 agosto successivo."}
{"id": "592284", "revid": "117912566", "url": "https://it.wikipedia.org/wiki?curid=592284", "title": "Tre Taverne", "text": "Tre Taverne (in latino: \"Tres Tabernae\") era una localit\u00e0 dell'antico Lazio sulla Via Appia a circa 50 km da Roma.\nTre Taverne era la prima \"mansio\" o \"mutatio\" (posto di riposo per i viaggiatori) da Roma. A questa altezza si congiungeva probabilmente da ovest una strada proveniente da Anzio, e successivamente una da est proveniente dai piedi della montagna di Norba.\n\u00c8 normalmente associata ai resti archeologici situati 5 km a sud-est di Cisterna di Latina (Grotte di Nottola), in corrispondenza della progressiva miliaria riportata dalle fonti antiche. Altri ne hanno proposto l'identificazione con Cisterna stessa (scavi del 1993-2001), quantunque per questi ultimi ritrovamenti siano state proposte anche le spiegazioni pi\u00f9 disparate.\nStoria.\nSecondo gli Atti degli apostoli, San Paolo, in viaggio verso Roma, fu accolto da un gruppo di cristiani romani venutigli incontro lungo l'Appia fino a questa mutatio ed a quella pi\u00f9 meridionale di Forum Appii (Atti, 28:15).\nA Tre Taverne fu imprigionato l'ex-imperatore Flavio Valerio Severo da Massenzio e Massimiano prima di essere ucciso (307).\nSecondo le fonti antiche fu sede episcopale, ma per la scarsit\u00e0 della popolazione fu poi unita alla diocesi di Velletri nel 592, tuttavia di questa funzione non si conosce alcuna notizia di dettaglio.\nLa posizione di Tre Taverne \u00e8 segnalata sulla \"Tabula Peutingeriana\".\nTres taverne fu costruita intorno al 500 AC."}
{"id": "592285", "revid": "38120", "url": "https://it.wikipedia.org/wiki?curid=592285", "title": "Specola di Padova", "text": "La Specola di Padova \u00e8 la sede dell'Osservatorio Astronomico di Padova, una delle pi\u00f9 importanti strutture di ricerca dell'Istituto Nazionale di Astrofisica (INAF). Nato come gabinetto universitario nel 1767, l'Osservatorio divenne ente giuridico autonomo nel 1923, per confluire infine nell'INAF nel 2001. La Specola fu realizzata trasformando e riadattando interamente la torre principale del Castelvecchio, la cosiddetta \"Torlonga\". \u00c8 alta ( con l'antenna parafulmine) per 252 gradini (dati dallo spaccato nord della torre Specola eseguito da Giovanni Silva nel 1911).\nStoria.\nLa Torlonga era un'antica torre di difesa medievale edificata nel IX secolo d.C. Fu risistemata da Ezzelino III da Romano nel XIII secolo ed \u00e8 legata alla fama di crudelt\u00e0 di quest'ultimo: fu infatti prigione e sala di tortura per i nemici del tiranno, caduto il quale il castello fu abbandonato.\nNella seconda met\u00e0 del Trecento, i Carraresi, nuovi signori di Padova, edificarono il nuovo castello sui resti del preesistente, in parallelo al corso del Bacchiglione. In un'antica veduta della citt\u00e0 di Padova \u00e8 raffigurato colorato a quadri bianchi e rossi (Giusto de' Menabuoi nella Basilica di Sant'Antonio di Padova).\nCon la costruzione della cinta muraria cinquecentesca il castello e la torlonga persero la loro funzione militare e caddero in abbandono. Infatti, nel Settecento l'antica fortezza, in gran parte cadente, veniva chiamata \"Castel Vecchio\" e da tempo era stata destinata a magazzino di granaglie, di paglia, di fieno, deposito di armi e munizioni.\nNel 1761 il senato veneziano decret\u00f2 l'istituzione di un osservatorio astronomico per l'Universit\u00e0 padovana. Il progetto fu voluto dall'abate Giuseppe Toaldo che assieme all'architetto Domenico Cerato di Vicenza utilizz\u00f2 l'esistente torrione, aggiungendovi alla sommit\u00e0 la sala di accesso alle torrette d'osservazione.\nI lavori, condotti su progetto di Domenico Cerato, contemplavano la creazione di due osservatori distinti, ognuno adatto a svolgere una precisa funzione. Sulla sommit\u00e0 della torre sarebbe stato costruito l'osservatorio superiore, un ambiente ottagonale dotato di alte finestre per consentire, dall'interno della sala, l'osservazione del cielo a 360 gradi. Gli strumenti, tutti dotati di montatura con ruote, potevano infatti essere spostati nella terrazza circostante, pi\u00f9 ampia verso sud perch\u00e9 l'orizzonte sud \u00e8 la direzione privilegiata per le osservazioni astronomiche nell'emisfero boreale.\nA circa 16 m di altezza sarebbe stato costruito l'osservatorio inferiore, una sala progettata appositamente per eseguire le osservazioni al meridiano celeste. Qui infatti fu realizzata la linea meridiana, fondamentale per determinare l'istante esatto del mezzogiorno locale, e qui fu installato il grande quadrante murale che serviva per osservare il passaggio degli astri al meridiano celeste. A testimonianza della trasformazione della torre-prigione in un luogo dedicato agli studi astronomici fu incisa una lapide sopra la porta a pianterreno della torre quando i lavori furono ultimati nel 1777.\nDal settembre 1772 all'agosto 1773 la sala ottagonale dell'osservatorio superiore venne affrescata dal pittore vicentino Giacomo Ciesa con soggetti di carattere astronomico ideati da Toaldo. Nel Settecento, e fino ai primi anni dell'Ottocento, l'accesso alla Specola avveniva dall'attuale piazza Castello.\nNel 1773, prima ancora che i lavori della Specola fossero finiti, Toaldo ottenne il permesso di collocare un parafulmine. Quello della Specola fu la prima installazione di un parafulmine installato su un edificio pubblico nella Repubblica di Venezia (l'invenzione era stata fatta da Benjamin Franklin nel 1750), una decisione presa con la consulenza del professore ginevrino Horace-B\u00e9n\u00e9dict de Saussure, di passaggio per Padova.\nNel 1777 la Specola di Padova venne infine completata come edificio, ma altrettanto non si poteva dire del corredo strumentario. L'acquisizione degli strumenti avvenne a varie riprese; nel 1779, dopo un viaggio per nave dall'Inghilterra a Venezia, poi in battello dalla citt\u00e0 lagunare sino all'Osservatorio, arriv\u00f2 un grande quadrante che venne fissato al muro appositamente predisposto e orientato con grande precisione lungo l'asse nord-sud all'interno della sala meridiana. Nel complesso il corredo strumentario della Specola, verso la fine del Settecento, era formato da quadranti, cannocchiali rifrattori, orologi a pendolo, e altri strumenti per la misura delle coordinate celesti come lo strumento dei passaggi e la macchina parallattica.\nIl 25 luglio 1806, Napoleone emanava il decreto con il quale veniva conservata l'Universit\u00e0 di Padova, e con essa anche l'Osservatorio.\nCon l'entrata in guerra dell'Italia il 24 maggio 1915, Padova, dopo Udine, divenne la sede del Comando supremo delle forze armate: furono requisiti dal Comando generale gli apparati telegrafici in uso all'Osservatorio per il servizio dell'ora; nel 1916 fu requisita la torre per il servizio di avvistamento degli aerei nemici. Direttore della Specola era in quegli anni Antonio Maria Antoniazzi. I locali dell'Osservatorio furono riconsegnati all'universit\u00e0 di Padova nel 1919.\nCon la costruzione della succursale di Asiago nel 1942 (Osservatorio astrofisico di Asiago) e il suo sviluppo negli anni successivi (Stazione osservativa di Asiago Cima Ekar), la torre della Specola non fu pi\u00f9 usata per compiere osservazioni astronomiche. Alcuni locali furono invece trasformati per collocarvi la biblioteca antica e l'archivio.\nMuseo La Specola.\nNel 1994 l'Osservatorio di Padova, giuridicamente autonomo dal 1923, present\u00f2 domanda al Ministero delle finanze per poter acquisire un nuovo edificio, la cosiddetta \"Casa del Munizioniere\" del Castelvecchio, che era divenuta infermeria del carcere sotto il dominio austriaco. Nello stesso anno il consiglio direttivo deliber\u00f2 l'istituzione della sezione museale dell'Osservatorio, con la denominazione di \"Museo La Specola\". L'acquisizione dei nuovi spazi, avvenuta qualche anno pi\u00f9 tardi, permise poi all'Osservatorio di ampliare il percorso museale e di destinare interamente la torre a museo.\nDal 1994, quindi, il \"Museo La Specola\", conserva, restaura ed espone gli strumenti di osservazione utilizzati dagli astronomi padovani nel corso dei 250 anni della loro storia."}
{"id": "592288", "revid": "93556", "url": "https://it.wikipedia.org/wiki?curid=592288", "title": "Classe Sauro", "text": "I sottomarini della classe Nazario Sauro hanno costituito la classe pi\u00f9 numerosa di battelli costruiti per la Marina Militare Italiana. I battelli sono stati realizzati in otto esemplari dalla Fincantieri in quattro sottoclassi, ciascuna costituita da due unit\u00e0. Nonostante le buone caratteristiche nessun successo in export \u00e8 stato registrato, cosa quantomeno strana in un'epoca come gli anni settanta, in cui l'Italia aveva numerosi contratti di costruzione per unit\u00e0 navali da parte di clienti di tutto il mondo. Probabilmente anche la lunghezza del periodo (anni settanta-fine anni ottanta) ha inciso nel mancato successo di esportazione nonostante i miglioramenti apportati nel corso degli anni. La classe Sauro succede alla classe Toti, da cui sono state riprese molte delle caratteristiche costruttive.\nCaratteristiche.\nI Sauro sono battelli d'attacco a propulsione diesel-elettrica del tipo a unico scafo resistente, di forma cilindrica, dotati di un propulsore che agisce su un unico asse con elica a sette pale a basso numero di giri per ridurre le vibrazioni. I battelli della classe Sauro sono pi\u00f9 grandi e potenti dei Toti ed in grado di operare in tutto il Mediterraneo e anche oltre. Come i precedenti Toti, i Sauro sono dei battelli a scafo semplice chiuso da calotte di estremit\u00e0, con casse di zavorra leggere e poste a prolungamento della prora e della poppa, suddiviso in due compartimenti stagni in cui sono ricavati i vari locali di bordo; come i battelli della precedente classe sono stati privilegiate le prestazioni subacquee a scapito di quelle di superficie e sulla base delle collaudate basi progettuali dei Toti sono state apportate numerose innovazioni tecniche e tecnologiche. Per lo scafo resistente venne utilizzato l'acciaio strutturale ad alto carico di snervamento di tecnologia americana denominato \"High Yield 80\" (cio\u00e8 con una tensione di snervamento di 80 psi), permettendo al sottomarino di potere operare fino ad una profondit\u00e0 di 300 metri. Lo snorkel permetteva ai gruppi diesel generatori di funzionare con il sottomarino in immersione fino ad una profondit\u00e0 di 14 metri. I generatori diesel della Grandi Motori Trieste avevano una potenza totale di , il motore elettrico da era della Ercole Marelli e negli ultimi due esemplari della ABB. Era possibile la tenuta e il governo automatico del battello con l'intervento di un solo uomo.\nPer quanto riguarda l'armamento i battelli vennero equipaggiati con siluri da 533 mm elettrici filoguidati Whitehead A-184 oggi in uso su tutti i sottomarini della Marina Militare e che a partire dalla met\u00e0 degli anni ottanta hanno equipaggiato anche i Toti.\nLa serie.\nOriginariamente erano previste due sole unit\u00e0 classe Sauro, il caposerie \"Nazario Sauro\" (prima unit\u00e0 costruita della serie) e il \"Fecia di Cossato\", intitolate a Nazario Sauro e Carlo Fecia di Cossato. Mentre erano in costruzione le due unit\u00e0, in seguito alla legge navale venne commissionata alla Fincantieri una 2\u00aa serie di due sottomarini identici a quelli in costruzione. I due battelli vennero denominati \"Guglielmo Marconi\" e \"Leonardo da Vinci\".\nLa III serie.\nAgli inizi degli anni ottanta, con la contemporanea e inevitabile dismissione dei battelli ex USA venne sviluppata la 3\u00aa Serie, nata prevalentemente come strumento per il contrasto alla minaccia subacquea del blocco sovietico. La serie composta da due esemplari, \"Giuliano Prini\" e \"Salvatore Pelosi\", intitolati a due comandanti di sommergibili della seconda guerra mondiale ha avuto notevoli migliorie e modifiche tecnico-operative rispetto alle precedenti, rappresentando un notevole passo avanti sia in termini di piattaforma che sistema di combattimento.\nLo scafo resistente venne allungato di mezzo metro, con conseguente aumento del dislocamento e numerose apparecchiature di bordo riposizionate in maniera pi\u00f9 funzionale e proficua. Il sistema elettronico ha visto l'installazione del sistema elettronico integrato Sactis, interfacciato con i principali sensori di bordo, in grado di assolvere a compiti di navigazione, ricerca, designazione e tracciamento bersagli; dopo essere stati oggetto di un profondo rinnovamento tra la fine degli anni novanta e l'inizio del nuovo millennio.\nIl progetto S 90 e la nascita della IV serie.\nAlla fine degli anni ottanta venne avviato lo studio per un nuovo sottomarino nazionale, denominato, Progetto S 90 con un dislocamento ben maggiore dei Sauro, propulsione tradizionale diesel-elettrica, ma dotati di una maggiore autonomia con l'adozione della tecnologia AIP, un sistema di propulsione che in quel periodo Svezia e Germania stavano mettendo a punto per i loro sommergibili ed in grado di assicurare elevata autonomia. La Marina Militare svilupp\u00f2 in collaborazione con la ditta Maritalia un sistema AIP diesel a ciclo chiuso la cui sperimentazione era prevista sul \"Bagnolini\", ma il fallimento della ditta mise fine al progetto di dotare i nuovi sottomarini di tale tipo di propulsione e anche il Progetto S 90 non port\u00f2 a nessun risultato se non ad un dislocamento stimato di oltre 3000 tonnellate per ottenere tutte le caratteristiche desiderate, cos\u00ec la Marina Militare ritorn\u00f2 sui propri passi commissionando alla Fincantieri la 4\u00aa Serie della Classe Sauro, con battelli ancora pi\u00f9 perfezionati rispetto ai precedenti e pi\u00f9 lunghi di due metri rispetto alla serie precedente. La IV Serie conclude l'evoluzione tecnologica dei Sauro con migliorie nella componente sensori passivi e nel sistema di comando e controllo, con una pi\u00f9 razionale distribuzione degli spazi, con apparecchiature e sistemi meccanici all'avanguardia e curando, con particolare attenzione, il silenziamento del mezzo ottenuto con efficaci soluzioni sui singoli apparati e rivestendo lo scafo resistente con mattonelle fonoassorbenti.\nLe unit\u00e0 della quarta serie, denominate \"Gazzana Priaroggia\" e \"Longobardo\" sono entrate in servizio nel corso degli anni novanta, quando il progetto Sauro era ormai obsoleto, per compensare parzialmente la progressiva dismissione delle unit\u00e0 della classe Toti.\nAmmodernamenti.\nI battelli della III e della IV Serie tra il 1999 e il 2002, sono stati sottoposti a lavori di ammodernamento che hanno comportato la sostituzione dell'intero sistema di combattimento e la sostituzione di molti apparati ormai sorpassati. I lavori di ammodernamento hanno visto l'installazione di una nuova versione del sistema elettronico integrato Sactis, del Sonar integrato di combattimento STN Atlas ISUS 9020 e del sistema radio IRSC della tedesca Hagenuk Marinekommunikation, un sistema di telecomunicazione integrato in grado di gestire comunicazioni satellitari. Il sistema integrato di Comando, Controllo e Lancio Armi ISUS 9020 della tedesca STN ATLAS Elektronik \u00e8 dotato di cartografia elettronica e capace di gestire i siluri italiani A-184 A3 della WASS. Il sonar integrato ISUS 9020 \u00e8 sistema di rilevamento del rumore proprio ed \u00e8 in media frequenza un sonar attivo e intercettatore in alta frequenza. Il sistema periscopico MOD.324 dell'americana Kollmorgen \u00e8 dotato di intensificatore di luce e apparati di videoregistrazione. Il sistema di guerra elettronica \u00e8 costituito da una suite ESM BLD 727 della Elettronica SpA, societ\u00e0 del gruppo Finmeccanica, mentre il Radar MM/BPS 704-V2 completa la dotazione elettronica.\nDopo gli ammodernamenti questi battelli rispondono pienamente alle attuali esigenze operative e possono svolgere operazioni di sorveglianza occulta (controllo e difesa di particolari zone di mare), localizzazione, ombreggiamento ed attacco a sottomarini ed unit\u00e0 di superficie, appoggio ad operazioni speciali, raccolta informazioni, e inoltre hanno ottenuto brillanti successi in numerose operazioni ed esercitazioni internazionali.\nPer la successiva generazione di sottomarini l'Italia si \u00e8 rivolta all'industria tedesca per i suoi nuovi prodotti, gli U-212, chiudendo la tradizione della cantieristica navale subacquea italiana eccetto che per i minisommergibili.\nServizio.\nI battelli della classe Sauro, costruiti in parte nel Cantiere navale di Monfalcone (I, II e III Serie), e in parte nel Cantiere navale del Muggiano (IV Serie), hanno costituito a lungo l'ossatura della componente subacquea della Marina Militare Italiana. Al tempo della loro entrata in servizio sono stati inquadrati nel 1\u00ba Gruppo Sommergibili (GRUPSOM1) presso il Comando Sommergibili nella base di Taranto. Dopo la riorganizzazione della Squadra Navale i sommergibili della IV serie attualmente in servizio sono inquadrati nel COMFLOTSOM di base a Taranto, il \"Pelosi\" e il \"Prini\" di base ad Augusta, mentre le altre unit\u00e0 delle prime due serie sono state radiate e il \"Nazario Sauro\" utilizzato come battello museale presso il porto antico di Genova ormeggiato nella Darsena davanti al Galata - Museo del Mare, prima nave-museo in Italia visitabile in acqua."}
{"id": "592293", "revid": "963097", "url": "https://it.wikipedia.org/wiki?curid=592293", "title": "Classe Scorp\u00e8ne", "text": "La classe Scorp\u00e8ne \u00e8 l'ultima delle realizzazioni francesi tra i sottomarini convenzionali d'attacco (SSK) progettati da DCNS in collaborazione con i cantieri spagnoli di Navantia. La \"classe Scorp\u00e8ne\" \u00e8 una famiglia che comprende due modelli differenti: \"Scorp\u00e8ne 2000\" (ex \"Scorp\u00e8ne\") e \"Scorp\u00e8ne 1000\" (ex \"Andrasta\", ex \"SMX-23\"), ed \u00e8 disponibile sia in versione con propulsione convenzionale diesel-elettrica sia con propulsione AIP \"MESMA\" (Module d'Energie Sous Marin Autonome).\nDescrizione.\nLa \"famiglia Scorp\u00e8ne\" \u00e8 composta da pi\u00f9 tipi di sottomarini:\nOrdini.\nSi tratta di una delle pi\u00f9 moderne unit\u00e0 da combattimento subacquee, ed \u00e8 prodotta essenzialmente per l'export, con vari ordini."}
{"id": "592298", "revid": "1610576", "url": "https://it.wikipedia.org/wiki?curid=592298", "title": "Campionato di Legadue", "text": "Il Campionato di Legadue, o pi\u00f9 semplicemente Legadue \u00e8 stato il secondo campionato professionistico della pallacanestro maschile italiana, fino alla riforma dei campionati avvenuta al termine della stagione 2012-2013.\nIl Campionato di Legadue ha avuto origine nel 2001, dopo la riorganizzazione dei campionati di Serie A. Dal 2001 infatti \u00e8 nata la \"Serie A\" al posto della \"Serie A1\" e appunto la Legadue al posto della Serie A2.\nL'ente organizzatore era la Legadue su delega della Federazione Italiana Pallacanestro, cos\u00ec come analogamente la Serie A \u00e8 organizzata dalla Lega Basket.\nStoria.\nLa \"Legadue\" nasce il 20 giugno 2001, data in cui la Lega Basket si scinde in due entit\u00e0, dando vita appunto alla \"Legadue\". Al termine della stagione 2012-2013 il campionato cessa di esistere, lasciando spazio ai campionati \"Gold\" e \"Silver\" organizzati dalla Nuova Lega Nazionale Pallacanestro.\nSquadre partecipanti dal 2001/02 al 2012/13.\nSono state 54 le squadre che hanno preso parte alle 12 edizioni del torneo di 2\u00ba livello della pallacanestro italiana dalla stagione 2001-2002 al 2012-2013:\nCoppa Italia di Legadue.\nDalla stagione 2004-05, la Legadue mette in palio la Coppa Italia di categoria, organizzando un torneo tra le quattro squadre meglio classificate al termine del girone di andata. La competizione si svolge in una sede unica nell'arco di due giorni in cui vengono disputate semifinali e finali.\nMiglior allenatore.\nIl titolo di \"Migliore allenatore del Campionato di Legadue\" \u00e8 un premio istituito nel 2003. Viene assegnato annualmente, ed \u00e8 consegnato a chi ottiene maggior punteggio in una votazione che coinvolge dirigenti, coach e capitani delle squadre del campionato. L'albo d'oro \u00e8 il seguente:"}
{"id": "592304", "revid": "1543377", "url": "https://it.wikipedia.org/wiki?curid=592304", "title": "Dasein", "text": "Dasein (pronuncia tedesca [\u02c8da\u02d0za\u026an]) \u00e8 un termine tedesco traducibile come \"esserci\" o \"presenza\" spesso tradotto anche come \"esistenza\". \u00c8 un concetto fondamentale nell'ontologia esistenziale di Martin Heidegger. Egli usa questa espressione per riferirsi all\u2019esperienza che dell'essere hanno gli uomini. Indica una forma di essere che \u00e8 cosciente di e deve confrontarsi con temi quali l\u2019essere una persona, l\u2019essere mortale e il dilemma-paradosso del vivere con altri esseri umani mentre si esiste, fondamentalmente, soli con se stessi. \nReinterpretazione heideggeriana.\nIn tedesco \"Dasein\" \u00e8 il termine gergale che corrisponde a \"vita\", com\u2019\u00e8 usato, ad esempio, nella frase \"Sono contento della mia vita\" (Ich bin mit meinem Dasein zufrieden). Il termine \u00e8 stato usato da vari filosofi prima di Heidegger, in particolare da Hegel, con il significato di \"essere determinato\", \"l'unit\u00e0 di essere e nulla\" (Logica della \"Qualit\u00e0\"). Esso deriva da \u2018da-sein\u2019, che letteralmente significa \u2018esserci\u2019. Questo termine per Heidegger pu\u00f2 stare ad indicare un modo di essere impegnato ed interessato nei confronti del mondo immediatamente presente in cui si vive, mentre si resta comunque consapevoli del carattere contingente di questa partecipazione, della priorit\u00e0 dell'Io rispetto al mondo e del carattere mutevole dell'Io in s\u00e9.\nL\u2019opposto di questo Io autentico \u00e8 il quotidiano ed inautentico Dasein, che corrisponde alla perdita del senso del destino e della vita di ogni s\u00e9 individuale, in favore di un\u2019immersione nel collettivo mondo di ogni giorno, il mondo anonimo ed inautentico del \"si\" (\"Man\") impersonale, del \"si dice, si fa, si pensa\".\nIn accordo con la critica di Nietszche al soggetto, inteso come qualcosa di definibile in termini di consapevolezza, Heidegger distingue il Dasein dalla consapevolezza del quotidiano, con lo scopo di mettere in luce l\u2019enorme importanza che l'Essere ha per la nostra comprensione ed interpretazione del mondo. Egli scrive:\n\"Questo ente che ognuno di noi \u00e8 (...) lo dobbiamo definire con il termine \"Esserci\"\". (Heidegger, \"Essere e tempo\", trad. 1927/1962, p.27) \n\"L'Esserci \u00e8 quell'ente nel quale il suo essere percepisce questo stesso stesso Essere come una questione\". (Heidegger, Op. cit. p.68)\nHeidegger ha cercato di utilizzare il concetto di Dasein per svelare la natura originaria dell'Essere, concordando con Nietszche e Dilthey sul fatto che l'essere del Dasein \u00e8 sempre un essere coinvolto nel mondo: n\u00e9 un soggetto, n\u00e9 l\u2019oggettivo mondo in s\u00e9, ma la logica dell\u2019essere-nel-mondo (\"in-der-Welt-sein\"). Questo concetto ontologico alla base del pensiero heideggeriano si configura in opposizione al soggetto astratto cartesiano in favore di un coinvolgimento pratico con l\u2019ambiente circostante ogni individuo. Il Dasein si rivela nella proiezione e nel coinvolgimento in un mondo personale\u00a0\u2013 un processo senza fine di coinvolgimento con il mondo mediato dai progetti dell\u2019Io.\nHeidegger sostiene che il linguaggio, la curiosit\u00e0 del quotidiano, i sistemi logici e le credenze comuni rendano all'Esserci oscura la propria natura, il proprio essere. La autenticit\u00e0 (\"Eigentlichkeit\") consiste quindi nel voltare le spalle al mondo del \"si\", per affrontare il Dasein, l\u2019individualit\u00e0 di ognuno, la temporalmente limitata vita di ognuno, l\u2019essere proprio di ognuno. Egli ha ritenuto che il concetto del Dasein fosse in grado di fungere da \"trampolino di lancio\" nell'indagine di cosa significhi \"essere\", avere un \"essere\" proprio, \"essere-per-la-morte\" (\"Sein-zum-Tode\"), possedere una propria verit\u00e0.\nHeidegger riteneva inoltre che la questione del Dasein andasse oltre gli ambiti esplorati dalle scienze positive o anche dalla storia della metafisica. \"La ricerca scientifica non \u00e8 l'unico modo di indagare questo Essere. Il Dasein possiede una caratteristica unica rispetto agli altri enti; \u00e8 ontologicamente distinto dal fatto che, per il proprio stesso essere, questo Essere \u00e8 un interrogativo\".\nIn \u2018Essere e Tempo\u2019 Heidegger pone l\u2019accento sulla differenza fra gli enti e l\u2019essere degli enti: l\u2019Essere \u00e8 sempre l'essere di un ente e il delineamento di questa differenza si configura come il tema centrale di \"Essere e Tempo\".\nAlcuni studiosi sono in disaccordo con questa affermazione e sostengono che per Heidegger il termine Dasein designasse una consapevolezza strutturata o un istituzionalizzato modo di vivere. Altri sostengono che l\u2019iniziale insistere di Heidegger sulla primariet\u00e0 ontologica del Dasein \u00e8 mutato all\u2019interno dei suoi scritti post-bellici.\nOrigine del concetto.\nAltri studiosi hanno sostenuto che il Dasein abbia avuto origine nel contesto della filosofia cinese e giapponese: secondo Tomonobu Imamichi, il concetto di Dasein fu ispirato ad Heidegger, nonostante Heidegger non si sia mai espresso al riguardo, dall\u2019idea di Okakura Kakuzo dell\u2019essere-uomo-nel-mondo espressa nel \"Cha no Hon\" per descrivere la filosofia taoista di Zhuangzi, che il maestro di Imachici offr\u00ec ad Heidegger nel 1919, dopo aver seguito per un anno le sue lezioni. Concetti simili possono essere ritrovati nella filosofia indiana e nella tradizione dei Nativi Americani.\nKarl Jaspers: Dasein e Existenz.\nPer Karl Jaspers, il termine Dasein stava ad indicare il concetto di esistenza nel senso pi\u00f9 minimale, l'ambito dell'oggettivit\u00e0 e della scienza, in opposizione a quello che Jaspers chiamava \"Existenz\", l'ambito della vita autentica.\nNel volume \"Filosofia\" (3 vol, 1932), Jaspers ci espone la sua visione della storia della filosofia e introduce i suoi temi fondamentali. Partendo dalla scienza moderna e dall'empirismo, Jaspers sostiene che quando ci poniamo domande sulla realt\u00e0, ci troviamo di fronte a confini che il metodo scientifico non pu\u00f2 trascendere. A questo punto, l'individuo \u00e8 messo davanti ad una scelta: sprofondare nella disperazione e nella rassegnazione oppure compiere un atto di fede nei confronti di quella che Heidegger definisce \"trascendenza\" (\"Transzendenz\"). Nel compiere questo atto l'individuo \u00e8 messo di fronte alla propria illimitata libert\u00e0, che Jaspers chiama \"Existenz\" e pu\u00f2 finalmente sperimentare l'autentica esistenza."}
{"id": "592305", "revid": "99710026", "url": "https://it.wikipedia.org/wiki?curid=592305", "title": "Angelo Brugnoli", "text": "Fu per circa 50 anni canonico (arciprete preposto) della collegiata di Asolo (Treviso). Alla fine dell'Ottocento fu un promotore sindacale.\nBrugnoli entr\u00f2 giovanissimo in seminario a Treviso e, prima di essere ordinato sacerdote (1897), consegu\u00ec il diploma di maestro elementare di \"livello superiore\" presso la scuola statale di Belluno.\nDirigente diocesano e sindacalista.\nNel 1898 fu nominato segretario del comitato diocesano e divent\u00f2 subito un protagonista nelle varie commissioni per l'attivit\u00e0 formativa e organizzativa del movimento operaio e contadino cattolico. Dal 1901 al 1911 fu il responsabile sia della cancelleria del vescovo di Treviso, il beato Andrea Giacinto Longhin, che il rettore della chiesa di San Vito in citt\u00e0.\nIn quegli anni la preoccupazione della Chiesa di papa Pio X e della diocesi di Treviso era quella di contrastare duramente l'iniziativa del Partito Socialista Italiano e della massoneria liberale. Brugnoli si impegn\u00f2 cos\u00ec nel ruolo di sindacalista, si ritrov\u00f2 in prima fila per risolvere i problemi delle masse contadine e operaie, lavorando per fondare il sindacato degli agricoltori, la costituzione delle casse rurali, progenitrici delle attuali banche di Credito cooperativo, del sindacato cattolico dei ferrovieri e la creazione di un vero e proprio \"ufficio cattolico del lavoro\". In quel periodo fu eletto anche consigliere comunale a Mirano.\nTutore dei contadini.\nIl suo impegno a difesa dei pi\u00f9 deboli lo fece accorrere nel 1907 a Vetrego, suo paese natale, frazione del comune di Mirano, in difesa degli otto fittavoli del latifondista Guido Dalla Pozza, incarcerati a seguito di una rivolta contadina: divent\u00f2 il loro tutore legale e si accoll\u00f2 la quasi totalit\u00e0 delle spese processuali. Lo si ritrova altres\u00ec in un'analoga impresa a Cavasagra, frazione di Vedelago, dove riusc\u00ec a liberare, dopo tre mesi di carcere, una cinquantina di contadini che avevano invaso e saccheggiato la villa del locale proprietario terriero, il conte Frova.\nGi\u00e0 direttore della \"Vita del Popolo\", il settimanale diocesano, fu eletto (13 ottobre 1908) dall'ala pi\u00f9 progressista della diocesi a presidente della direzione diocesana dell'Azione Cattolica, nata nel 1904 sulle ceneri dell'Opera dei Congressi. Continuando la sua opera di instancabile organizzatore si circond\u00f2 di giovani collaboratori, alcuni dei quali segnerono successivamente la storia del movimento sindacale cattolico del Veneto come Giuseppe Corazzin e Corradino Cappellotto, sollecitandoli spesso a \"passare dallo studio all'azione\".\nL'accusa di modernismo a Treviso.\nIn questo contesto di scontro sociale e politico, i dirigenti socialisti di Treviso, in risposta ad un precedente episodio, avvenuto qualche settimana prima a San Don\u00e0 di Piave, dove avevano subito una provocazione da parte dei cattolici, organizzarono polemicamente un comizio in citt\u00e0 in piena concomitanza della processione pubblica della festa del Corpus Domini. Il prefetto, preoccupato per l'ordine pubblico, prese l'iniziativa e il 25 maggio 1910 convoc\u00f2 i rappresentanti dei partiti politici (i democratici e i socialisti) e i cattolici (Brugnoli per la diocesi e Prevedello per la parrocchia del Duomo) convincendoli a sottoscrivere un accordo che li impegnasse tutti alla tolleranza durante le reciproche attivit\u00e0 pubbliche. Per\u00f2 la situazione era cos\u00ec tesa che l'accordo fu valutato, da entrambe le parti, non come un accordo contingente ma come un vero e proprio accordo politico, un tradimento cio\u00e8 alla lotta che doveva essere frontale e senza mediazioni. Per quanto riguarda il mondo cattolico l'ala pi\u00f9 conservatrice della Curia vescovile inform\u00f2 subito e direttamente di quell'accordo il papa Pio X, sostenendo che l'atto sottoscritto sapeva di modernismo. Il papa di Riese (ora Riese Pio X) (Treviso), pur conoscendo bene i protagonisti, aveva da poco (1907) condannato il modernismo teologico come eresia con l'enciclica \"Pascendi Dominici Gregis\", fu intransigente e decret\u00f2 la rimozione da tutti gli incarichi dei firmatari dell'accordo. A nulla valsero le difese di molti parroci e dello stesso vescovo Longhin, che fu costretto ad obbedire. A rafforzare le ragioni dei cattolici conservatori ci furono anche i risultati delle elezioni amministrative di Treviso che si svolsero nel luglio successivo che dettero una vittoria schiacciante al cosiddetto \"blocco massonico\" (Democratici e Socialisti), che ottenne 12 consiglieri, contro solo 2 dei \"clericomoderati\".\nBrugnoli, rispettoso e fedele alla gerarchia e al Papa, si dimise, senza discutere, da tutti gli incarichi fino ad allora ricoperti.\nCanonico della collegiata di Asolo per 55 anni.\nIl 20 dicembre 1910 Brugnoli fu cos\u00ec nominato canonico (arciprete preposto) della collegiata di Asolo e il 1\u00ba maggio 1911 entr\u00f2 ufficialmente in carica per rimanerne fino al 1966. Della sua lunga permanenza asolana gli storici ricordano, oltre che l'attivit\u00e0 sacerdotale, quanto fece per la citt\u00e0 durante le due guerre mondiali. Nel 1917 salv\u00f2 la citt\u00e0, che era geograficamente posta a ridosso della linea del fronte nella Grande Guerra, tra il Monte Grappa e il Montello, e che quindi doveva essere secondo i militari evacuata. Brugnoli rifiut\u00f2 l'ordine e divent\u00f2 cos\u00ec \"commissario di assistenza civile\", incaricato della raccolta dei profughi, dopo la disastrosa sconfitta di Caporetto. Nel 1945 riusc\u00ec a salvare di nuovo la cittadina dalle rappresaglie delle SS, sventando per due volte i loro tentativi di incendiarla.\nAlla sua morte, il 18 aprile 1970, il Consiglio comunale ha voluto ricordarlo intitolandoli la piazza principale di Asolo."}
{"id": "592308", "revid": "486946", "url": "https://it.wikipedia.org/wiki?curid=592308", "title": "Classe Caracciolo (sommergibile)", "text": ""}
{"id": "592317", "revid": "125187311", "url": "https://it.wikipedia.org/wiki?curid=592317", "title": "Albo d'oro della Giostra del Saracino", "text": "L'Albo d'oro della Giostra del Saracino \u00e8 l'elenco delle vittorie conseguite dai quartieri nella storica manifestazione di Arezzo.\nSono considerate le Giostre dell'et\u00e0 contemporanea, quindi disputate a partire dal 7 agosto 1931, quando si decise di riportare in vita l'antico torneo cavalleresco che ad Arezzo si correva in et\u00e0 medievale e moderna. Il quartiere di Porta Crucifera ha vinto la giostra di settembre 2021, giostra famosa perch\u00e9 prima di essa, i quartieri di Porta Crucifera, Porta Sant'Andrea e Porta santo spirito erano a 37 vittorie, Porta Crucifera si aggiudica questa vittoria e torna primo in classifica.\nStatistiche.\nCappotti.\nPer \"cappotto\" si intende la vittoria di entrambe le carriere ordinarie di un anno, a prescindere da eventuali carriere straordinarie. Pertanto, non \u00e8 considerabile cappotto la doppia vittoria del 2000 di Porta Crucifera (lo stesso quartiere non si riconosce il cappotto), consistendo tale impresa nella conquista di una carriera ordinaria e di una carriera straordinaria. I cappotti finora conseguiti sono i seguenti per ogni quartiere:"}
{"id": "592319", "revid": "287204", "url": "https://it.wikipedia.org/wiki?curid=592319", "title": "Valvola a saracinesca", "text": "La valvola a saracinesca (in inglese \"gate valve\") \u00e8 una valvola in cui l'otturatore \u00e8 una saracinesca. Pu\u00f2 essere a sezione dritta (ghigliottina) o a sezione inclinata (cuneo) a seconda rispettivamente dell'impiego ad alte o a basse portate.\nViene sempre impiegata come valvola di intercettazione, non \u00e8 invece adatta come valvola di regolazione. Infatti l'otturatore causa forte turbolenza nel flusso e conseguentemente rapida erosione degli organi di tenuta, oltre a rumorose e sgradite vibrazioni in chiusura.\nCaratteristiche tecniche.\nLe saracinesche sono comunemente realizzare in ghisa (principalmente sferoidale ma anche grigia) o in acciaio con eventuali riporti di metalli come stellite per le parti di tenuta meccanica e sono costituite principalmente da:\nIl corpo alloggia i meccanismi adatti a far muovere l'organo otturatore in modo che il suo abbassamento possa determinare l'ostruzione totale del flusso. L'ostruzione parziale \u00e8 sconsigliata.\nPer la regolazione di fluidi vedi valvole a globo o regolatrici.\nTutte le superfici interne della valvola che entrano a contatto con l'acqua devono essere opportunamente protette contro la corrosione.\nDi regola nel caso di superfici in ghisa sferoidale o acciaio al carbonio si utilizzano vernici a base di polveri epossidiche, le quali, se l'acqua trasportata \u00e8 destinata al consumo umano non devono modificare le sue caratteristiche organolettiche, fisico - chimiche e microbiologiche secondo quanto stabilito dal Decreto 6 aprile 2004, n. 174 del Ministero della Salute; lo stesso vale per gli anelli di tenuta e per le eventuali paste lubrificanti utilizzate nella fase di giunzione.\nTipologie.\nLe valvole a saracinesca possono essere di tre tipi a seconda della pressione di esercizio:\nSede di tenuta.\nLa valvola a saracinesca in base alla tipologia della sede di tenuta pu\u00f2 essere:\nGiunzione ed installazione.\nDi norma le saracinesche sono collegate alle condotta in pressione mediante raccordi a flangia, a bicchiere o misti (con una flangia e un bicchiere).\nL'installazione pu\u00f2 essere fatta in un pozzetto ispezionabile o direttamente nel terreno (come accade nelle reti idriche cittadine).\nFunzionamento.\nL'apertura totale della valvola d\u00e0 perdite di carico localizzate esigue mentre l'apertura parziale crea forti perturbazioni nella corrente liquida e notevoli perdite di carico localizzate; pertanto non \u00e8 adatta alla regolazione.\nLe manovre delle saracinesche di piccolo diametro si possono fare direttamente a mano (comando a volantino o a leva); con diametro rilevanti o per pressioni molto forti, \u00e8 necessario avere organi demoltiplicatori (valvole con riduttore manuale a volantino) o servomotori (valvole motorizzate con attuatori elettrici o pneumatici).\nNel caso di forti pressioni e/o di diametri grandi l'attrito fra cuneo e seggi pu\u00f2 essere tale da ostacolare o impedire le manovra di apertura.\nIn questi casi si installa un piccolo bypass munito di rubinetto, che, nel caso di valvola chiusa, permette il preventivo equilibramento delle pressioni sulle due facce (monte e valle) dell'otturatore, facilitandone cos\u00ec l'apertura.\nLa direzione preferita di chiusura \u00e8 in senso orario, le valvole per cui \u00e8 prevista la chiusura antioraria devono avere sul volantino un'apposita marcatura che indichi il senso di chiusura.\nUtilizzazione.\nSono utilizzate:\nPressione di progetto.\nLe valvole a saracinesca, come tutte le altre apparecchiature idrauliche destinate a sistemi idrici, rientrano nella designazione PN e devono essere progettate in modo tale che le loro pressioni caratteristiche, PFA, PMA, PEA, siano conformi ai valori (espressi in bar) riportati nella seguente tabella per la corrispondente PN:\nIl costruttore pu\u00f2 indicare valori superiori rispetto a quelli in tabella che rappresentano i valori minimi a condizione per\u00f2 che la valvola sia conforme alle UNI EN 1074.\nComunque PEA deve risultare sempre:\nVelocit\u00e0 massima di progetto.\nLe valvole devono essere progettate per garantire la seguente velocit\u00e0 massima (in m/s) in condizioni di portata costante e in funzione della pressione di esercizio ammissibile (in bar):\nCertificazioni.\nLe aziende produttrici delle saracinesche devono fornire:\nInoltre in caso di trasporto di acqua potabile deve essere fornita una dichiarazione di Conformit\u00e0 al Decreto 6 aprile 2004, n. 174, Ministero della Salute rilasciata da laboratori terzi accreditati, relativa ai rivestimenti interni, agli elastomeri (anelli di tenuta) ed a tutti quei materiali che devono entrare in contatto con l'acqua potabile.\nMarcatura.\nSulla saracinesca con DN &gt; 50\u00a0mm devono essere impresse, in maniera durevole e chiaramente visibile secondo EN 19, almeno le seguenti indicazioni:\nSul cuneo devono essere impresse, in rilievo, le seguenti indicazioni:"}
{"id": "592320", "revid": "1573940", "url": "https://it.wikipedia.org/wiki?curid=592320", "title": "Alocodon kuehnei", "text": "Alocodon kuehnei \u00e8 un piccolo dinosauro erbivoro vissuto nel Giurassico superiore (Oxfordiano, tra 161,2 e 155,7 milioni di anni fa), i cui resti fossili (essenzialmente dei denti) sono stati ritrovati in Portogallo.\nDescrizione.\nQuesto piccolo animale, il cui nome significa \"dente ad ala\", era lungo non pi\u00f9 di un metro, e fu classificato variamente come un fabrosauride o un ipsilofodontide. In ogni caso doveva trattarsi di uno snello bipede (o semibipede) che percorreva le pianure alluvionali in cerca di foglie da strappare con il becco. Altri generi di piccoli ornitischi del Giurassico superiore portoghese noti attraverso denti sono \"Trimucrodon\" e \"Phyllodon\"."}
{"id": "592325", "revid": "1543377", "url": "https://it.wikipedia.org/wiki?curid=592325", "title": "Giuseppe Zocchi", "text": "Biografia.\nNato in una famiglia di origini modeste, entr\u00f2 nella bottega di Ranieri del Pace, dove inizi\u00f2 a farsi una fama come decoratore di interni.\nEntrato sotto la protezione del marchese Andrea Gerini, pot\u00e9 viaggiare a Venezia, Milano, Bologna e Roma, dove impar\u00f2 le nuove tendenze artistiche e svilupp\u00f2 una certa curiosit\u00e0 verso il paesaggio e la societ\u00e0 contemporanea.\nLa sua opera pi\u00f9 famosa \u00e8 una serie di 25 vedute della citt\u00e0 di Firenze e di 50 delle ville granducali e di luoghi nei dintorni di Firenze, commissionate da Andrea Gerini e pubblicate a partire dal 1744, che ebbero immediatamente un notevole successo e diffusione a livello europeo. Il suo stile si rifaceva al vedutismo veneziano, con una capacit\u00e0 di rendere limpide le raffigurazioni dei paesaggi e delle architetture in genere, con una notevole attenzione al dettaglio, che rende questa serie un preziosissimo documento della Firenze del Settecento. Le vedute di Firenze di Zocchi ispirarono anche le opere di Nathaniel Parr, incisore suo contemporaneo.\nPer lo stesso Gerini decora ad affresco il palazzo gentilizio in via Ricasoli.\nDal 1749 si occup\u00f2 di disegnare anche i modelli per gli intarsi in pietre dure realizzati nell'Opificio con temi naturalistici, che ebbero un notevole successo e importanti committenze, come l'Imperatore asburgico e il Re di Prussia. La manifattura dei mobili intarsiati si protrasse fino al 1760.\nMor\u00ec a Firenze nel 1767."}
{"id": "592329", "revid": "110795894", "url": "https://it.wikipedia.org/wiki?curid=592329", "title": "Brigitte Hamann", "text": "Biografia.\nNata Brigitte Deitert, studi\u00f2 storia a M\u00fcnster e a Vienna e inizialmente lavor\u00f2 come giornalista a Essen. Nel 1965 spos\u00f2 lo storico Guenter Hamann; lavor\u00f2, come assistente del marito, all'Universit\u00e0 di Vienna, per poi laurearsi, nel 1978, con una tesi dedicata alla figura del principe ereditario Rodolfo, figlio di Elisabetta di Baviera. La sua tesi fu pubblicata, lo stesso anno, come libro (\"Rodolfo, principe ereditario e ribelle\"), ottenendo un grande successo editoriale.\n\"Hitlers Wien, Lehrjahre eines Diktators\" (trad. italiana \"Hitler: gli anni dell'apprendistato\") \u00e8 uno studio sul periodo meno noto della vita del futuro dittatore nazista, quello passato nella capitale viennese dal 1908 al 1913. L'autrice sottolinea il contrasto fra la Vienna di Freud, Mahler e Klimt, all'avanguardia nei vari campi del sapere e della cultura, e quella contemporanea degli ambienti antisemiti e razzisti frequentati dal giovane Hitler.\nNel 2002 il suo libro su Wagner ottenne, dalla rivista storica \"Damals\", il riconoscimento come \"Historical Book of the Year\", mentre il settimanale \"Opernwelt\" lo classific\u00f2 come \"Book of the Year\".\nUno dei suoi ultimi lavori, \"Winifred Wagner: A Life at the Heart of Hitler's Bayreuth\", \u00e8 stato pubblicato nel 2005; si tratta di una biografia di Winifred Wagner, la donna britannica che spos\u00f2 il figlio del compositore, Siegfried, e che fu amica di Hitler e sostenitrice del Partito Nazista fin dai primi anni della scalata al potere."}
{"id": "592330", "revid": "123763973", "url": "https://it.wikipedia.org/wiki?curid=592330", "title": "Classe Tarawa", "text": "Le navi della classe Tarawa della US Navy, cinque unit\u00e0 in tutto varate tra gli anni settanta e l'inizio del decennio successivo (altre vennero cancellate), sono state per lungo tempo le pi\u00f9 grandi navi anfibie del mondo, con circa 40.000 tonnellate di dislocamento, dotate di un enorme ponte di volo, un bacino per ospitare mezzi da sbarco, un hangar e un magazzino per mezzi e veicoli. Le navi sono dotate anche di apparati di comando e controllo delle operazioni anfibie e un pesante armamento difensivo. La precedente classe Iwo Jima, sebbene derivata dal progetto di una portaerei della Seconda guerra mondiale, non era abbastanza grande per ospitare con continuit\u00e0 gli aerei AV-8B Harrier II, ma le riserve di carburante e le attrezzature aeree delle Tarawa non sono ancora totalmente ottimali, e cos\u00ec \u00e8 arrivata la successiva, ancora pi\u00f9 grande Classe Wasp.\nLa USS \"Peleliu\" (LHA-5) \u00e8 in riserva dal 31 marzo 2015. La capoclasse USS Tawara (LHA-1) \u00e8 in riserva in attesa che venga stabilito il suo destino. L'USS Saipan (LHA-2) \u00e8 stata demolita nel 2009, la USS \"Belleau Wood\" (LHA-3) affondata il 13 luglio 2006 nel corso dell'esercitazione RIMPAC '06, colpita dall'incrociatore USS \"Mobile Bay\" (CG-53) della classe Ticonderoga, mentre la USS \"Nassau\" (LHA-4) \u00e8 stata demolita a Brownsville nel 2021."}
{"id": "592334", "revid": "122653464", "url": "https://it.wikipedia.org/wiki?curid=592334", "title": "Cane da pastore olandese", "text": "Il cane da pastore olandese (anche chiamato in neerlandese \"Hollandse Herdershond\" o in inglese \"Dutch Shepherd Dog\") \u00e8 una razza canina di origine olandese riconosciuta dalla FCI (standard N. 223, Gruppo 1, Sezione 1).\nStoria.\nPare discenda dal \"Canis Familiaris Matris Optimae\", comparso sulla terra 6-7.000 anni fa e progenitore anche del pastore belga, parente stretto a cui assomiglia molto. A differenza del pastore belga, che ha raggiunto una diffusione a livello internazionale, l'olandese \u00e8 perlopi\u00f9 conosciuto nei soli confini nazionali. Qui alcuni allevatori si sono preoccupati di salvaguardare la razza e mantenerla pura, con particolare attenzione alle sue attitudini lavorative e caratteriali. Grazie a questi appassionati il pastore olandese viene ancora utilizzato con ottimi risultati per la conduzione e la guardia delle greggi. La variet\u00e0 a pelo lungo \u00e8 praticamente estinta nello stesso suo paese di origine, mentre la pi\u00f9 diffusa \u00e8 quella a pelo corto, la cui particolarit\u00e0 consiste nella striatura chiara o scura del mantello. Esiste anche la variet\u00e0 a pelo ruvido o pelo duro, ma come la variet\u00e0 a pelo lungo \u00e8 molto raro, pare che in Italia ci siano solo due esemplari, di cui solo uno registrato all'ENCI. La cucciola che si vede nel Trailer \"Super Power Dog\" \u00e8 un esemplare a pelo corto proveniente da uno dei migliori allevatori dell'Olanda.\nDescrizione.\nQuando il cane \u00e8 a riposo la coda pende diritta o con una leggera curva; in movimento viene portata leggermente alzata, ma non arrotolata e non di lato. Il tigrato su sfondo bruno o grigio, blu-grigio o sale e pepe a seconda della variet\u00e0, sono i colori accettati. Esistono tre variet\u00e0 di mantello: a pelo corto (pelo duro con sottopelo lanoso), a pelo lungo (pelo lungo, diritto, piatto e ruvido con sottopelo lanoso), a pelo duro (pelo molto spesso, ruvido, ispido con sottopelo lanoso). Gli occhi sono di media grandezza, a mandorla e scuri. Le orecchie sono piuttosto piccole, diritte, inserite alte e portate in avanti. La testa \u00e8 piuttosto lunga, con muso pi\u00f9 lungo del cranio. Stop appena marcato. Tartufo sempre nero. I piedi sono privi di speroni, con dita ben serrate e arcute.\nCarattere.\nDocile e ubbidiente, affettuoso e molto vigile, il pastore olandese \u00e8 il tipico cane da pastore abituato a vivere da millenni a stretto contatto con l'uomo. Questo cane \u00e8 tutt'oggi piuttosto rustico, molto resistente alla fatica e capace di sopportare condizioni ambientali anche rigide. Di notevole pazienza anche nei confronti dei bambini \u00e8 un ottimo cane che si integra perfettamente nel \"branco umano\".\nCure.\nI pastori olandesi sono di tre variet\u00e0 che si differenziano tra loro per la natura del mantello: a pelo corto, pelo duro o pelo lungo. Qualunque sia la variet\u00e0 del soggetto, la sua toelettatura non \u00e8 mai un grosso problema. \u00c8 invece da tenere presente il bisogno di movimento di questo cane che non pu\u00f2 accontentarsi unicamente della semplice passeggiatina quotidiana. \nConsigli.\n\u00c8 un cane sportivo che necessita di molto movimento giornaliero. Grazie alla sua inesauribile energia \u00e8 infatti di indole molto esuberante. Pur essendo un cane molto gestibile, gli esperti lo consigliano soltanto a chi sappia imporre una coerente disciplina di base e, soprattutto, a chi sappia imporsi come vero leader. Le sue attitudini lo rendono un cane molto adatto alla guardia della casa e della propriet\u00e0: grazie a questo suo innato ruolo, viene inoltre sfruttato da varie forze di polizia che trovano in lui valido ausilio.\nDiffusione.\nNel 2004 non sono stati iscritti cuccioli ai libri genealogici ENCI e solo nel 2003 sono stati venduti i primi 2 cuccioli, gli unici presenti in Italia. Recentemente questa razza, diffusa maggiormente nel nord Europa, si sta gradualmente diffondendo anche in Italia. Negli Stati Uniti questa razza sta diffondendosi nei reparti cinofili di polizia dove sta rimpiazzando il pastore tedesco. Il pastore olandese ha molti meno problemi di displasia dell'anca o di stenosi della colonna vertebrale rispetto al pastore tedesco, mentre \u00e8 di taglia maggiore ed \u00e8 pi\u00f9 potente rispetto al Malinois, per cui risulta esser un cane molto idoneo al lavoro di cane poliziotto. Nel 2012 i cuccioli contati sono 10.Nel 2020 si sono raggiunti i 60 esemplari prodotti in Italia."}
{"id": "592335", "revid": "17351", "url": "https://it.wikipedia.org/wiki?curid=592335", "title": "KC-135 Stratotanker", "text": ""}
{"id": "592336", "revid": "17351", "url": "https://it.wikipedia.org/wiki?curid=592336", "title": "KC-135", "text": ""}
{"id": "592360", "revid": "5296", "url": "https://it.wikipedia.org/wiki?curid=592360", "title": "London School of Economics", "text": ""}
{"id": "592361", "revid": "74801", "url": "https://it.wikipedia.org/wiki?curid=592361", "title": "Caterina Aliprandi", "text": "\u00c8 venerata come beata dalla Chiesa cattolica.\nBiografia.\nCaterina nacque verso il 1466 da nobile famiglia, e venne dai genitori destinata al matrimonio ad un ricco gentiluomo.\nAncora trentenne, riusc\u00ec a convincere il marito a vestire l'abito francescano, consentendo a lei di entrare nel monastero di Santa Chiara in Alessandria.\nNel 1526 fu destinata, con cinque consorelle a fondare un nuovo monastero in Asti, che prese il nome di \"Convento del Ges\u00f9\". In questo convento fece la portinaia, e ben presto divenne famosa per lo spirito di preghiera, le profezie e i miracoli che i fedeli le attribuirono.\nDurante l'assedio posto ad Asti da Fabrizio Maramaldo, fu incaricata di tenersi in preghiera giorno e notte fino a vittoria ottenuta (13 novembre 1526).\nCome essa stessa avrebbe profetizzato, rimase vittima della peste e mor\u00ec il 7 settembre 1529, cantando le lodi a Maria, di cui le compagne in quel momento festeggiavano la nativit\u00e0.\nCelebrazione liturgica il 21 settembre."}
{"id": "592364", "revid": "2730", "url": "https://it.wikipedia.org/wiki?curid=592364", "title": "Hugo Ball", "text": "Biografia.\nCresciuto in una famiglia cattolica, Ball studi\u00f2 sociologia e filosofia presso le Universit\u00e0 di Monaco e Heidelberg (1906\u20131907). Nel 1910 si trasfer\u00ec a Berlino, per diventare attore e collaborare con Max Reinhardt. Divent\u00f2 uno degli artisti guida del movimento Dada. D'accordo con le ideologie espresse nel Manifesto del Dada (di Tristan Tzara), scagli\u00f2 dure critiche sulla societ\u00e0 del suo tempo e il degrado in cui versava; inoltre espresse il suo dissenso verso quei filosofi del passato che asserivano di possedere la Verit\u00e0 ultima.\nNello stesso anno della pubblicazione del Manifesto, Ball scrisse il poema \"Karawane\", composto con parole senza senso. Il significato di questa composizione, infatti, risiede nell'assurdit\u00e0 che l'assenza di senso produce, riflettendo i principi cardine del Dadaismo. Altre opere famose sono la collezione di poesie \"7 schizophrene Sonette\" (Sette sonetti schizofrenici), l'opera drammaturgica \"Die Nase des Michelangelo\" (Il naso di Michelangelo), una memoria del periodo passato a Zurigo \"Flight Out of Time: A Dada Diary\" (Volo fuori dal tempo: un diario Dada), e una biografia di Hermann Hesse, intitolata \"Hermann Hesse. Sein Leben und sein Werk\" (Hermann Hesse. La sua vita e la sua opera) del 1927.\nCome cofondatore del Cabaret Voltaire a Zurigo, divenne guida del movimento Dada di Zurigo. Si ritiene che sia lui ad aver scelto il nome \"Dada\", prendendo una parola a caso dal dizionario. Si spos\u00f2 con Emmy Hennings, un'altra esponente del movimento Dada. La durata della sua partecipazione al dadaismo fu di circa due anni, dopodich\u00e9 lavor\u00f2 per un breve periodo come giornalista per il \"Freie Zeitung\" (Giornale libero) di Berna. Probabilmente si ritir\u00f2 nel Cantone Ticino, dove si riavvicin\u00f2 alla religione e visse in relativa povert\u00e0. Mor\u00ec a Sant'Abbondio, Svizzera.\nLa sua poesia \"Gadji beri bimba\" venne successivamente adattata per la canzone \"I Zimbra\", che si trova nell'album del 1979 dei Talking Heads \"Fear of Music\"."}
{"id": "592369", "revid": "1543377", "url": "https://it.wikipedia.org/wiki?curid=592369", "title": "Ghost Rider (personaggio)", "text": "Ghost Rider (conosciuto anche come Ghost in alcune edizioni italiane) \u00e8 il nome di diversi personaggi dei fumetti di genere soprannaturale pubblicati negli Stati Uniti d'America dalla Marvel Comics. In precedenza lo stesso editore aveva usato lo stesso nome per un personaggio di una serie western che venne in seguito cambiato in Phantom Rider.\nLa prima versione venne creata da Roy Thomas, Gary Friedrich, (testi) e Mike Ploog (disegni) ed esord\u00ec nella serie \"Marvel Spotlight\" (vol. 1) n. 5 (agosto 1972) ed era l'alter ego di Johnny Blaze, uno stuntman motociclista che per poter salvare la vita del suo padre adottivo, accetta di farsi impossessare da una entit\u00e0 demoniaca, Zarathos, trasformandosi in una creatura infernale con un teschio fiammeggiante al posto della testa in sella alla sua motocicletta e in grado di lanciare palle di fuoco dalle mani. La seconda versione fu quella di Danny Ketch un ragazzo che, dopo il ferimento della sorella, viene a contatto con una moto posseduta dallo \"Spirito della Vendetta\", che un tempo era il nobile puritano Noble Kale. Viene in seguito svelato che Blaze e Ketch sono fratelli e che Kale \u00e8 un loro antenato. Con l'iniziativa Marvel NOW! viene introdotta la figura di Robbie Reyes, giovane meccanico messicano-statunitense divenuto Ghost Rider dopo essere stato posseduto dallo spirito dello zio serial killer Eli Morrow.\nLa moto guidata originariamente da Ghost Rider \u00e8 la Triumph Bonneville, sostituita poi nel corso degli anni di pubblicazione da motociclette ispirate ai chopper.\nNella classifica dei pi\u00f9 grande eroe della storia dei fumetti del 2011 del sito web IGN, \u00e8 posizionato al 90\u00ba posto.\nStoria editoriale.\nIl nome era gi\u00e0 stato utilizzato in passato per un personaggio western edito dalla Magazine Enterprises e successivamente acquisito dalla Marvel Comics cui si cambi\u00f2 nome prima in Night Rider e poi in Phantom Rider a seguito dell'esordio del nuovo personaggio nel 1972 col quale non ha nulla in comune.\nLa prima versione del nuovo personaggio di Ghost Rider, alter ego di Johnny Blaze, esord\u00ec nella serie antologica degli anni settanta che presentava personaggi a rotazione \"Marvel Spotlight\", dal n. 5 al n. 11, in una sequenza di storie realizzate da Roy Thomas, Gary Friedrich e dal disegnatore Mike Ploog. A seguito del successo riscontrato, nel settembre 1973 esord\u00ec una testata dedicata, \"Ghost Rider\" (vol. 1), che venne edita per 81 numeri fino al 1983.\nLa seconda versione del personaggio, alter ego di Danny Ketch, fu protagonista di una nuova serie a fumetti, \"Ghost Rider\" (vol. 2), edita per 93 numeri dal 1990 al 1998; nel marzo 2007 \u00e8 stato pubblicato il n. 94.\nSuccessivamente sono state dedicate due miniserie di sei numeri alla versione alter ego di Johnny Blaze, \"Ghost Rider\" (vol. 3) e \"Ghost Rider\" (vol. 4) e poi una serie regolare, \"Ghost Rider\" (vol. 5), edita per 35 numeri dal 2006 al 2009 alla quale \u00e8 seguita una miniserie di sei numeri, \"Ghost Riders: Heaven's on Fire\", con protagonisti entrambe le versioni, Jhonny Blaze e Danny Ketch. Contemporaneamente alla quinta serie sono state pubblicate altre due miniserie incentrata sul ritorno di Danny Ketch come \"Ghost Rider: Trail of tears\" nel 2007, scritta da Garth Ennis e \"Ghost Rider: Danny Ketch\" nel 2008, scritta da Simon Spurrier.\nNel 2011 esord\u00ec una nuova serie regolare incentrata su una nuova versione del personaggio, alter ego di Alejandra Jones, \"Ghost Rider\" (vol. 6), ma venne interrotta dopo dieci numeri.\nAll'interno poi del progetto di rilancio editoriale delle testate dell'editore, All New Marvel NOW!, esord\u00ec nel 2014 una nuova serie regolare, \"All-New Ghost Riders\", edita fino al 2015 per 12 numeri e dedicata al nuovo alter ego di Ghost Rider, Robbie Reyes, alla quale segu\u00ec, nel 2017, all'interno della linea Marvel NOW!, la nuova serie \"Ghost Rider\" (vol. 7).\nBiografia dei personaggi.\nGhost Rider.\nAl tempo del Diluvio Universale, l'Ira di Dio (\"Wrath of God\") d\u00e0 origine agli \"Spiriti della Vendetta\", entit\u00e0 benevole incaricate di punire i malvagi vendicando le ingiustizie sotto la supervisione dell'arcangelo Zadkiel finch\u00e9, circa un millennio prima dell'era moderna, il demone Zarathos li sconfisse tutti assoggettandoli alla sua volont\u00e0 in modo da costruirsi una schiera per spodestare Mefisto dal trono degli Inferi venendo tuttavia sconfitto da Centurious, per poi essere schiavizzato e privato della memoria da Mefisto che, nei secoli successivi, si serve di lui come suo personale Spirito della Vendetta intrappolandolo in vari esseri umani nel cui sangue alberga il \"Fuoco Infernale\" poich\u00e9 discendenti da una dinastia legata all'artefatto mistico noto come \"Medaglione del Potere\".\nAll'inizio del XVIII secolo, il giovane Noble Kale, vissuto in una comunit\u00e0 puritana assieme al fratello Dante e a loro padre, il pastore Destin Kale, si innamora di una ragazza di colore impiegata presso il Circo Quentin, Magdelena, che sposa nonostante i pregiudizi paterni e da cui ha un figlio. Qualche tempo dopo il matrimonio la ragazza scopre tuttavia che il pastore Kale \u00e8 in realt\u00e0 un servitore di Mefisto e, per metterla a tacere, l'uomo l'accusa di stregoneria facendola condannare al rogo dopo aver drogato, torturato e rinchiuso Noble nelle segrete della chiesa. Poco prima di morire Magdelena lancia per\u00f2 una maledizione per vendicarsi scatenando le Furie sulla citt\u00e0 e sul pastore Kale che, terrorizzato, evoca il suo signore promettendogli l'anima del figlio in cambio della salvezza, concluso l'accordo Noble viene trasformato nel \"Ghost Rider\" originale riuscendo a distruggere le Furie e venendo poi incitato dal pastore Kale a nutrirsi della carne del figlio avuto con Magdelena; pur di non mangiare il neonato tuttavia, Noble si uccide. Quando per\u00f2 Mefisto tenta di reclamare l'anima del giovane come stipulato, l'arcangelo Uriel interviene per impedirglielo raggiungendo infine come compromesso che lo spirito di Noble non sarebbe appartenuto n\u00e9 al Paradiso n\u00e9 all'Inferno ma posto a vagare in un limbo a meno che un suo discendente non lo avesse invocato. Per fare in modo che entrambi i regni rispettassero il patto \u00e8 stato poi messo sulla discendenza dei Kale un incantesimo di protezione grazie a cui n\u00e9 angeli n\u00e9 dem\u00f2ni avrebbero potuto impadronirsi delle loro anime. Da tutto ci\u00f2 ha avuto origine la leggenda di Ghost Rider.\nNonostante chiunque abbia avuto a che fare con lo Spirito della Vendetta abbia sempre presunto che fosse di origine demoniaca, in realt\u00e0 i Ghost Rider sono stati dunque voluti da Dio e, nel corso delle epoche ve ne sono state diverse incarnazioni, in particolar modo negli Stati Uniti: nel 1867 l'ex-schiavo di colore Caleb diviene Ghost Rider per vendicare la sua famiglia uccisa dai confederati, pochi anni dopo un innominato nativo americano assume il manto di Ghost Rider per vendicare le donne e i bambini della sua trib\u00f9 uccisi e scalpati da un gruppo di cacciatori di taglie, durante la prima guerra mondiale due innominati discendenti di Kale hanno combattuto in Germania uno come aviatore col nome di \"Ghost Flyer\" e l'altro (bisnonno di Blaze e Ketch) nella fanteria come Ghost Rider, negli anni trenta Undead G-Man e Knuckles O'Shaugnessy hanno condiviso i poteri lavorando in coppia, nel XX secolo l'archeologo Max Parrish \u00e8 diventato brevemente Ghost Rider dopo aver toccato il Medaglione del Potere mentre la motociclista Naomi Kale eredita i poteri dell'antenato in maniera innata decidendo, nella speranza di risparmiare ai suoi figli la maledizione dei Kale, di abbandonarli e fuggire lasciando il primogenito, Johnny, col marito Barton Blaze, per dare invece Daniel e Barbara in adozione alla famiglia Ketch.\nJohnny Blaze.\nComparso per la prima volta su \"Marvel Spotlight\" (vol. 1) n. 5 (agosto 1972) da Roy Thomas, Gary Friedrich, (testi) e Mike Ploog (disegni) Johnny Blaze \u00e8 uno stuntman motociclista che diviene Ghost Rider dopo essere stato legato allo Spirito della Vendetta Zarathos per aver fatto un accordo con Mefisto al fine di salvare la vita di suo padre adottivo.\nDanny Ketch.\nComparso per la prima volta su \"Ghost Rider\" (vol. 3) n. 1 (maggio 1990) da Howard Mackie, (testi) e Javier Saltares (disegni) Danny Ketch diviene Ghost Rider dopo il ferimento della sorella, per essere entrato a contatto con una motocicletta contenente lo spirito di Noble Kale.\nSpiriti della Vendetta.\nNel corso della ribellione di Zadkiel al Paradiso viene rivelato che sulla Terra esistono molteplici incarnazioni dello Spirito della Vendetta, ognuna con sembianze pi\u00f9 consone a credenze e leggende del luogo in cui si manifesta: Nima il Rider tibetano, la Rider indiana Shoba Mirza, Yoshio Kannabe il Rider giapponese, i Rider texani \"Cowboy\", \"Devil Rig\" e \"Hell-Driver\", Molek lo spirito del Medio Oriente, Bai Gu Jing la Ghost Rider cinese, Marinette Bwa Chech e il barone Skullfire, signori della Citt\u00e0 dei Teschi in Congo. Tutti uccisi o privati dei poteri da Danny Ketch.\nAlejandra Jones.\nAlejandra Jones \u00e8 apparsa per la prima volta in \"Ghost Rider\" (vol. 7) n. 1 (settembre 2011) a opera di Rob Williams (testi) e Matthew Clark (disegni). Ragazza nicaraguense addestrata sin dall'infanzia da \"Adamo\" per divenire una Ghost Rider e purificare l'umanit\u00e0 dal peccato privandola del libero arbitrio, dopo essersi resa conto della malvagit\u00e0 del suo mentore viene brevemente presa sotto la sua ala da Johnny Blaze finch\u00e9, resosi conto che Alejandra si serve del potere solo per fini egoistici, quest'ultimo se lo riprende.\nRobbie Reyes.\nRoberto \"Robbie\" Reyes \u00e8 apparso per la prima volta in \"All-New Ghost Rider\" (vol. 1) n. 1 (maggio 2014) a opera di Felipe Smith (testi) e Tradd Moore (disegni). Ragazzo messicano-statunitense residente a Los Angeles assieme al fratello disabile, Gabe, ed impiegato come meccanico in un'officina, Robbie si iscrive ad una gara clandestina per poter vincere i cinquantamila dollari in palio ed andarsene dal pericoloso quartiere insieme al fratello ma, durante la competizione, viene assassinato da un gruppo di mercenari intenti a recuperare alcune pillole estratte dalla formula di Mister Hyde, dopodich\u00e9 resuscita come creatura demoniaca con la testa infiammata e fugge a bordo della sua Dodge Charger nera, anch'essa infuocata. Lo spirito legato all'auto gli si presenta poi come Eli Morrow e, dichiarando di essere stato ucciso dai membri di una gang, si offre di aiutare Robbie a ripulire il suo quartiere dalla criminalit\u00e0 a patto che il ragazzo lo aiuti a vendicarsi. Divenuto un eroe cittadino, Robbie attira l'attenzione di Johnny Blaze e, anche grazie a lui, scopre che Eli \u00e8 in realt\u00e0 suo zio, un serial killer satanista ucciso da un poliziotto nel 1999 e resosi colpevole della morte di 37 persone nonch\u00e9 di aver spinto la madre di Robbie gi\u00f9 dalle scale mentre era incinta di Gabe, causando la disabilit\u00e0 di quest'ultimo. Fatto crollare l'impero criminale di Mister Hyde, Robbie lotta con Eli per il possesso del suo corpo decidendo infine di legarsi per sempre a lui ed accettando di saziare la sua sete di sangue uccidendo esclusivamente persone dall'animo malvagio.\nPoteri e abilit\u00e0.\nGhost Rider \u00e8 un umano capace di trasformarsi in un essere scheletrico dal teschio fiammeggiante dai poteri soprannaturali grazie alla fusione con un demonio o uno \"Spirito di Vendetta\". Le moto che cavalca possono viaggiare pi\u00f9 velocemente di qualsiasi veicolo convenzionale ed effettuare imprese normalmente impossibili come guidare su superfici verticali o specchi d'acqua, nonch\u00e9 saltando distanze maggiori di quanto potrebbe una motocicletta comune. I Ghost Rider sono praticamente indistruttibili e notoriamente difficili da danneggiare con qualsiasi mezzo convenzionale, come proiettili e coltelli che gli passano attraverso senza ferirli, nonch\u00e9 a tutti gli effetti immortali. Pur essendo composti di sole ossa e \"Fuoco Infernale\", i Ghost Rider possiedono una forza sovrumana tanto formidabile da poter affrontare esseri del calibro di Thor, Ercole o Hulk.\nOgni incarnazione di Ghost Rider possiede tuttavia delle sue capacit\u00e0 specifiche.\nAltre versioni.\n2099.\nNel futuro di \"Marvel 2099\", ambientato in uno scenario distopico ispirato alle ambientazioni cyberpunk, l'hacker Kenshiro \"Zero\" Cochrane, dopo essere stato ucciso per aver rubato informazioni ad una potente corporazione, sopravvive trasferendo la sua mente nel ciberspazio e scaricandola in un corpo robotico per poi dedicarsi alla propria vendetta divenendo noto come Ghost Rider a causa delle fattezze scheletriche del suo corpo robotico.\nAmalgam.\nNell'universo Amalgam, lo stuntman Blaze Allen (unione di Johnny Blaze e Barry Allen) viene fuso al demonio Etrigan dando vita a Speed Demon, una creatura infernale che si esprime in rima (come Etrigan) ed \u00e8 capace di correre ad altissima velocit\u00e0 (come Flash) lasciando una scia di fuoco al suo passaggio (come Ghost Rider).\nSuccessivamente Danny West (unione di Danny Ketch e Wally West) nipote di Blaze Allen, chiede a Merlino di venire a sua volta fuso a un demonio per poter aiutare lo zio divenendo il suo assistente: Kid Demon.\nGuardiani della Galassia.\nNella linea temporale dei \"Guardiani della Galassia\", Wileaydus Autolycus del pianeta Sarka, noto semplicemente come \"Spirito della Vendetta\", \u00e8 uno zelota religioso affiliato alla Chiesa Universale della Verit\u00e0 e dotato di aspetto e poteri identici a quelli di Ghost Rider. Diviene membro di una sottosezione dei Guardiani.\nMarvel Zombi.\nNell'universo \"Marvel Zombi\", Ghost Rider (Johnny Blaze) \u00e8 inizialmente uno dei superstiti alla piaga zombie e fa parte della resistenza guidata da Nick Fury.\nUltimate.\nNell'universo Ultimate Johnny Blaze \u00e8 un ragazzo ucciso da una banda di satanisti assieme alla fidanzata Roxanne che, all'Inferno, fa un accordo col Diavolo promettendo i suoi eterni servigi in cambio della salvezza dell'amata; concluso l'accordo Blaze viene resuscitato dopo vent'anni sotto forma di \"Ghost Rider\", uno scheletro fiammeggiante alto due metri e forte quanto Thor, assetato di vendetta nei confronti dei responsabili della sua morte, che intanto hanno fatto fortuna (grazie al sacrificio umano di cui Johnny e Roxanne furono vittime); uno di essi \u00e8 addirittura il vicepresidente degli Stati Uniti, cosa che porta all'intervento degli Avengers di Nick Fury; finita la sua vendetta personale, Blaze osserva Roxanne resuscitata e felicemente sposata con famiglia, poi riceve il prossimo incarico dal Diavolo.\nWhat If?\nIn uno scenario autoconclusivo della serie fuori continuity \"What If?\", che ipotizza cosa sarebbe successo se Danny Ketch fosse stato ucciso al cimitero al posto della sorella Barbara, quest'ultima diviene Ghost Rider rivelandosi tanto brutale e spietata da far s\u00ec che l'Uomo Ragno, il Dottor Strange e Johnny Blaze si alleino per fermarla.\nGhosth Rider Cosmico.\nUna delle versioni alternative pi\u00f9 pericolose e potenti del Ghost Rider. Apparso per la prima volta nella miniserie Thanos, questa versione ha come alter ego Frank Castle, il Punitore, il quale muore quando Re Thanos, una versione pi\u00f9 potente del Titano Pazzo, stermina l'umanit\u00e0 sulla Terra. finito all'inferno, Mefisto propone all'uomo di divenire il nuovo Spirito di Vendetta, spedendolo per\u00f2 su una Terra desolata e senza forme di vita. Durante il suo pellegrinare in un mondo vuoto che lo spinge quasi alla follia, Castle vede l'arrivo di Galactus, provato dalla guerra contro Thanos, che gli propone di divenire il suo nuovo araldo e di cibarsi del pianeta per recuperare le forze. Il nuovo Ghosth Rider accetta e diviene il nuovo araldo di Galactus, combinando i suoi nuovi poteri cosmici con quelli infernali. Galactus tuttavia perir\u00e0 contro Thanos, mentre Frank diverr\u00e0 per molto tempo il servo del Titano, fino a quando il Rider non trover\u00e0 di nuovo la morte per mano di Silver Surfer. Salvato da Odino e spedito nel Valhalla, Castle sar\u00e0 poi \"cacciato\" e gli verranno ridati i suoi poteri, permettendogli di continuare la sua crociata di punizione e castigo nel cosmo"}
{"id": "592376", "revid": "767487", "url": "https://it.wikipedia.org/wiki?curid=592376", "title": "Pierpaolo Manservisi", "text": "Carriera.\nGiocatore dal fisico esile, tanto che era soprannominato uccellino, si adattava a diversi ruoli, dall'ala nel periodo del fino all'incontrista nella Lazio di Tommaso Maestrelli, finendo, forse proprio per questa sua versatilit\u00e0, penalizzato nell'anno dello scudetto, quando gioc\u00f2 solo quattro partite, dopo aver giocato da titolare la stagione precedente.\nOltre allo scudetto con la Lazio ha conquistato, in questo caso da protagonista assoluto con 13 reti all'attivo, una promozione in Serie A nelle file del . In carriera ha totalizzato complessivamente 86 presenze e 7 reti in Serie A, 87 presenze e 19 reti in Serie B, e 5 presenze e 3 reti in Coppa delle Alpi."}
{"id": "592381", "revid": "181699", "url": "https://it.wikipedia.org/wiki?curid=592381", "title": "Distretto di Zvolen", "text": "Il distretto di Zvolen (\"okres Zvolen\") \u00e8 un distretto della regione di Bansk\u00e1 Bystrica, nella Slovacchia centrale. Fino al 1918, la maggior parte dell'attuale distretto apparteneva alla contea di Zvolen, eccetto Le\u0161\u0165 nel sud-est, che faceva parte della contea di Gemer e Malohont.\nSuddivisione amministrativa.\nIl distretto \u00e8 composto da 2 citt\u00e0 e 24 comuni:"}
{"id": "592383", "revid": "10431", "url": "https://it.wikipedia.org/wiki?curid=592383", "title": "Pier Paolo Manservisi", "text": ""}
{"id": "592385", "revid": "124289912", "url": "https://it.wikipedia.org/wiki?curid=592385", "title": "Quattordici punti", "text": "I \"Quattordici punti\" (in inglese \"Fourteen Points\") \u00e8 il nome dato ad un discorso pronunciato dal presidente Woodrow Wilson l'8 gennaio 1918 davanti al Congresso riunito in sessione congiunta e contenente i propositi di Wilson stesso in merito all'ordine mondiale seguente la prima guerra mondiale, basati su appunto quattordici principi di base.\nAnalisi storica.\nIn un quadro globale nel quale gli Stati Uniti, protetti dalla vastit\u00e0 di due oceani e gi\u00e0 all'epoca prima potenza economica mondiale, si delineavano come unica potenza rimasta di fatto immune dalla catastrofe della guerra, Wilson intendeva promuovere una \"pace senza vincitori\", poich\u00e9 era convinto che una pace imposta con la forza ai vinti avrebbe contenuto in s\u00e9 gli elementi di un'altra guerra. Doveva trattarsi di una pace basata sull'eguaglianza delle nazioni, sull'autogoverno dei popoli, sulla libert\u00e0 dei mari, su una riduzione generalizzata degli armamenti. \nLa diplomazia \"segreta\" doveva essere abbandonata. Gli accordi segreti tra potenze avevano infatti caratterizzato buona parte dei passaggi chiave della politica estera negli ultimi decenni; tale stato di cose - noto ai governi, ma ignoto alla pubblica opinione - era stato clamorosamente smascherato poco prima dai bolscevichi i quali, appena giunti al potere in Russia, avevano pubblicato i patti segreti intercorsi tra lo zar deposto e altre potenze dell'Intesa - tra i quali il \"Patto di Londra\" - nei quali era \u00abprefigurato il futuro dell'Europa e del Medio Oriente con una stupefacente mancanza di riguardo per i desideri o addirittura per gli interessi delle popolazioni delle varie regioni\u00bb. \nIl \"principio di nazionalit\u00e0\" - noto anche con il nome di \"principio di autodeterminazione dei popoli\" - fu la base per la costruzione dell'Europa democratica e degli Stati nazionali. Tali principi furono applicati soprattutto all'Europa orientale e al Medio oriente, per riempire il vuoto lasciato dal crollo simultaneo dei tre grandi imperi multi-etnici (quello Russo, quello Asburgico e quello Ottomano), in un processo che pu\u00f2 essersi ritenuto concluso solo con la dissoluzione dell'ex Jugoslavia. Tuttavia, data la complessit\u00e0 etnica del continente, esso fu anche impropriamente utilizzato come pretesto per vere e proprie pulizie etniche e per la preparazione di nuove guerre, come la seconda guerra mondiale e i conflitti che hanno insanguinato il Medio oriente, nel corso del XX secolo. \nI quattordici punti riprendevano molto da una commissione (\"The Inquiry\") creata da Wilson con a capo il giovane giornalista progressista Walter Lippmann.\nContenuto.\nEssi enunciavano:"}
{"id": "592386", "revid": "124689911", "url": "https://it.wikipedia.org/wiki?curid=592386", "title": "Gianni Togni", "text": "Storia.\nCarriera: inizi e successo negli anni ottanta.\nDopo alcune esperienze musicali, con l'album \"In una simile circostanza\" del 1975 (con testi del suo amico di scuola Guido Morra, che scriver\u00e0 i testi di tutti gli album di Togni) e come supporter ai concerti dei Pooh (il bassista Red Canzian aveva prodotto alcuni suoi primi dischi), ottiene un notevole successo nell'estate del 1980 con il singolo \"Luna\" inserito nell'album dal titolo lunghissimo \"...e in quel momento, entrando in un teatro vuoto, un pomeriggio vestito di bianco, mi tolgo la giacca, accendo le luci e sul palco m'invento...\" La felice vena creativa e i successi proseguono anche negli anni successivi con gli album \"Le mie strade\" (1981), \"Bollettino dei naviganti\" (1982) e \"Gianni Togni\" (1983). Con \"Stile libero\" (1984) l'artista romano si dimostra attento e sensibile anche verso le nuove tecnologie e, tra i primi in Italia, pubblica l'album anche nella versione compact disc. Seguono \"Segui il tuo cuore\" nel 1985, e \"Di questi tempi\" nel 1987.\nTra le sue canzoni pi\u00f9 famose si possono citare \"Maggie\" (1978), \"Luna\" (1980), \"Semplice\" (1981), \"Attimi\" (1981), \"Vivi\" (1982), \"Per noi innamorati\" (1983) e \"Giulia\" (1984).\nLa svolta arriva nel 1988 con l'album \"Bersaglio mobile\", un album raffinato e complesso, suonato da musicisti come Manu Katch\u00e9, Pino Palladino, Mel Collins, Bruno Illiano, Paolo Gianolio, registrato agli Umbi Studios da Maurizio Maggi, che si differenzia nettamente dalla precedente produzione di Togni.\nAnni 1990 e inizio anni 2000.\nTorna sulle scene nel 1992 con l'album \"Singoli\" e quattro anni pi\u00f9 tardi con la raccolta \"Cari amori miei\" con la quale vince il disco d'oro. Sulla scia di questo successo, nel 1997 esce un nuovo lavoro di inediti, \"Ho bisogno di parlare\". Gli anni successivi sono stati caratterizzati dalla ricerca da parte dell'artista di musicalit\u00e0 nuove che non sempre hanno incontrato il favore del pubblico.\nNel 1997 ha prodotto l'album \"Canzoni in corso\" di Massimo Ranieri per cui ha scritto i brani Ti parler\u00f2 d'amore e Mi troverai.\nGianni Togni ha anche scritto musical come Hollywood - Ritratto di un divo del 1998 con Massimo Ranieri e \"G. G.\", un musical su Greta Garbo commissionato dal Teatro Stabile di Stoccolma e andato in scena nel febbraio 2002, oltre a musiche per la televisione e il teatro.\nIl ritorno a met\u00e0 degli anni 2000.\nDopo nove anni di assenza, Togni torna sul mercato nel 2006 con l'album \"La vita nuova\", con dieci brani inediti. \u00c8 un album che si segnala per diversi fattori: la partecipazione di musicisti di fama internazionale (da Michael Landau a Stefano Di Battista, da Tollak a Lucrezio De Seta), la tecnologia cdNet che, una volta inserito il disco nel computer, consente di scaricare da Internet contenuti extra, e la contemporanea uscita del disco edito in vinile da 180 grammi, a tiratura limitata di mille copie.\nNello stesso anno la giuria del Montecarlo Film Festival assegna al film \"E guardo il mondo da un obl\u00f2\" di Stefano Calvagna il premio per la Migliore colonna sonora originale, da lui composta.\nNel novembre 2008 firma musiche e testi del musical \"Poveri ma belli\", prodotto dal Teatro Sistina di Roma per la regia dell'amico Massimo Ranieri.\nAnni 2010.\nNel 2012 scrive per Il Messaggero online la critica del Festival di Sanremo 2012.\nIl 17 marzo 2015, a nove anni di distanza dal precedente, esce il suo nuovo album \"Il bar del mondo\".\nIl 9 dicembre 2015, su radio Deejay, nella trasmissione \"Dee Notte\" condotta da Nicola e Gianluca Vitiello, viene diffusa la cover natalizia di Semplice, denominata Natale Semplice. Questa canzone, \u00e8 stata poi diffusa gratuitamente con il download possibile dal sito internet della radio dal giorno dal 14 dicembre 2015. Negli ultimi 50 secondi della canzone, dopo i conduttori della trasmissione, \u00e8 lo stesso Gianni Togni a cantare. Nel Luglio 2017 riceve a Marina di Carrara il Premio Lunezia per la qualit\u00e0 musical-letteraria delle sue canzoni. \nIl 24 luglio 2019 annuncia il suo nuovo lavoro, in uscita a settembre: \"Futuro improvviso\".\nDiscografia.\nRaccolte.\nMusical"}
{"id": "592388", "revid": "2812", "url": "https://it.wikipedia.org/wiki?curid=592388", "title": "Mariner 6", "text": ""}
{"id": "592389", "revid": "287204", "url": "https://it.wikipedia.org/wiki?curid=592389", "title": "Mariner 7", "text": ""}
{"id": "592390", "revid": "767487", "url": "https://it.wikipedia.org/wiki?curid=592390", "title": "De Scalzi Bros", "text": "De Scalzi Bros \u00e8 un gruppo musicale fondato nel 1991 dai fratelli genovesi Aldo e Vittorio De Scalzi, quest'ultimo famoso per la sua lunga esperienza come bandleader dello storico gruppo dei New Trolls. Sono soliti creare gli inni della tifoseria blucerchiata, tra cui l'inno \"Doria Ol\u00e8\" pubblicato nell'album del 1991 \"\" per festeggiare la vittoria dello scudetto nella stagione 1990-1991.\n\u00c8 anche il nome di un'etichetta discografica e casa di produzione cinematografica italiana. De Scalzi Bros non \u00e8 l'unico marchio che i fratelli utilizzano per le loro produzioni e collaborazioni. Oltre ad esso se ne ricordano almeno tre:"}
{"id": "592392", "revid": "111747338", "url": "https://it.wikipedia.org/wiki?curid=592392", "title": "Provincia di Namibe", "text": "La provincia di Namibe (in passato nota anche come distretto di Mo\u00e7\u00e2medes o \"Mossamedes\") \u00e8 una provincia dell'Angola sudoccidentale. Prende il nome dal suo capoluogo Namibe, citt\u00e0 posta sull'Oceano Atlantico, nell'area centro-occidentale del provincia. Ha una superficie di 58.137\u00a0km\u00b2 ed una popolazione di 230.001 (stima del 2009).\nGeografia fisica.\nLa provincia confina a nord con la provincia di Benguela e a est con le province di Hu\u00edla e del Cunene; a sud ha un confine internazionale con la Namibia segnato dal fiume Cunene, e a ovest si affaccia sull'Oceano Atlantico.\nAd est il territorio \u00e8 caratterizzato dalle ultime propaggini dell'altopiano angolano. In particolare l'est della provincia \u00e8 sbarrato dai rilievi della Serra da Chela, che raggiunge i 2275 metri. \nNella fascia centrale ed occidentale il territorio \u00e8 caratterizzato da un'arida pianura costiera attraversata da est a ovest da numerosi corsi d'acqua che sfociano nell'Oceano Atlantico.\nLa provincia ospita nel sud-ovest il parco nazionale di Iona, compreso tra i fiumi Curoca e Cunene. Con una superficie di 1.592.000 ettari, il parco \u00e8 il pi\u00f9 esteso del paese.\nGeografia antropica.\nSuddivisioni amministrative.\nLa Provincia di Namibe \u00e8 suddivisa in 5 municipi e 21 comuni."}
{"id": "592397", "revid": "287204", "url": "https://it.wikipedia.org/wiki?curid=592397", "title": "Ghost Rider", "text": ""}
{"id": "592399", "revid": "21880", "url": "https://it.wikipedia.org/wiki?curid=592399", "title": "Fukuisaurus tetoriensis", "text": "Il fukuisauro (\"Fukuisaurus tetoriensis\") era un dinosauro erbivoro appartenente agli iguanodonti vissuto nel Cretacico inferiore in quello che oggi \u00e8 il Giappone.\nUn cranio rigido.\nQuesto dinosauro ornitopode lungo circa 6 metri, esteriormente, doveva assomigliare moltissimo ai ben noti iguanodonti europei, ma il cranio era insolitamente robusto, con una mandibola profonda e alta. Sembra che \"Fukuisaurus\" avesse perso la flessibilit\u00e0 cranica acquisita dagli altri iguanodonti, anche se non si capisce come questa caratteristica potesse rivelarsi utile nella masticazione di materiali vegetali. Le parentele di \"Fukuisaurus\", probabilmente, vanno comunque ricercate in quel gruppo di iguanodonti evoluti noti come adrosauroidi, i diretti antenati dei dinosauri a becco d'anatra. I resti di \"Fukuisaurus\" sono stati ritrovati in strati dell'Hauteriviano - Barremiano, negli stessi strati che hanno restituito un teropode, \"Fukuiraptor\", forse il suo principale predatore. Noto fin dagli anni '80, \"Fukuisaurus\" \u00e8 stato descritto solo nel 2003 da Kobayashi e Azuma."}
{"id": "592401", "revid": "7336", "url": "https://it.wikipedia.org/wiki?curid=592401", "title": "Cross-country", "text": ""}
{"id": "592404", "revid": "838137", "url": "https://it.wikipedia.org/wiki?curid=592404", "title": "Cross country", "text": "Cross country (spesso abbreviato in XC) in inglese significa \"fuoristrada\" ed \u00e8 un termine ampiamente utilizzato in numerosi sport per indicare gare campestri di velocit\u00e0."}
{"id": "592410", "revid": "2144915", "url": "https://it.wikipedia.org/wiki?curid=592410", "title": "Villa medicea di Cerreto Guidi", "text": "La villa medicea di Cerreto Guidi \u00e8 una residenza nobiliare situata nel centro di Cerreto Guidi, in provincia di Firenze, in via dei Ponti Medicei 7. \u00c8 tra le poche ville medicee ad essere stabilmente aperte come museo, ospitando dal 2002 il Museo storico della caccia e del territorio.\nDal dicembre 2014 il ministero per i beni e le attivit\u00e0 culturali la gestisce tramite il Polo museale della Toscana, nel dicembre 2019 divenuto Direzione regionale musei.\nStoria.\nSituata su un colle confinante con la regione di interesse strategico del Padule di Fucecchio, la villa fu costruita su un precedente castello dei conti Guidi, che lasciarono il loro nome alla localit\u00e0. L'edificazione si deve a Cosimo I, che fece creare una residenza di caccia piuttosto semplice verso il 1555, subito dopo l'inclusione della cittadina nei possedimenti del ducato di Toscana.\nL'architetto incaricato della progettazione non \u00e8 conosciuto con certezza. Per attribuzione si indica Bernardo Buontalenti, per confronto con altre opere dell'artista. La sua mano sarebbe particolarmente evidente nella realizzazione delle due enormi rampe di scale simmetriche a zig-zag, che si ritrovano anche in altri suoi progetti, e che danno alla villa un imponente aspetto di fortezza. Studi recenti hanno per\u00f2 riconosciuto le rampe come eseguite in un secondo momento rispetto al corpo della villa, che verrebbero a inquadrarsi dopo l'elaborazione di Pratolino (1569-1575) e del Forte di Belvedere (1590-1595).\nLa costruzione in loco venne seguita dall'architetto Davide Fortini, gi\u00e0 assistente del Tribolo, che nel 1575 passava il testimone al Alfonso Parigi il Vecchio, che presumibilmente complet\u00f2 l'edificio. Una nota dello stesso Alfonso fa pensare al Buontalenti che \"passa il testimone\" al nuovo architetto, quindi l'ipotesi di un progetto buontalentiano \u00e8 ancora di pi\u00f9 suffragata. La distribuzione originaria degli spazi interni della villa sottintendeva la possibile funzione militare, con stanze con i soffitti bassi e ambienti per ospitare cavalli e altri animali.\nLa villa venne usata spesso in tutte le stagioni, sia per le battute di caccia, sia come punto di sosta nei frequenti spostamento tra Firenze e Pisa o Livorno. Il 15 luglio 1576 avvenne nella villa il brutale assassinio di Isabella de' Medici ad opera del marito Paolo Giordano I Orsini, aiutato forse da uno o pi\u00f9 sicari. La donna venne uccisa per strangolamento in punizione della sua infedelt\u00e0. All'epoca la villa apparteneva a don Giovanni de' Medici, fratello di Isabella, il quale alla sua morte (1621) lasci\u00f2 le sue propriet\u00e0 al nipote don Lorenzo de' Medici. Dopo la scomparsa di don Lorenzo, che non ebbe figli, la villa pass\u00f2 a suo fratello il granduca Cosimo II, che la don\u00f2 a suo figlio, il cardinale Leopoldo de' Medici (1671).\nQuando la villa pass\u00f2 al cardinale, si procedette a una ristrutturazione interna per dare un assetto pi\u00f9 residenziale e signorile all'edificio. Con la morte di Leopoldo (1675) la villa pass\u00f2 al granduca Cosimo III e poco tempo dopo vennero stesi due inventari (1705 e 1728), preziosi documenti che ci informano come la villa fosse arredata con dipinti di pregio (di Alessandro Allori, Matteo Rosselli, Andrea del Sarto) e arazzi, alcuni dei quali sono stati forse identificati come eseguiti su disegno di Giovanni Stradano.\nPassata ai Lorena dopo l'estinzione della casata dei Medici (1738) fu alienata con un atto datato 29 maggio 1780 alla famiglia pistoiese dei Tonini. In seguito fu ceduta ai Maggi di Livorno nel 1821, i quali realizzarono il passaggio verso l'attigua pieve di San Leonardo, tramite un massiccio porticato. Fu acquistata poi da Maddalena Dotti vedova da Filicaja nel 1885 che la regal\u00f2 al genero Giovanni Geddes, che ne cur\u00f2 il riarredo e la decorazione pittorica di una sala al pian terreno del pittore Ruggero Focardi illustrante i beni delle famiglie Dotti e da Filicaja. Nel 1966 l'allora proprietario, Rodolfo Geddes, la vendette a Galliano Boldrini, che tre anni pi\u00f9 tardi la don\u00f2 allo Stato Italiano a condizione di farne un museo nazionale.\nInterni.\nIn alcune sale soprattutto al pian terreno sono sopravvissuti degli affreschi decorativi risalenti soprattutto al periodo neoclassico, cos\u00ec come la veduta con rovine che si trova nella loggia settentrionale.\nLa villa ha al suo interno oggi collezioni eterogenee, di varia provenienza, che spaziano da un lapidario romano, uno romanico-gotico, dipinti dal Medioevo al Settecento (tra cui opere pregevoli di Guercino, Lavinia Fontana, ecc.), arredi e oggetti d'arte italiani e islamici.\nL'arredo attuale della villa \u00e8 stato ricostituito seguendo per quanto possibile le descrizioni presenti negli inventari storici. Una parte degli arredi antichi (risalenti al Sei, Sette e Ottocento) proviene dai depositi della Soprintendenza fiorentina, mente un'altra parte fa parte di un lascito del 1844 dell'antiquario Antonio Conti, o di quello di Stefano Bardini (acquisto dello Stato del 1996). Sono stati esposti quattro arazzi con le \"Stagioni\", che sebbene non originariamente a Cerreto, possono dare un'idea delle tappezzerie che un tempo decoravano la villa.\nIl ritratto a figura intera di Isabella de' Medici ricorda il luogo dove presumibilmente essa venne assassinata e fino al saccheggio compiuto durante la seconda guerra mondiale si conservava anche quello che era ritenuto il cappio usato per l'assassinio.\nAltri ritratti medicei sono quello \"di Cosimo I nell'abito dell'incoronazione\", avvenuta il 5 marzo 1570 e quello \"di Don Francesco de' Medici in corsaletto\" (1615 circa).\nIl Museo storico della caccia e del territorio.\nIl Museo storico della caccia e del territorio fu inaugurato il 28 settembre 2002 ed \u00e8 dedicato alle armi soprattutto da caccia e da tiro, in parte provenienti dall'eredit\u00e0 Bardini, in parte dalle armi dismesse dalle autorit\u00e0 di polizia, in parte provenienti da depositi, donazioni e prestiti temporanei.\nLe armi sono esposte in vetrine antiche che un tempo si trovavano nel Museo degli argenti di Palazzo Pitti a Firenze, nelle sale al primo piano, mentre i coltelli e le armi bianche si trovano in una sala al piano terreno. Tra gli esemplari pi\u00f9 pregiati si conservano alcune armi appartenute al Granduca Pietro Leopoldo e a Ferdinando III di Toscana.\nIl 14 dicembre 2013 si \u00e8 aperta una mostra (\u201c Mos\u00e8 e gli altri restauri\u201d ) \u2013 presso il Museo Storico della Caccia e del Territorio- che ha presentato alcune opere d'arte restaurate l'anno precedente facenti parte dell'Eredit\u00e0 Bardini. Il polo d'attrazione della mostra \u00e8 rappresentato dal dipinto di Alessandro Gheradini, Mos\u00e8 e le figlie di Jetro (1690-1700).\nIl museo ha anche ospitato un percorso espositivo dedicato all'attivit\u00e0 della caccia che si apre, appunto, con l'arazzo che raffigura la \u201cCaccia al cinghiale\u201d, tessuto per la Villa medicea di Poggio a Caiano. La mostra si \u00e8 tenuta fra ottobre 2014 e gennaio 2015 ed \u00e8 stata curata da Marilena Tamassia e Mario Scalini"}
{"id": "592411", "revid": "125795163", "url": "https://it.wikipedia.org/wiki?curid=592411", "title": "Nazionale di calcio della Sierra Leone", "text": "La nazionale di calcio della Sierra Leone \u00e8 la rappresentativa calcistica della Sierra Leone ed \u00e8 posta sotto l'egida della Sierra Leone Football Association, che, fondata nel 1967, si affili\u00f2 alla CAF vent'anni pi\u00f9 tardi.\nHa partecipato a tre edizioni della Coppa d'Africa, tutte conclusesi al primo turno. Non ha, invece, mai disputato la fase finale del campionato del mondo. Ha vinto 2 Coppe Am\u00edlcar Cabral e in altre due occasioni \u00e8 giunta in finale nel torneo. \nNel ranking FIFA, in vigore da agosto 1993, il miglior posizionamento della Sierra Leone \u00e8 stato il 50\u00ba posto, raggiunto nell'agosto 2014, mentre il peggiore \u00e8 stato il 172\u00ba posto del settembre 2007; al dicembre 2021 occupa il 107\u00ba posto della graduatoria.\nStoria.\nLa rappresentativa di calcio della Sierra Leone esord\u00ec, come squadra dell'omonima colonia britannica, il 10 agosto 1949, in casa contro la , all'epoca altra colonia britannica, perdendo per 0-2. Nel 1954 affront\u00f2 la Costa d'oro e l'Alto-Volta Togoland (oggi Ghana), perdendo per 2-0 fuori casa. \nIl 22 aprile 1961 la squadra perse per 2-4 in casa contro la Nigeria; di l\u00ec a poco la Sierra Leone divenne indipendente. Il 12 novembre 1966 la Sierra Leone pareggi\u00f2 per 1-1 in casa contro la la prima partita disputata come rappresentativa di un paese indipendente. Una settimana dopo perse per 2-0 in trasferta contro i liberiani. \nIl 13 gennaio 1971 la Sierra Leone gioc\u00f2 per la prima volta contro una nazionale non appartenente alla CAF, la nazionale b della Germania Ovest, perdendo per 0-1 in casa. Il 5 aprile 1974 arriv\u00f2 l'esordio fuori dai confini africani per la Sierra Leone, che fu battuta per 4-1 in Cina dalla nazionale cinese.\nNegli anni '90 del XX secolo la nazionale della Sierra Leone visse il migliore periodo della propria storia, riuscendo a qualificarsi alla fase finale della e della , concluse al primo turno. In seguit\u00f2 salt\u00f2 le due successive fasi eliminatorie della Coppa d'Africa a causa della guerra civile in Sierra Leone. Nel corso del decennio la squadra vinse 2 Coppe Am\u00edlcar Cabral, nel 1993 (edizione casalinga del torneo) e nel 1995. \nNell'agosto 2014, a causa della grave epidemia di ebola scoppiata nel paese, la nazionale fu costretta a disputare fuori casa le partite previste in casa e sub\u00ec discriminazioni in occasione delle trasferte in tutto il continente. \nNel 2016 sfior\u00f2 la qualificazione alla , terminando il girone eliminatorio un solo punto dietro la capolista .\nIl 5 ottobre 2018 la federcalcio locale fu sospesa dalla FIFA per interferenze governative e la squadra fu sospesa dalle eliminatorie della , alle quali non pot\u00e9 partecipare. Nel giugno 2019 il provvedimento fu revocato.\nQualificatasi alla subendo una sola sconfitta in sei partite del girone eliminatorio, la Sierra Leone usc\u00ec poi al primo turno della fase finale disputata in Camerun, avendo ottenuto due pareggi (0-0 contro l' e 2-2 contro la ) e subito una sconfitta (0-1 contro la ).\nRosa attuale.\nLista dei giocatori convocati per la doppia sfida di qualificazione della Coppa d'Africa 2021 contro la del 13 e 17 novembre 2020.\n\"Presenze, reti e numerazione aggiornate al 13 novembre 2020\".\n! colspan=\"9\" align=\"left\" |\n! colspan=\"9\" align=\"left\" |\n! colspan=\"9\" align=\"left\" |"}
{"id": "592415", "revid": "1543377", "url": "https://it.wikipedia.org/wiki?curid=592415", "title": "M103 (carro armato)", "text": "Il carro armato pesante M103, realizzato negli Stati Uniti durante gli anni cinquanta, era un carro realizzato per supportare i carri medi M47 e M48 Patton che erano armati con il pezzo da 90 mm. Ha servito nell'esercito degli Stati Uniti e nel corpo dei Marines.\nSviluppo e tecnica.\nAlla fine della Seconda Guerra Mondiale, era stato introdotto l'M26 Pershing per contrastare i Tiger I e II. Il mezzo si rivel\u00f2 appena in grado di assolvere tale compito, ma aveva dei gravi problemi di affidabilit\u00e0 e soffriva dell'inesperienza dell'esercito statunitense per quanto riguardava i carri pesanti. L'US army fino ad allora si era sempre affidato all'uso intensivo di carri medi come lo M4 Sherman. Nel dopoguerra l'esercito USA fece sviluppare vari tipi di carri della 'nuova generazione', tra i quali il T43, un carro pesante di supporto, che avrebbe dovuto essere una risposta alla minaccia dei JS sovietici. Tuttavia n\u00e9 l'apparato di controllo del tiro, n\u00e9 il cannone, n\u00e9 la torretta erano all'altezza delle specifiche. Dopo una serie di modifiche venne realizzato il T43E1, standardizzato come M103 e adottato dall'US Army. Il carro armato fu prodotto dal Detroit arsenal tank plant, con i primi esemplari entrati in servizio nel 1957.\nVisivamente, il prototipo del veicolo, chiamato T43, si presentava come una versione ingrandita del carro M47 Patton, inclusa la forma molto alta e non scevra di \"trappole per colpi\" della torretta. L'equipaggio doveva essere composto da quattro uomini e un peso di 58 tonnellate. Allo scoppio della guerra di Corea, nel 1950, esistevano solo dei modelli e l'esercito americano non aveva nessun mezzo per contrastare i carri armati sovietici JS-3. In seguito venne introdotta la versione T43E1 con un cannone migliorato, iposcopi di migliore qualit\u00e0 e altri accorgimenti. Nonostante i lavori fatti, l'esercito valut\u00f2 il T43E1 insufficiente per le sue specifiche; in particolare il sistema di mira non funzionava bene, furono registrati casi di malfunzionamento al motore: i gas di scarico tornavano indietro e invadevano l'abitacolo. Nonostante questi problemi la Newark Tank Plant aveva gi\u00e0 costruito 300 unit\u00e0. Dopo ben 98 modifiche il carro venne definitivamente messo in servizio il 26 aprile 956 con il nome di M103. L'M103 condivideva, molte componenti con la serie M47 e M48, che sarebbero divenute comuni anche al M60 Patton. Lo scafo era costruito in due parti, la torretta e lo scafo, realizzati per fusione. La forma in generale ricordava quella dei carri M48, con gli adeguamenti necessari per sopportare il maggior peso. I cingoli erano dotati di 7 rulli, con barre di torsione, e 6 ruote di rinvio. Motore e trasmissione non vennero mai modificate a sufficienza per garantire la potenza extra necessaria al carro, il motore era posteriore, a benzina, da 810hp, della stessa famiglia del motore dell'M47, ma leggermente pi\u00f9 potente. Le griglie di raffreddamento corazzate erano, come caratteristica dei mezzi americani, a 'V' invertita, occupanti tutta la parte posteriore dello scafo. Il mezzo aveva una velocit\u00e0 massima di 35 km/h ed era capace di salire alla pendenza di massimo 60%; l'autonomia poteva essere al massimo di 130 km nella versione M103A1. Essa venne aumentata con la versione M103A2 che montava un motore diesel. \nArmamento.\nLa ragione primaria che port\u00f2 alla nascita dell'M103 fu l'installazione di un cannone da 120mm di derivazione antiaerea (M58). Si trattava di un'arma estremamente potente capace di colpire un bersaglio tra i 2500 e i 3500 metri con una buona precisione. I 38 proiettili erano stoccati nello scafo e nella torretta. Il carro disponeva di un calcolatore balistico per il tiro. Come armamento secondario aveva due mitragliatrici coassiali calibro .30 e una calibro .50 in cima alla torretta in posizione centrale posteriore. \nMunizionamento.\nIl veicolo aveva il pilota anteriormente, il comparto equipaggio, con 2 caricatori, capocarro (dotato di cupola e mitragliatrice M2HB) e cannoniere.\nIl cannone principale a canna rigata era dotato di un alzo tra -8 e +15 gradi, con munizioni AP (perforante) HE (esplosivo), HEP (esplosivo anticarro), WP-T (fumogeno-incendiario al fosforo bianco, tracciante), T-P (training practice, addestramento). I proiettili erano suddivisi in 2 parti, munizione e carica di lancio, ed erano 38 in tutto. 5320 colpi da 7,62 mm e 1000 da 12,7 mm completavano la dotazione.\nTra gli accessori presenti di serie, vi era un riscaldatore per l'equipaggio, un sistema di guado profondo, un sistema di estinzione incendi e altri. Il carro armato, nella versione M103A2, sparava le seguenti munizioni:\nCorazzatura.\nLa corazzatura era di tipo convenzionale, in acciaio laminato omogeneo e saldato, e presentava i seguenti spessori:\nLa protezione frontale era rilevante, specie per la torretta, che era armata con il cannone da 120 mm ed era per questo molto alta e voluminosa. La torretta era quindi un bersaglio vistoso, che necessitava di essere ben protetto. I fianchi della stessa, per\u00f2, erano relativamente poco spessi.\nTutto considerato, l'M103 poteva aspettarsi di sopravvivere in caso di proiettili perforanti sparati frontalmente, ma sui fianchi era vulnerabile alle armi avversarie.\nImpiego operativo.\nGi\u00e0 nel 1956, un paio di T48E2, ancora allo stadio di prototipo vennero trasferiti in Europa per delle valutazioni, in seguito furono mandati a presidiare due punti strategici, nell'eventualit\u00e0 di un attacco sovietico. Entro il gennaio 1959, 220 veicoli vennero standardizzati alle modifiche effettuate dall' USMC e definito come M103A1. L'esercito richiese 72 carri dai depositi dei Marines, che furono destinati all'899th heavy tank battalion della 7\u00aa Armata dislocata a Brethren in Germania, con il compito di contrastare i carri T10 e supportare, ovunque ce ne fosse la necessit\u00e0, i carri medi M47 e, nel frattempo, i nuovi M48. Questa unit\u00e0 fu in seguito ribattezzata 2\u00ba Battaglione, 33\u00aa Brigata Corazzata, comprendente quattro carri per compagnia composta da sei o tre plotoni ciascuna. Fin da subito iniziarono le lamentele per la scarsa mobilit\u00e0 e affidabilit\u00e0 del veicolo. Pochi anni dopo essi vennero tolti dalla prima linea. Nel 1963, furono riconsegnati all'USMC, dove la notevole mole non era apprezzata. Almeno una modifica importante venne fatta: nel 1964 il motore a benzina venne sostituito da una a diesel che aument\u00f2 il raggio a 480 km. La modifica interess\u00f2 circa 155 mezzi, i nuovi carri vennero chiamati M103A2. Dopo alcuni anni anche questi vennero tolti dal servizio e radiati. L'unico impiego operativo fu la sorveglianza dell'isola di Guantanamo fino al 1972. Nessuno and\u00f2 a paesi stranieri in conto MAP, e finirono forse la loro esistenza nei poligoni, similmente ai Conqueror inglesi pari classe. Il carro M103 \u00e8 stato un mezzo interessante, ma troppo esigente per i tempi, costoso e pesante.La modifica dei carri esistenti, come gli M48, per ospitare un cannone da 105 mm, dotato di munizioni ragionevolmente efficaci contro qualunque bersaglio, divenne la soluzione prescelta e preferibile. In seguito all'avvento degli MBT, come lo M60, carri da combattimento universali, venne palesata l'obsolescenza del carro pesante. Gli M103 furono radiati dal servizio attivo nei tardi anni sessanta e ritirati definitivamente nel 1972. L'unico modello derivato fu il carro-recupero M51, con capacit\u00e0 di traino dei carri in panne. Vennero proposti vari modelli di carri armati, come il T57 con torretta basculante, ma non ebbero nessun seguito. "}
{"id": "592416", "revid": "767487", "url": "https://it.wikipedia.org/wiki?curid=592416", "title": "Maria's Lovers", "text": "Maria's Lovers \u00e8 un film del 1984 diretto da Andrej Kon\u010dalovskij, con Nastassja Kinski e John Savage.\nTrama.\nPrimavera 1946, Ivan Bibic, un soldato americano, ritorna a casa psicologicamente segnato dopo aver trascorso qualche tempo in un campo di prigionia giapponese durante la seconda guerra mondiale. Una volta tornato nella sua piccola cittadina di Brownsville in Pennsylvania, Ivan vi si stabilisce, cercando di mettere la sua vita di nuovo insieme mentre vive con suo padre, stoico contadino. Poco dopo il suo arrivo, Ivan cerca il suo amore d'infanzia, Maria, una bella donna che si prende cura della sua vecchia nonna sorda. Tuttavia, egli \u00e8 deluso di trovare Maria tra le braccia di Al, un capitano dell'esercito. Il padre di Ivan pensa che Maria sia troppo bella per il figlio. Egli fa incontrare il figlio con la signora Wynic, una vicina di casa. Ivan ha un rapporto sessuale con lei, ma \u00e8 tormentato dai traumi della guerra. Alla signora Wynic confida che, durante la prigionia, solo i suoi sogni su Maria gli avevano permesso di sopravvivere.\nIvan \u00e8 considerato un eroe dalla sua comunit\u00e0, formata da immigrati provenienti dalla Jugoslavia, che organizza una festa di benvenuto. Durante le celebrazioni, quando Al va a ballare con Rosie, una delle amiche di Maria, Ivan afferra l'opportunit\u00e0 di avvicinarsi a lei. Insieme lasciano la festa in moto, dirigendosi verso il posto prediletto della loro giovent\u00f9. Lui le d\u00e0 un paio di orecchini che aveva sepolto l\u00ec per lei, prima di partire per la guerra. La mattina dopo, Al \u00e8 furioso e rompe il suo fidanzamento con Maria. L'obiettivo di Ivan si realizza: egli si sposa con Maria in una cerimonia ortodossa, ma il sogno di una felicit\u00e0 condivisa con la donna amata si infrange presto. Dopo aver adorato Maria cos\u00ec a lungo da lontano, ora che sono insieme, Ivan non \u00e8 in grado di consumare il matrimonio, disturbando la loro felicit\u00e0.\nMaria lavora come infermiera in un reparto di neonatologia e vorrebbe avere dei figli. Profondamente innamorata di Ivan, Maria ha a che fare con la sua crescente frustrazione sessuale. Su consiglio di Clarence, un cantante vagabondo di passaggio in citt\u00e0, Ivan rinsalda il suo senso di virilit\u00e0 con la signora Wynic, con la quale non \u00e8 impotente. Maria per\u00f2 scopre l'infedelt\u00e0 di Ivan, e ne deriva un litigio terribile tra di loro. Al invita la coppia per la sua festa di fidanzamento con Rosie, l'amica di Maria. Nel mezzo di questo incontro, Al rompe il suo fidanzamento con Rosie, rendendosi conto di essere ancora innamorato di Maria. Al e Ivan hanno un confronto. Ivan si offre di lasciare ad Al Maria, ma per dimostrare il suo amore per Maria, mette la mano su una stufa a legna riportando gravi ustioni. Maria, molto innamorata di Ivan, dice ad Al di non amarlo.\nIntanto la mano di Ivan guarisce, ma l'infelicit\u00e0 tra di loro aumenta ulteriormente. Lei \u00e8 perseguitata da Clarence che cerca di sedurla, ma rimane fedele a Ivan e riesce a resistere alle avances di Clarence. Un giorno, inaspettatamente, Ivan sale su un treno merci di passaggio e lascia la citt\u00e0. Trasferitosi in una nuova citt\u00e0, inizia a lavorare in un macello e a fare nuove amicizie. Abbandonata da Ivan, Maria soccombe infine alle richieste di Clarence, ma subito dopo il rapporto lo respinge con veemenza cacciandolo via. Rimasta incinta, cerca Ivan e gli dice della sua gravidanza e della morte di sua nonna, ma Ivan \u00e8 ora crudelmente indifferente verso di lei. \nMentre \u00e8 fuori con i suoi amici una notte, Ivan incontra in un bar Clarence. Clarence non si ricorda di lui e racconta la storia di come ha sedotto Maria, e come lei lo ha poi cacciato di casa, rifiutando di avere a che fare con lui. Furioso, Ivan colpisce un Clarence ancora incredulo. \nIn seguito Ivan, ancora tormentato dagli incubi delle sue esperienze di guerra, riceve la visita di suo padre, che dice a Ivan che sta morendo e che deve tornare da Maria. Ivan torna a casa, ammettendo a Maria che ama il suo bambino. Ora che l'immagine casta di Maria \u00e8 scomparsa, lei e Ivan sono in grado di fare l'amore per la prima volta."}
{"id": "592418", "revid": "14691", "url": "https://it.wikipedia.org/wiki?curid=592418", "title": "LMLK", "text": ""}
{"id": "592420", "revid": "767487", "url": "https://it.wikipedia.org/wiki?curid=592420", "title": "Dubreuillosaurus valesdunensis", "text": "Il dubreuillosauro (\"Dubreuillosaurus valesdunensis\") \u00e8 un dinosauro carnivoro vissuto nel Giurassico medio in Francia.\nUn cranio ben conservato.\nDescritto originariamente come una nuova specie del megalosauride \"Poekilopleuron\" nel 2002 da Allain, questo dinosauro \u00e8 basato su un cranio praticamente completo del tutto simile a quello di un eustreptospondilide. Dopo pochi anni, quindi, fu lo stesso Allain ad attribuirlo a questa famiglia, creando il nuovo genere \"Dubreuillosaurus\" nel 2005. I resti provengono dal Batoniano medio della Francia, in depositi della stessa et\u00e0 di quelli che un secolo e mezzo prima avevano restituito alla luce Poekilopleuron. I resti della nuova forma, per\u00f2, sembrano molto pi\u00f9 snelli e di dimensioni minori rispetto al genere descritto da Deslongchamps. Probabilmente il dubreuillosauro era un predatore lungo circa sei metri, piuttosto leggero ma capace di attaccare ornitischi di medie dimensioni.\nRitrovamenti.\nLa storia del ritrovamento \u00e8 piuttosto curiosa: i paleontologi trovarono in una cava abbandonata il bellissimo cranio e lo rimossero, insieme a poche altre ossa. Quando tornarono, scoprirono che nel frattempo la cava era stata riaperta e il resto dello scheletro era stato praticamente polverizzato. Tutto ci\u00f2 che rimane, quindi, sono parti della colonna vertebrale, delle zampe e delle scapole, oltre al cranio."}
{"id": "592422", "revid": "79981479", "url": "https://it.wikipedia.org/wiki?curid=592422", "title": "Fiat 1900", "text": ""}
{"id": "592427", "revid": "1318658", "url": "https://it.wikipedia.org/wiki?curid=592427", "title": "Arrondissement di Montmorillon", "text": "L\"arrondissement\" di Montmorillon \u00e8 una suddivisione amministrativa francese, situata nel dipartimento della Vienne e nella regione della Nuova Aquitania.\nComposizione.\nL\"arrondissement\" di Montmorillon raggruppa 98 comuni in 11 cantoni:"}
{"id": "592428", "revid": "22356", "url": "https://it.wikipedia.org/wiki?curid=592428", "title": "Dubreuillosaurus", "text": ""}
{"id": "592432", "revid": "320578", "url": "https://it.wikipedia.org/wiki?curid=592432", "title": "Breguet Atlantic", "text": ""}
{"id": "592433", "revid": "110157", "url": "https://it.wikipedia.org/wiki?curid=592433", "title": "All Hell's Breaking Loose... Down at Little Kathy Wilson's Place", "text": "All Hell's Breaking Loose... Down at Little Kathy Wilson's Place \u00e8 un EP dei Wolfsbane, pubblicato nel 1990."}
{"id": "592436", "revid": "262457", "url": "https://it.wikipedia.org/wiki?curid=592436", "title": "Japa", "text": ""}
{"id": "592437", "revid": "1821847", "url": "https://it.wikipedia.org/wiki?curid=592437", "title": "Samuel J. Tilden", "text": "Biografia.\nEletto governatore dello stato di New York nel 1875, Samuel J. Tilden fu candidato del partito democratico alle elezioni del elezioni presidenziali del 1876, proveniente dallo stato di New York.\nOttenne la maggioranza assoluta dei voti (51%) e sopravanz\u00f2 di circa 250.000 voti il suo avversario, il repubblicano dell'Ohio Rutherford B. Hayes, ma rispetto a quest'ultimo conquist\u00f2 un grande elettore in meno: 185 a 184.\nNel 1877 si realizz\u00f2 un complicato compromesso: la presidenza a Hayes in cambio del ritiro definitivo dell'esercito federale dal sud."}
{"id": "592439", "revid": "93556", "url": "https://it.wikipedia.org/wiki?curid=592439", "title": "Codex Ephraemi Rescriptus", "text": "Il Codice di Efrem, o Codex Ephraemi Rescriptus (Parigi, Biblioth\u00e8que Nationale 9; Gregory-Aland no. C o 04) \u00e8 un manoscritto su pergamena del V secolo della Bibbia in greco onciale (maiuscolo). Trae il nome dal fatto di essere scritto su un codice pergamenaceo contenente un trattato del teologo Efrem il Siro: il testo biblico fu cancellato nel XII secolo per permettere la scrittura del testo attuale.\nIl codice conta attualmente 209 fogli che misurano circa 33 per 27\u00a0cm ciascuno. Il testo \u00e8 su una sola colonna per pagina e 40-46 linee per colonna. Lo scriba non inser\u00ec n\u00e9 spiriti, n\u00e9 accenti, ma solo qualche apostrofo. Ciascun periodo \u00e8 concluso da un punto. Sono frequenti lettere evidenziate, come per il \"Codex Alexandrinus\".\nNel codice originariamente era contenuta l'intera Bibbia. Oggi si conservano 64 fogli dell'Antico Testamento contenenti quasi tutto Qoelet, frammenti del Cantico dei Cantici e dei Proverbi, parte del Siracide e della Sapienza. Del Nuovo Testamento (145 fogli in tutto) rimangono porzioni di tutti i libri, eccetto della Seconda lettera ai Tessalonicesi e della Seconda lettera di Giovanni.\nDopo la presa di Costantinopoli da parte dei turchi nel 1453 il codice fu portato a Firenze. Caterina de' Medici lo port\u00f2 in Francia come parte della sua dote matrimoniale, e attualmente \u00e8 conservato nella Biblioth\u00e8que Nationale de France a Parigi.\nLa cancellatura dell'originale testo biblico \u00e8 stata fortunatamente incompleta, e con l'aiuto di alcune moderne tecnologie (reagenti chimici, poi fotografia ultravioletta) \u00e8 stato possibile recuperare l'intero testo, contenente sia l'Antico Testamento che il Nuovo Testamento. La prima trascrizione del Nuovo Testamento fu realizzata da Wetstein nel 1716. L'esame del testo del Nuovo Testamento fu perfezionato nel 1834 dal Fleck. Konstantin von Tischendorf studi\u00f2 nel 1843 ancora il Nuovo Testamento, e nel 1845 pubblic\u00f2 l'Antico Testamento del codice.\nCritica testuale.\nIl manoscritto manca della Pericope dell'adultera (\"Vangelo secondo Giovanni\" ) ma contiene \"Matteo\" 16,2b-3."}
{"id": "592441", "revid": "466539", "url": "https://it.wikipedia.org/wiki?curid=592441", "title": "Sentiero", "text": "Il sentiero \u00e8 una via stretta, generalmente di larghezza non superiore a 2,50 metri, a fondo naturale e tracciato dal frequente passaggio di uomini e animali, tra terreni, boschi o rocce, in pianura, in collina o in montagna.\nSegnaletica.\nLa segnaletica dei sentieri \u00e8 fondamentale sia dal punto di vista escursionistico che dal punto di vista della valorizzazione del territorio. Non esistono tuttavia veri e propri standard nazionali o internazionali per la segnaletica dei sentieri, e cos\u00ec passando di nazione in nazione, di regione in regione (e a volte anche di provincia in provincia), la segnaletica pu\u00f2 essere molto differente, in termini di posizionamento, colori e misure.\nI sentieri in Italia.\nDefinizione giuridica.\nIn Italia, l'unica definizione giuridica \u00e8 contenuta nel Codice della strada il quale, all'articolo 3 (\"Definizioni stradali e di traffico\"), comma primo, n. 48, recita: \u00abSentiero (o mulattiera o tratturo): strada a fondo naturale formatasi per effetto del passaggio di pedoni e di animali\u00bb.\nDalla giurisprudenza emergono altre definizioni: il sentiero \u00e8 individuato in \u00abquel tracciato che si forma naturalmente e gradualmente per effetto di calpestio continuo e prolungato\u00bb (Cassazione, maggio 1996, n. 4265) \u00abad opera dell'uomo o degli animali, in un percorso privo di incertezze e ambiguit\u00e0, riportato nelle mappe catastali\u00bb (Cassazione, 29 agosto 1998, n. 8633; Cassazione, 21 maggio 1987, n. 4623). \nIn caso di incidenti occorsi sui sentieri, la responsabilit\u00e0 giuridica pu\u00f2 ricadere sui progettisti, enti gestori, accompagnatori, proprietari.\nSegnaletica in Italia.\nIl Club Alpino Italiano, attraverso la Commissione Centrale per l'Escursionismo, fra il 1990 e il 1996 ha tentato di definire gli standard cui attenersi e tale indirizzo \u00e8 stato fatto proprio non solo dalle sezioni e sottosezioni CAI, ma anche da numerosi enti territoriali pubblici e privati per i quali il CAI \u00e8 diventato l'interlocutore di riferimento per la segnaletica e la sentieristica in generale.\nSegnaletica principale.\n\u00c8 detta anche \"verticale\" ed \u00e8 generalmente costituita dalle tabelle poste all'inizio del sentiero e agli incroci pi\u00f9 importanti che contengono informazioni sulle localit\u00e0 indicando nome e quota del luogo di partenza o dei luoghi di destinazione con i tempi di percorrenza e il numero di sentiero, detto anche \"segnavia\"; altri tipi di tabelle sono previste per i sentieri tematici, per invitare a camminare entro il sentiero, per il rispetto della flora e della fauna locale, per i sentieri attrezzati, per le vie ferrate, ecc.\nSegnaletica secondaria.\n\u00c8 detta anche \"orizzontale\" o \"intermedia\" ed \u00e8 formata da segnavia a vernice di colore bianco-rosso o rosso-bianco-rosso (detto anche bandierina e che contiene il numero del sentiero) posti all'inizio e lungo il sentiero, su sassi o piante, utilizzati per offrire l'informazione di continuit\u00e0 e conferma del percorso.\nSentieristica.\nCon il termine \"sentieristica\" viene indicato l'insieme o la rete di sentieri pedonali di interesse per l'escursionismo che collegano alcuni punti geografici di un territorio circoscritto.\nIl termine comprende anche le indicazioni distribuite sul territorio sulle mete e i tempi di percorrenza sotto forma di tabelle direzionali o pannelli con la rappresentazione cartografica del territorio stesso. Si parla di sentieristica anche per indicare tutti i percorsi destinati all'escursionismo all'interno di un parco o una riserva naturale."}
{"id": "592443", "revid": "767487", "url": "https://it.wikipedia.org/wiki?curid=592443", "title": "Go Off!", "text": "Go Off! \u00e8 il secondo album dei Cacophony, pubblicato nel 1988.\nQuesto album segna il secondo ed ultimo capitolo della storia del gruppo, dato che Jason Becker entrer\u00e0 nel gruppo di David Lee Roth mentre Marty Friedman verr\u00e0 reclutato nei Megadeth."}
{"id": "592445", "revid": "729019", "url": "https://it.wikipedia.org/wiki?curid=592445", "title": "Mars Observer", "text": "Mars Observer fu una sonda spaziale lanciata dalla NASA il 25 settembre 1992 e progettata per lo studio della geologia e il clima di Marte. Il contatto con la sonda si perse il 21 agosto 1993. Fu la prima di quella che doveva essere una serie di sonde per l'osservazione planetaria, sviluppate nell'ambito del Programma Planetary Observer.\nObiettivi della missione.\nGli obiettivi primari della missione erano:\nLa struttura e l'elettronica della serie di sonde \"Observer\", utilizzate per studiare i pianeti di tipo terrestre e gli asteroidi vicini, derivava dai veicoli SatCon-K e DMSP/TIROS. Le sezione era di 2,1 \u00d7 1,5 \u00d7 1,1 metri.\nL'energia era fornita da un insieme di sei pannelli solari che, quando venivano completamente spiegati, misurava 7.0 x 3.7 m. Durante la navigazione solo quattro pannelli venivano tuttavia spiegati, per ridurre la quantit\u00e0 di energia generata a causa della vicinanza della sonda al sole. Quando la sonda era nell'ombra di Marte, l'energia sarebbe stata fornita da due batterie al Nichel-Cadmio, con capacit\u00e0 di 43 Ampere-ora.\nDurante la fase di navigazione vennero parzialmente spiegati i bracci per il magnetometro (MAG/ER) e lo spettrometro a raggi gamma (GRS), oltre all'antenna ad alto guadagno. Quando erano completamente spiegati, i due bracci misuravano 6 metri ciascuno e l'antenna era montata su un braccio di 5,5 metri, per evitare quando era puntata verso la Terra che venisse coperta dai pannelli solari.\nLa fase di viaggio interplanetario era pensata per le verifiche e le calibrazioni della sonda e degli strumenti. Durante questa fase vennero anche pianificati due periodi di raccolta dati per il MAG/ER e il GRS e un esperimento sulle onde gravitazionali.\nEra prevista una raccolta dati dagli strumenti anche durante il periodo di quattro mesi che trascorreva tra l'inserimento in orbita marziana e il posizionamento nell'orbita finale, da dove avrebbe iniziato la mappatura. Quest'ultima aveva una durata prevista di un anno marziano e la missione prevedeva anche il supporto per l'acquisizione di dati dalla missione russa Mars 1994, attraverso l'uso dello strumento Mars Balloon Relay costruito in collaborazione da Francia, Russia e Stati Uniti.\nI contatti con il Mars Observer si persero il 21 agosto 1993, tre giorni prima dell'inserimento previsto nell'orbita, per ragioni sconosciute; la comunicazione non venne mai pi\u00f9 ristabilita.\nNon si sa se la sonda sia stata in grado di seguire la sua programmazione automatica inserendosi nell'orbita di Marte oppure se abbia volato oltre il pianeta e sia finita in un'orbita eliocentrica. \u00c8 stato ipotizzato che si sia verificata una esplosione nella linea del propellente, durante le procedure di pressurizzazione appena prima dell'accensione del motore per l'inserimento orbitale: il carburante potrebbe essere fuoriuscito dalle valvole durante il viaggio verso Marte, causando la combinazione prematura con l'ossidante prima di raggiungere la camera di combustione. Il motore era derivato da un satellite orbitale terrestre e non era progettato per restare in sospensione per molti mesi prima di essere avviato.\nAnche se nessun obiettivo primario fu conseguito, vennero ricevuti i dati raccolti durante la navigazione fino alla perdita dei contatti.\nIl costo totale della missione, incluso lo sviluppo, la costruzione, il lancio e il supporto da terra sono stimati a circa 980 milioni di dollari. Tuttavia va considerato che alcuni strumenti scientifici sviluppati originalmente per il Mars Observer sono stati utilizzati su altri tre orbiter: il Mars Global Surveyor lanciato nel 1996, il Mars Odyssey lanciato nel 2001 e il Mars Reconnaissance Orbiter lanciato nel 2005."}
{"id": "592448", "revid": "834", "url": "https://it.wikipedia.org/wiki?curid=592448", "title": "Doppiatrice", "text": ""}
{"id": "592453", "revid": "339392", "url": "https://it.wikipedia.org/wiki?curid=592453", "title": "Plonio", "text": ""}
{"id": "592462", "revid": "1829756", "url": "https://it.wikipedia.org/wiki?curid=592462", "title": "R101", "text": "R101 \u00e8 un'emittente radiofonica FM italiana nazionale, gestita dal gruppo RadioMediaset. \u00c8 all'undicesimo posto in classifica tra le radio pi\u00f9 seguite.\nStoria.\nIl 10 marzo 1975 a Milano nasce \u00abRadio Milano International\u00bb: una delle prime, se non cronologicamente la prima emittente radiofonica privata italiana. L'emittente utilizzava un furgone in movimento per le vie cittadine per evitare l'intercettazione da parte dell'Escopost, la Polizia Postale.\nL'emittente viene fondata da due coppie di giovani fratelli: Angelo e Rino Borra e Piero e Nino Cozzi, tutti milanesi, con una et\u00e0 media sui vent'anni. I fondatori acquistano un trasmettitore militare usato e allestiscono lo studio nella camera da letto di Piero, sita in via Locatelli 1 (vicino a piazza della Repubblica). In questo modo riescono, con un investimento di un milione di lire, ad iniziare a trasmettere inizialmente sulla frequenza di 27 MHz (banda cittadina) e successivamente 101 MHz in FM.\nIl 15 aprile le forze dell'ordine sigillano il trasmettitore perch\u00e9 non \u00e8 stato regolarmente registrato. Le trasmissioni riprenderanno 10 giorni pi\u00f9 tardi, dopo che il pretore Cassare ha accolto il ricorso a difesa della radio.\nRadio Milano International \u00e8 ascoltabile nel raggio di circa 40\u00a0km, finanziandosi con introiti pubblicitari, per quanto circolavano voci che fosse finanziata dalla CIA; sospetti causati dal forte clima di lotta politico ideologica degli anni di piombo. L'emittente registra un immediato successo, e dopo un mese come conduttore arriva Claudio Cecchetto, che fa il disc-jockey al Panthea, una delle discoteche pi\u00f9 note del periodo. Qualche anno dopo al microfono della radio arrivano anche Gerry Scotti e Gigio D'Ambrosio.\nDal 1977, per qualche tempo, Radio Milano International tenta anche la strada della produzione televisiva con Milano International TV, cercando di attrarre pubblico trasmettendo di notte molti film a luci rosse. Nel 1987 le trasmissioni arrivano a coprire tutto il territorio nazionale e l'emittente cambia il nome in \"101 Network\", in seguito \"Radio 101\" e infine \"R101\".\nNel 2002 Radio 101 annuncia il ritorno in FM del marchio Radio Milano International, con un progetto locale metropolitano su una frequenza ridondante del gruppo.\nNel marzo 2003 nasce il sito non ufficiale www.fm101.it con audio, foto, video e notizie storiche di Radio Milano International. Sempre nel 2003 ma dopo l'estate una vicenda giudiziaria investe gli editori di Radio 101.\nNel gennaio 2005 Arnoldo Mondadori Editore S.p.A. informa di aver acquisito, nell'ambito del procedimento fallimentare, tramite la controllata Monradio S.r.l., la concessione per l\u2019esercizio della radiodiffusione sonora a carattere commerciale in ambito nazionale denominata \"Radio 101 One-O-One\". Il 6 giugno \"Radio 101\" (ex \"One-O-One Network\", \"Radio Milano International\") diventa \"R101\", la radio del gruppo Arnoldo Mondadori Editore, appartenente alla holding Fininvest. La programmazione musicale di \"R101\" \u00e8 composta dalle canzoni degli anni '80, '90, 2000, 2010 e di oggi.\nFino alla fine del 2013 \"R101\" trasmetteva jingle che portano la firma di Clay Remini dello studio \"Zerodib\u00ec\". La redazione giornalistica della radio cura un notiziario e diffonde approfondimenti, in collaborazione con il TGcom24.\nDal 2005 al 2010 lo Station manager dell'emittente \u00e8 stato Francesco Perilli. Dal 2007 al 2011 il presidente della radio \u00e8 stato Gerry Scotti. Direttore dell'emittente \u00e8 stato, fino al 2013, Guido Monti, sostituito da Mirko Lagonegro. Il 4 giugno 2014 nasce il canale R101 TV, che trasmette videoclip musicali no-stop 24 ore su 24. Nell'estate 2015 la Mondadori cede la societ\u00e0 produttrice Monradio s.r.l, che controlla anche R101 TV, al gruppo Mediaset.\nIl 16 dicembre 2015 termina la collaborazione con Radio Italia per la gestione artistica dell'emittente. Da questa data, la linea editoriale dell'emittente \u00e8 curata direttamente dal gruppo Mediaset.\nNel giugno 2016 Angelo Borra annuncia sui social che Radio Milano International torner\u00e0 a trasmettere sul web.\nNel maggio 2017 Radio Milano International riprende le trasmissioni sul sito www.radiomilano.international\nNell'ottobre del 2020 Radio Milano International torna in modulazione di frequenza FM a Milano ed altre citt\u00e0 della Lombardia.\nA seguito del passaggio sotto il diretto controllo di Mediaset, R101 subisce alcuni cambiamenti che hanno coinvolto soprattutto il palinsesto e i conduttori. In generale \u00e8 stato effettuato lo spostamento di alcuni speaker tra le radio controllate da Mediaset, tra cui Radio Montecarlo e Radio 105.\nLa sede di R101 da maggio 2017, si sposta da via Ventura 3 in Lambrate, alla gi\u00e0 sede di Radio 105 in largo Guido Donegani 1, a Milano.\nPer incrementare l'audience, R101 decide di aggiungere allo show della mattina \"La banda di R101\" altri programmi di intrattenimento: il primo nella fascia oraria della pausa pranzo condotto da Alvin e Katia Follesa; un altro, \"I trafficanti di R101\", in onda nella fascia oraria serale, condotto dai Finley che sono entrati a far parte del team di R101 dal dicembre 2018. Dal 2 settembre 2019 va in onda, subito dopo \"La banda di R101\", dalle 9 alle 12, \"Procediamo\", condotto da Fernando Proce (che entra cos\u00ec nella squadra dei conduttori della radio dopo aver lasciato RTL 102.5 all'inizio dello stesso anno), anche in radiovisione su R101 TV. Alla fine del 2020 si segnala il ritorno di Chiara Lorenzutti, dopo alcuni anni nel gruppo RTL 102.5. Da maggio 2021 la radio trasmette in simulcast con la tv anche il programma \"Katia &amp; Alvin\" dal luned\u00ec al venerd\u00ec dalle 12 alle 14, mentre dal giugno dello stesso anno viene trasmesso con lo stesso metodo anche \"I trafficanti di R101\" (condotto dai Finley) dalle 17 alle 20, cos\u00ec come da luglio anche il programma \"Good Times\" dalle 14 alle 17. Dall'autunno 2021 viene trasmesso in simulcast radio-tv anche il programma \"La banda di R101\" dal luned\u00ec al sabato in fascia mattutina.\nDa gennaio 2022, su R101 esordiscono 2 programmi: il primo \u00e8 \"Quelli del Weekend\", condotto da Fil Grondona (ex speaker di m2o) in onda in simulcast con la tv affiliata il sabato e la domenica dalle 10 alle 13; il secondo \u00e8 \"Cari amici di R101\", in onda con lo stesso metodo nella pausa pranzo, sostituendo \"Katia &amp; Alvin\" che si trasferisce nel weekend dalle 7 alle 10.\nPersonale.\nConduttori e speaker.\n\"Elenco aggiornato a gennaio 2022.\"\nProgrammi.\nSpiaggia 101 tour.\n\"Spiaggia 101 tour\" era il tour estivo di \"R101\" che percorreva l'Italia in varie tappe:\nAscolti.\nDi seguito l'elenco dei dati sugli ascolti della radio.\nCome Radio 101 - One O One Network\nCome R101\nR101 TV.\nIl 4 giugno 2014 nasce R101 TV, un'emittente televisiva tematica italiana, affiliata all'omonima radio, che si occupa di musica. Fin dalla sua nascita e fino al 2019, il canale trasmetteva esclusivamente videoclip musicali a rotazione, mentre dal settembre dello stesso anno inizia a trasmettere il suo primo programma in radiovisione: Procediamo, condotto da Fernando Proce, Regina e Sabrina Bambi. Dal 2021, il canale trasmette in simulcast con la radio anche altri programmi, come ad esempio \"Katia &amp; Alvin\" e \"I trafficanti di R101\"."}
{"id": "592465", "revid": "66908", "url": "https://it.wikipedia.org/wiki?curid=592465", "title": "R 101", "text": ""}
{"id": "592468", "revid": "834", "url": "https://it.wikipedia.org/wiki?curid=592468", "title": "Norma (statistica)", "text": ""}
{"id": "592470", "revid": "8911", "url": "https://it.wikipedia.org/wiki?curid=592470", "title": "Apollonio \u03b5\u03b9\u03b4\u03bf\u03b3\u03c1\u03ac\u03c6\u03bf\u03c2", "text": ""}
{"id": "592471", "revid": "461603", "url": "https://it.wikipedia.org/wiki?curid=592471", "title": "Olympiacos CFP", "text": ""}
{"id": "592472", "revid": "834", "url": "https://it.wikipedia.org/wiki?curid=592472", "title": "Santuario di San Cosma e San Damiano", "text": ""}
{"id": "592473", "revid": "729019", "url": "https://it.wikipedia.org/wiki?curid=592473", "title": "Conqueror", "text": "Il Conqueror, indicato anche come FV 214 Conqueror, fu un carro armato pesante di costruzione britannica, nato nell'epoca della guerra fredda per supportare i carri Centurion nei confronti dei pi\u00f9 pesanti veicoli corazzati sovietici.\nCostruito negli anni 1950, ebbe una carriera limitata essendo stato ben presto superato dall'evoluzione delle filosofie tecniche e tattiche nell'impiego dei carri. Entrato in linea unicamente con alcuni reparti della British Army of the Rhine, fu ritirato dal servizio entro il 1966.\nSviluppo.\nTradizionalmente, nella prima met\u00e0 del 1900 l'industria britannica dei mezzi corazzati classificava i carri armati non solo in base al loro peso (secondo le categorie dei carri armati leggeri, medi e pesanti in uso anche presso le altre nazioni) ma anche in base alla missione loro affidata, distinguendo tra il carro armato per fanteria dedicato al supporto dei reparti appiedati e il carro armato incrociatore destinato allo sfruttamento dei varchi aperti nelle linee difensive nemiche; solo verso la fine della seconda guerra mondiale i britannici approdarono al concetto del \"carro universale\" (poi divenuto carro armato da combattimento), destinato a ricoprire tutti i ruoli possibili sul campo di battaglia: il primo mezzo britannico di tale categoria fu quindi il Centurion, i cui primi prototipi arrivarono ai reparti giusto negli ultimi giorni della seconda guerra mondiale.\nBench\u00e9 il Centurion fosse destinato a rivelarsi un mezzo di successo, nel 1946 i comandi britannici rimasero impensieriti dai rapporti dell'intelligence circa l'imminente entrata in servizio nei reparti dell'Armata Rossa del nuovo carro armato IS-3: bench\u00e9 di peso analogo al Centurion (circa 46 tonnellate per entrambi i mezzi), il carro sovietico era equipaggiato con un potente cannone da 122 mm di calibro, ritenuto superiore al pezzo Ordnance QF 17 lb da 76,2 mm che equipaggiava all'epoca i Centurion. Venne quindi richiesto un mezzo che fosse in grado di affrontare in condizioni di parit\u00e0 i nuovi veicoli sovietici, fornendo supporto a lungo raggio ai Centurion.\nDopo vari modelli sperimentali, nel 1952 furono impostati dieci prototipi del carro FV221 Caernaevon: il mezzo aveva uno scafo che era fondamentalmente una versione ingrandita dello scafo del Centurion e adatto a ospitare una torretta armata con il cannone Ordnance QF 20 lb, un pezzo da 84 mm derivato dal tedesco 8,8 cm PaK della seconda guerra mondiale. Il mezzo si rivel\u00f2 soddisfacente quanto a caratteristiche tecniche ma ancora inadeguato come armamento, e si decise di potenziarlo equipaggiandolo con il cannone statunitense T53 da 120 mm, lo stesso che armava il nuovo carro pesante M103 dell'United States Army in sviluppo negli stessi anni. Lo scafo del Caernaevon equipaggiato con il nuovo massiccio pezzo da 120 mm diede quindi vita all'FV214 Conqueror, il cui primo esemplare fu consegnato dalla Royal Ordnance Factory di Dalmuir nel 1955.\nTecnica.\nClassificato come carro armato pesante, il Conqueror era un carro ad architettura convenzionale con il motore posizionato posteriormente, la torretta collocata al centro dello scafo e un equipaggio di quattro uomini: il pilota era situato centralmente nel vano anteriore, mentre gli altri tre membri dell'equipaggio (comandante, cannoniere e servente) erano ospitati nella torretta. Il mezzo era lungo 11,58 metri (7,74 metri solo lo scafo), largo 3,99 metri e alto 3,35 metri; l'altezza dal suolo era di 0,55 metri e il peso totale in ordine di combattimento raggiungeva quasi le 65 tonnellate.\nL'impianto propulsivo si basava su un motore Rolls-Royce Meteor M.120 Mk 1A, da 12 cilindri a V raffreddato ad acqua, capace di una potenza di 810 cavalli vapore a 2.800 giri al minuto; il motore era lo stesso del Centurion, ma con una taratura pi\u00f9 spinta in modo da garantire un'accelerazione analoga nonostante la massa nettamente maggiore del Conqueror. Il rapporto peso-potenza ammontava a 81,5 kg/hp. La trasmissione aveva un cambio a cinque marce in avanti e due indietro con comando a pedale, mentre il treno di rotolamento dei cingoli si avvaleva di sospensioni Horstmann a quattro carrelli doppi collocati in tandem per ogni fiancata, con otto ruote e quattro rulli tendicingolo per lato.\nLe prestazioni vedevano una velocit\u00e0 massima di 34,5 km/h e un'autonomia di 153 km (105 km fuori strada); il mezzo era capace di superare un guado profondo fino a un metro e mezzo, un gradino alto 0,91 metri e una trincea larga 3,35 metri.\nL'armamento principale era rappresentato da un cannone da 120\u00a0mm, con una non molto elevata dotazione di 35 colpi tipo APDS o HESH, entrambi anticarro; le munizioni avevano proiettile e bossolo separati. Parallela al cannone era montata una mitragliatrice Browning M1919 calibro 7,62 mm, con una dotazione di 7.200 colpi; una seconda Browning, non sempre installata, era collocata sulla cupola rotante a 360\u00b0 del capocarro posta alla sommit\u00e0 della torretta, ed era impiegabile nel tiro antiaereo. Come arma difensiva erano poi presenti ai lati della torre dodici mortai lanciafumogeni per stendere cortine di fumo. Il Conqueror fu dotato di un sistema di controllo del tiro molto avanzato per la sua epoca, ma soggetto (come tutto l'impianto elettrico del mezzo) a frequenti avarie; la direzione di tiro consentiva comunque il fuoco del cannone solo a carro fermo o in marcia alla velocit\u00e0 di non pi\u00f9 di 1 km/h.\nTutta la struttura dello scafo era relativamente compatta. Sul davanti vi era una piastra corazzata spessa 130\u00a0mm (180 mm secondo altre fonti) e inclinata a 60\u00b0, mentre nella parte posteriore dello scafo la blindatura scendeva a uno spessore di 38 mm; la torre aveva una sagoma molto snella per meglio ottimizzare la resistenza balistica, e vi erano gonne metalliche di protezione per i fianchi del mezzo all'altezza dei cingoli e cassette portadotazioni al di sopra di questi.\nVersioni.\nCompresi alcuni Caernaevon convertiti al nuovo standard (ridesignati come Conqueror Mk II/I/H), furono prodotti in totale 130 Conqueror in due versioni distinte, Mk. I e Mk. II; le differenze tra le due versioni erano minime: la Mk. II aveva un unico periscopio per il pilota invece dei tre della Mk. I, la disposizione dei fari e della strumentazione cambiava, e la Mk. II disponeva di una carena a gabbia sul retro della torretta per riporre la rete mimetica che ricopriva il mezzo durante le soste in campo aperto.\nFurono progettate varie versioni alternative del carro (tra cui una con cannone da 183 mm, rimasta allo stato di simulacro) come pure mezzi diversi che ne utilizzassero lo stesso scafo e meccanica. L'unica di esse ad essere prodotta ed essere messa in servizio fu la FV222 Conqueror ARV, un carro da recupero privo di torretta e dotato di un verricello in grado di trainare fino a 45 tonnellate di peso; venne prodotto un totale di 28 Conqueror ARV in due versioni distinte (Mk. I e Mk. II) che differivano solo per qualche dettaglio.\nServizio.\nIl mezzo prest\u00f2 servizio con il British Army per meno di un decennio, distribuito ai reparti della 7th Armoured Brigade e della 20th Armoured Brigade in forza alla British Army of the Rhine (BAOR) schierata in Germania Ovest per fronteggiare i sovietici; nessuno di essi vide mai un impiego bellico reale.\nIl governo britannico non riusc\u00ec a interessare nessuno Stato estero per l'acquisto del mezzo, e a partire dal 1962 i Conqueror iniziarono a essere ritirati dal servizio per venire rimpiazzati dal pi\u00f9 moderno carro armato Chieftain. I Conqueror ARV rimasero in servizio con reparti dei Royal Engineers della BAOR fino al 1966, quando anch'essi furono radiati dal servizio."}
{"id": "592475", "revid": "461603", "url": "https://it.wikipedia.org/wiki?curid=592475", "title": "Olympiacos C.F.P.", "text": ""}
{"id": "592483", "revid": "121056805", "url": "https://it.wikipedia.org/wiki?curid=592483", "title": "Isonomia", "text": "La parola isonomia (dal greco \"isos\": \"uguale\" e \"nomos\": \"legge\") rappresenta il concetto di eguaglianza di tutti i cittadini di fronte alla legge.\nStoria e significato.\nNasce come forma di governo ad Atene, con la riforma democratica dell'aristocratico Clistene, che segu\u00ec al rovesciamento della tirannide di Pisistrato (famiglia degli Alcmeonidi) e dei suoi discendenti. \nTutti sono soggetti alla stessa legge; la rotazione e il sorteggio nella partecipazione alle cariche politiche stanno ad indicare che tutti hanno la medesima \"aret\u00e8 (virt\u00f9)\", e che ognuno trova la propria realizzazione nella partecipazione alla comunit\u00e0.\nL'isonomia infatti consiste soprattutto nell'affinit\u00e0 fra l'ordine naturale che governa l'universo (\"k\u00f2smos\"), e le leggi che governano la citt\u00e0. Queste sono concepite come un riflesso della Legge universale posta a fondamento del mondo. Solo in virt\u00f9 di una tale corrispondenza l'uomo greco si sente organicamente inserito nella collettivit\u00e0. L'armonia esistente fra la \"polis\" (citt\u00e0), e i singoli individui che la compongono, \u00e8 identica (\"\u00ecsos\") a quella esistente in natura fra il tutto e le sue singole parti.\nPi\u00f9 specificamente, secondo Alcmeone di Crotone, isonomia sarebbe il perfetto equilibrio, l'armonia del corpo, quindi la salute; in questo senso, il suo contrario sarebbe la monarchia, intesa come il prevalere di una parte sulle altre. Secondo Epicuro, citato poi in tal senso da Lucrezio, l'isonomia consiste invece nell'armonica corrispondenza di tutte le parti nell'infinito, all'interno di una concezione dinamica dell'equilibrio cosmico."}
{"id": "592484", "revid": "599013", "url": "https://it.wikipedia.org/wiki?curid=592484", "title": "Fiat Multipla", "text": ""}
{"id": "592485", "revid": "131358", "url": "https://it.wikipedia.org/wiki?curid=592485", "title": "FC Sheriff Tiraspol", "text": ""}
{"id": "592486", "revid": "93556", "url": "https://it.wikipedia.org/wiki?curid=592486", "title": "Provincia di Bi\u00e9", "text": "La provincia di Bi\u00e9 \u00e8 una provincia dell'Angola centrale. Il capoluogo \u00e8 Kuito (precedentemente nota come \"Silva Porto\"). Ha una superficie di 70.314 km\u00b2 ed una popolazione di 1.843.852 (stima del 2009).\nLa provincia \u00e8 posta al centro dell'Angola e confina a nord con la provincia di Malanje, a nord-est con la provincia di Lunda Sul, a est con quella di Moxico, a sud con quella di Cuando Cubango ed a ovest con le province di Hu\u00edla, Huambo e Cuanza Sul. \nMorfologicamente il territorio \u00e8 caratterizzato dall'altopiano centrale angolano che raggiunge nella provincia un'altezza massima di 1.852 metri. Il suolo \u00e8 tra i pi\u00f9 fertili dell'Angola ed \u00e8 solcato ad est ed a nord dal fiume Cuanza, che scorrendo verso nord, segna parte del confine con il Malanje. Il sud-ovest \u00e8 solcato dal fiume Cuchi, un affluente del Cubango.\nGeografia antropica.\nSuddivisioni amministrative.\nLa provincia di Bi\u00e9 \u00e8 suddivisa in 9 municipi e 39 comuni."}
{"id": "592487", "revid": "767487", "url": "https://it.wikipedia.org/wiki?curid=592487", "title": "Sadhana", "text": "Presso la religione induista, il termine sadana (sanscrito \u0938\u093e\u0927\u0928\u093e, IAST \"s\u0101dhan\u0101\") indica la disciplina spirituale, ovvero l'insieme di tutte quelle pratiche, rituali, austerit\u00e0 che vengono eseguite con regolarit\u00e0 e concentrazione, con lo scopo di ottenere Moksha, la liberazione.\nCaratteristiche.\nLa \"sadhana\" pu\u00f2 essere individuale o di gruppo. Chi intraprende una sadhana viene detto \"sadhaka\" (lett. \"aspirante spirituale\").\nL'obiettivo finale di qualunque \"sadhana\" rimane quello di conseguire la realizzazione della propria natura Divina; tuttavia, determinate pratiche possono essere intraprese con lo scopo di raggiungere obiettivi minori ben precisi, come lo sviluppare qualit\u00e0 che si ritengono importanti per la propria crescita spirituale, oppure lo sconfiggere una o pi\u00f9 tendenze interiori (ad es. la rabbia, la lussuria, ecc.) che ostacolano la stessa.\nPratiche.\nLa \"sadhana\" di un individuo o di un gruppo pu\u00f2 comprendere svariati tipi di pratiche, tutte accomunate dalla loro puntuale esecuzione in tempi regolari. Esistono tanti tipi di \"sadhana\"; la scelta viene fatta in base a ci\u00f2 che l'individuo sente pi\u00f9 vicino alla propria sensibilit\u00e0 e spiritualit\u00e0, e da cui sente di ricevere il massimo \nSegue un elenco indicativo delle principali tipologie di disciplina spirituale.\nRuolo del maestro.\nSecondo la tradizione orientale, il maestro spirituale (detto \"guru\" o \"acharya\") ha un ruolo molto importante nell'esecuzione della sadhana: \u00e8 il maestro, infatti, a dare le istruzioni pi\u00f9 adatte al discepolo, e ad indicargli tempi e modalit\u00e0 di esecuzione delle pratiche."}
{"id": "592492", "revid": "125906258", "url": "https://it.wikipedia.org/wiki?curid=592492", "title": "Fotbal Club Sheriff Tiraspol", "text": "Il Fotbal Club Sheriff Tiraspol (in cirillico: \u0424\u0443\u0442\u0431\u043e\u043b\u044c\u043d\u044b\u0439 \u043a\u043b\u0443\u0431 \u0428\u0435\u0440\u0438\u0301\u0444 \u0422\u0438\u0440\u0430\u0441\u043f\u043e\u043b\u044c), meglio noto come Sheriff Tiraspol, \u00e8 una societ\u00e0 calcistica moldava con sede nella citt\u00e0 di Tiraspol. Milita nella Divizia Na\u021bional\u0103, la massima divisione del campionato moldavo.\nDisputa le partite interne allo stadio Sheriff di Tiraspol, avente una capienza di posti.\nFondato nel 1993 come \"Tiras Tiraspol\", il club \u00e8 spesso chiamato \"FC Sheriff\" per non confonderlo col Football Club Tiraspol, altra squadra della citt\u00e0. La societ\u00e0 appartiene alla holding Sheriff, azienda capeggiata dal figlio dell'ex presidente della Transnistria. Con 19 campionati vinti (dei quali 10 consecutivamente dal 2000 al 2009), 10 successi in Coppa di Moldavia e 7 in Supercoppa di Moldavia, \u00e8 il club pi\u00f9 titolato del calcio moldavo. \u00c8 inoltre l'unico club moldavo ad essersi qualificato ai gironi di UEFA Champions League e UEFA Europa League.\nLa squadra occupa, alla stagione 2021-2022, il 67\u00ba posto del ranking UEFA.\nPur facendo parte del sistema calcistico moldavo, la squadra \u00e8 strettamente legata all'\"establishment\" economico-politico che controlla \"de facto\" la regione della Transnistria (di cui Tiraspol \u00e8 il capoluogo) e che persegue l'obiettivo della secessione dalla giurisdizione di Chi\u0219in\u0103u e l'avvicinamento alla Russia.\nStoria.\nPrecursore dello Sheriff fu il \"Tiras Tiraspol\", squadra di calcio fondata nell'estate del 1993 ed iscritta al successivo campionato di Divizia B. \nDopo la prima giornata del campionato 1996-1997 l'azienda Sheriff divenne lo sponsor principale del club, che il 4 aprile 1997 cambi\u00f2 nome in quello attuale e nomin\u00f2 presidente Victor Gusan. L'anno successivo vinse facilmente il campionato di Divizia A con un ruolino di marcia di 23 vittorie, un pareggio e 2 sconfitte, distanziando di 14 punti il secondo classificato, ottenendo cos\u00ec la promozione nella massima serie moldava.\nNella stagione dell'esordio in massima serie termin\u00f2 al quarto posto il campionato 1998-1999 e vinse la sua prima Coppa di Moldavia nel 1998-1999. Nel 1999-2000 chiuse al secondo posto. Al terzo tentativo, nel 2000-2001, si aggiudic\u00f2 il titolo nazionale grazie al successo per 3-1 fuori casa nello scontro diretto con lo Zimbru Chi\u0219in\u0103u alla quint'ultima giornata. Entrambe le squadre vinsero le rimanenti quattro partite e la classifica finale vide lo Sheriff a 67 punti e lo Zimbru a 66.. In quella stagione lo Sheriff si aggiudic\u00f2 anche la sua seconda coppa nazionale.\nIl club vinse dieci titoli nazionali consecutivi dal 2001 al 2009-2010. Dopo il primo titolo, il divario con le rivali non fu inferiore ai 10 punti di distacco, arrivando spesso ai 15-18 e persino ai 21 punti della stagione 2006-2007. In questi dieci anni, in sei occasioni oltre al campionato lo Sheriff ha vinto anche la Coppa di Moldavia e nelle quattro annate in cui non l'ha vinta ha disputato, sempre vincendola, la Supercoppa di Moldavia.\nDopo una stagione opaca nella quale si classific\u00f2 secondo senza mai essere in corsa per il titolo, nel 2011-2012 vinse l'undicesimo titolo con una giornata di anticipo, successo bissato l'anno successivo, quando il divario dalla prima inseguitrice fu di 17 punti, prima del tris del 2013-2014, con il terzo titolo di fila vinto con 15 punti di vantaggio sulla seconda classificata, oltre alla vittoria in Supercoppa di Moldavia.\nDopo il terzo posto del 2014-2015, annata in cui la squadra vinse la sua nona Coppa di Moldavia (la prima dopo cinque anni) sotto la guida del croato Zoran Zeki\u0107 prima e del rumeno Lilian Popescu poi, una nuova striscia di successi in campionato fu inaugurata nel 2015-2016, annata in cui Popescu lasci\u00f2 il posto al croato Zoran Vuli\u0107 e fu messa in bacheca anche la Supercoppa di Moldavia. Il club vinse poi il titolo del 2016-2017 (oltre alla Coppa di Moldavia 2016-2017 e alla Supercoppa di Moldavia 2016), in una stagione che vide l'arrivo sulla panchina dell'italiano Roberto Bordin (succeduto nell'ottobre 2016 al francese Bruno Irles), del 2017, del 2018, sotto la guida del croato Goran Sabli\u0107 (subentrato a stagione in corso), e del 2019, ai comandi del rientrante Zoran Zeki\u0107, anch'egli subentrato a stagione in corso e vincitore anche della Coppa di Moldavia 2018-2019. Nel 2020-2021 fu rivinto il campionato, in un'annata in cui vi fu l'avvicendamento in panchina tra Zeki\u0107 e l'ucraino Jurij Vernydub. \nNella stagione successiva, partendo dal primo turno di qualificazione, la squadra consegu\u00ec una storica qualificazione alla fase a gironi della UEFA Champions League, divenendo la prima societ\u00e0 moldava ad aver centrato tale traguardo; nel girone lo Sheriff, dopo aver battuto Real Madrid e Shakthar Donetsk, si piazza al terzo posto e passa in Europa League dove perder\u00e0 ai rigori 3-2 per mano del Braga dopo aver vinto il match di andata 2-0. \nCompetizioni internazionali.\nL'esordio in campo internazionale avviene il 10 agosto 2000, nel turno preliminare di coppa UEFA perso contro l'Olimpia Lubiana. L'anno successivo, grazie alla vittoria del campionato, la squadra fu ammessa al primo turno preliminare della UEFA Champions League 2001-2002 ed ottenne la prima vittoria contro gli armeni del Football Club Araks Ararat, per poi essere estromessa al turno successivo dai belgi dell'Anderlecht.\nGrazie ai ripetuti successi in campionato, lo Sheriff ha partecipato per vari anni di fila alla UEFA Champions League, partendo dal primo turno e subendo l'eliminazione al secondo. Dal 2009-2010, a seguito della riforma approvata nel novembre 2007, la vincitrice del campionato moldavo fu ammessa direttamente al secondo turno della coppa. In questa stagione lo Sheriff sconfisse i finlandesi del Turku e lo Slavia Praga, ma cadde al turno di play-off contro i greci dell'. Retrocessa nella fase a gironi dell'Europa League 2009-2010, concluse il girone al terzo posto con 5 punti totalizzati, rimanendo in tal modo escluso dalla fase ad eliminazione diretta.\nAnche l'anno successivo l'eliminazione in Champions arriv\u00f2 al turno di play-off; in Europa League la squadra termin\u00f2 poi il girone all'ultimo posto. Nella stagione 2014-2015 il club moldavo fu eliminato al terzo turno di qualificazione della UEFA Champions League 2014-2015 per mano degli slovacchi dello Slovan Bratislava e successivamente agli spareggi di qualificazione dell'Europa League 2014-2015 dai croati del Rijeka.\nNell'edizione 2021-2022 della UEFA Champions League lo Sheriff ha raggiunto, prima volta per una squadra della Moldavia, la fase a gironi, dopo aver eliminato nei turni preliminari il , l', la e la .\nIl club ha disputato anche la Coppa dei Campioni della CSI, vinta in due occasioni, nel 2003 e nel 2009.\nColori e simbolo.\nColori ufficiali del club sono il giallo e il nero: tipicamente la maglia interna vede prevalere la prima tinta e quella esterna la seconda.\nIl simbolo del club \u00e8 direttamente mutuato da quello della societ\u00e0 proprietaria: una stella a cinque punte gialla pomettata (\"da sceriffo\"), con inscritto nel mezzo un pallone da calcio decorato con un motivo a stelle e la ragione sociale, col nome \"Sheriff\" evidenziato da un cartiglio nero.\nStrutture.\nStadio.\nIl club disputa gli incontri casalinghi allo stadio Sheriff di Tiraspol. L'impianto fu inaugurato nel 2002 ed \u00e8 dotato di 13 460 posti a sedere e di un moderno impianto di illuminazione. L'impianto sorge all'interno di un complesso sportivo, il \"Complexul Sheriff\", costruito tra il 2000 e il 2002 e costituito da 8 campi di allenamento, appartamenti, hotel a 5 stelle, campus per i ragazzi delle giovanili.\nOrganico.\nRosa 2021-2022.\n\"Aggiornata al 9 febbraio 2022.\"\n (capitano)\n (vice-capitano)\nStatistiche.\nStatistiche nelle competizioni UEFA.\nTabella aggiornata alla stagione 2021-2022 (dopo il match contro l')"}
{"id": "592498", "revid": "1610933", "url": "https://it.wikipedia.org/wiki?curid=592498", "title": "Cardinalino del Venezuela", "text": ""}
{"id": "592504", "revid": "34928", "url": "https://it.wikipedia.org/wiki?curid=592504", "title": "Cinquecentine", "text": ""}
{"id": "592510", "revid": "77358", "url": "https://it.wikipedia.org/wiki?curid=592510", "title": "Villa di Cerreto Guidi", "text": ""}
{"id": "592525", "revid": "92723", "url": "https://it.wikipedia.org/wiki?curid=592525", "title": "Muka\u010devo", "text": "Muka\u010devo (in ucraino \u041c\u0443\u043a\u0430\u0447\u0435\u0432o, in ruteno \u041c\u0443\u043a\u0430\u0447\u043e\u0432\u043e, \"Muka\u010dovo\", in ungherese \"Munk\u00e1cs\", in tedesco \"Munkatsch\", in romeno \"Muncaci\", in yiddish \u05de\u05d5\u05e0\u05e7\u05d0\u05d8\u05e9, \"Munktsh\") \u00e8 una citt\u00e0 dell'Ucraina occidentale, situata nell'oblast' della Transcarpazia, nella regione storica della Rutenia subcarpatica, nella valle del fiume Latorica. Centro amministrativo del distretto di Muka\u010devo, vanta una forte presenza ungherese. La popolazione \u00e8 di 86.339 abitanti (stima 2016).\nNel 2017 la citt\u00e0 \u00e8 stata ufficialmente rinominata da Muka\u010deve (\u041c\u0443\u043a\u0430\u0301\u0447\u0435\u0432e) in Muka\u010devo (\u041c\u0443\u043a\u0430\u0301\u0447\u0435\u0432o).\nLa citt\u00e0 \u00e8 sede vescovile cattolica di rito romano, mentre l'eparchia di Muka\u010devo di rito bizantino in realt\u00e0 ha sede a U\u017ehorod dal 1817.\nFino alla seconda guerra mondiale e all'Olocausto Muka\u010devo \u00e8 stata una citt\u00e0 ebraica, in cui met\u00e0 della popolazione era ebrea, mentre il resto della popolazione era rutena, ungherese, slovacca e altre minoranze. Precedentemente parte della Cecoslovacchia, e prima ancora dell'Ungheria, Muka\u010devo fu incorporato nell'Ucraina sovietica dopo la seconda guerra mondiale.\nMuka\u010devo \u00e8 una roccaforte tradizionale della lingua rutena, e la popolazione di Muka\u010devo \u00e8 considerata come di etnia ucraina al 77,1%. Esistono anche minoranze significative di: russi (9,0%); ungheresi (8,5%); tedeschi (1,9%) e; rumeni (1,4%).\nNome.\nIl 23 maggio 2017 il parlamento ucraino ha ribattezzato ufficialmente Muka\u010deve in Muka\u010devo, un anno dopo che il consiglio comunale aveva deciso di rinominare la citt\u00e0. In precedenza, di solito veniva scritto in ucraino come Muka\u010deve, mentre a volte veniva usato anche \u041c\u0443\u043a\u0430\u0447\u0456\u0432 ( \"Muka\u010div\" ). Il nome della citt\u00e0 in ruteno \u00e8 \u041c\u0443\u043a\u0430\u0447\u0435\u0432\u043e ( \"Muka\u010devo\" ), che \u00e8 anche la traslitterazione del russo \u041c\u0443\u043a\u0430\u0447\u0435\u0432\u043e - nonch\u00e9 un nome adottato dalle autorit\u00e0 locali e raffigurato sullo stemma della citt\u00e0.\nStoria.\n Gli scavi archeologici suggeriscono che i primi insediamenti esistessero qui prima del Medioevo. Ad esempio, un forte celtico e un centro di lavorazione dei metalli che esistevano nel III-I secolo a.C. furono trovati tra i monti Halish e Lovachka. Sul monte di Tupcha fu trovato un forte tracio dell'et\u00e0 del ferro (X secolo a.C.). Intorno al I secolo d.C. l'area fu occupata dal popolo dei Carpi, che spiazz\u00f2 i Celti locali dalla zona.\nDominio ungherese.\nNell'895 le trib\u00f9 ungheresi entrarono nel bacino dei Carpazi attraverso il Passo di Verecke, circa 60\u00a0km a nord dell'attuale Mukachevo. Nel 1397, la citt\u00e0 e i suoi dintorni furono concessi dal re Sigismondo d'Ungheria a suo lontano cugino, il principe esiliato del Granducato di Lituania Theodor Koriatovi\u010d, che era solito amministrare la regione della Podolia rutena, fino a quando non fu esiliato per disobbedienza dal granduca Vytautas il Grande nel 1392. Teodor divenne quindi un vassallo dell'Ungheria e stabil\u00ec molti ruteni nel territorio. Altre fonti, tuttavia, affermano che Theodor acquist\u00f2 la citt\u00e0 e l'area circostante nel 1396. Durante il XV secolo, Muka\u010devo prosper\u00f2 e divenne un importante centro di artigianato e commercio per la regione. Nel 1445, la citt\u00e0 divenne una citt\u00e0 reale libera ungherese. Inoltre vi furono concessi i diritti cittadini della legge di Magdeburgo.\nDurante il XVI secolo, Muka\u010devo entr\u00f2 a far parte del Principato di Transilvania . Il XVII secolo (dal 1604 al 1711) fu un periodo di continue lotte contro le intenzioni espansionistiche dell'Impero asburgico verso il Principato. Nel 1687 la rivolta anti-asburgica di Imre Th\u00f6k\u00f6ly inizi\u00f2 da Muka\u010devo. La regione ha anche svolto un ruolo importante nella Guerra di Indipendenza di R\u00e1k\u00f3czi.\nControllo asburgico e rivolte.\nDopo la sconfitta di Francesco II R\u00e1k\u00f3czi la citt\u00e0 pass\u00f2 sotto il controllo austriaco a met\u00e0 del XVIII secolo come parte del Regno di Ungheria e divenne una fortezza chiave della monarchia asburgica . Nel 1726, il castello Palanok e la citt\u00e0, fino al 1711 di propriet\u00e0 della famiglia R\u00e1k\u00f3czi, furono dati dagli Asburgo alla famiglia Sch\u00f6nborn, che fu responsabile di un ampliamento della citt\u00e0. Vi si stabilirono anche molti tedeschi, con un boom economico della regione. Durante il 1796-1897, il castello della citt\u00e0, fino ad allora una fortezza, divenne una prigione. L'eroe nazionale greco Alessandro Ypsilanti fu imprigionato nel castello di Palanok tra il 1821 e il 1823.\nMuka\u010devo durante e dopo le guerre.\nNel 1919, dopo che i ruteno-statunitensi accettarono con Tom\u00e1\u0161 Masaryk di incorporare la Rutenia dei Carpazi nella Cecoslovacchia, l'intera regione fu occupata dalle truppe cecoslovacche. Il 4 giugno 1920, Muka\u010devo divenne ufficialmente parte della Cecoslovacchia con il Trattato del Trianon. Nel novembre 1938, una parte del territorio dell'ex Regno d'Ungheria fu annessa all'Ungheria come parte del Primo arbitrato di Vienna. Senza indugio le nuove autorit\u00e0 decretarono l'espulsione di tutti gli ebrei senza cittadinanza ungherese. Di conseguenza, gli ebrei polacchi e russi, residenti da lungo data nella regione transcarpatica, ora controllata dall'Ungheria, cos\u00ec come gli ebrei nativi che non erano in grado di provare la loro cittadinanza, furono deportati oltre il confine ucraino dove il loro destino fu segnato dal commando tedesco Einsatzgruppe guidato da Friedrich Jeckeln. Il 27 e 28 agosto 1941 vennero tutti uccisi dai tedeschi nel massacro di Kam\"janec'-Podil's'kyj. Anche cos\u00ec, la popolazione di Muka\u010devo deteneva ancora un'importante componente ebraica, fino a quando nel 1944 tutti gli ebrei furono deportati ad Auschwitz dal comando nazista tedesco Eichmann. Gli ebrei di Muka\u010devo furono l'ultima comunit\u00e0 ebraica in Europa a soccombere all'Olocausto.\nAlla fine del 1944, l'Armata Rossa prese d'assalto la Rutenia subcarpartica. Dapprima il territorio fu riconsegnato alla ristabilita Cecoslovacchia, quindi divenne parte dell'Unione Sovietica con un trattato tra i due paesi, successivamente nel 1945. L'Unione Sovietica inizi\u00f2 una politica di espulsione della popolazione ungherese. Nel 1945, la citt\u00e0 fu ceduta alla Repubblica Socialista Sovietica Ucraina. Dal 2002, Muka\u010devo \u00e8 la sede della diocesi cattolica di rito romano che comprende tutta la Transcarpazia.\nStoria della comunit\u00e0 ebraica di Muka\u010devo.\nCi sono documenti negli archivi di stato di Berehove che indicano che gli ebrei sefarditi vivevano a Muka\u010devo e nei villaggi circostanti gi\u00e0 nella seconda met\u00e0 del XVII secolo. La comunit\u00e0 ebraica di Muka\u010devo era un amalgama di ebrei galiziani e ungheresi chassidici, ebrei ortodossi e sionisti. La citt\u00e0 \u00e8 nota per il suo rabbino capo Chaim Elazar Spira che guid\u00f2 la comunit\u00e0 fino alla sua morte nel 1937.\nNel 1851 Muka\u010devo ospitava una grande yeshiva, dimostrando cos\u00ec l'impegno della comunit\u00e0 per l' apprendimento talmudico .\nEssenzialmente poveri, eppure ricchi di dibattito ideologico, gli ebrei di Muka\u010devo tra le due guerre costituirono quasi la met\u00e0 della popolazione della citt\u00e0. La comunit\u00e0 ebraica di Muka\u010devo era famosa per la sua attivit\u00e0 chassidica, nonch\u00e9 per le sue innovazioni nel sionismo e nella moderna educazione ebraica.\nLa popolazione ebraica di Muka\u010devo crebbe da 2.131 nel 1825 a 5.049 nel 1891 (quasi il 50% della popolazione totale) a 7.675 nel 1910 (circa il 44%). Nel 1921, i 10.000 ebrei costituivano ancora circa la met\u00e0 dei residenti, anche se nel 1930 la percentuale era scesa al 43%, con poco pi\u00f9 di 11000 ebrei. Gli ebrei di Muka\u010devo costituivano l'11% degli ebrei della Rutenia subcarpatica .\nMuka\u010devo tra le due guerre aveva una vasta popolazione ebraica, che era particolarmente visibile il giorno di Shabbat. Quel giorno la maggior parte dei negozi restavano chiusi e, dopo i servizi, le strade si riempivano di ebrei chassidici nel loro abito tradizionale. La prima casa cinematografica in citt\u00e0 fu fondata da un ebreo chassidico, anch'essa chiusa durante le festivit\u00e0 ebraiche e di Shabbat.\nIl rabbino capo di Muka\u010devo, il rabbino Chaim Elazar Spira (che guid\u00f2 la comunit\u00e0 dal 1913 fino alla sua morte nel 1937) fu la voce pi\u00f9 esplicita dell'antisionismo religioso. Egli succedette a suo padre, il rabbino Zvi Hirsh Spira, che in precedenza aveva ereditato il mantello della leadership da suo padre Rabbi Shlomo Spira. Era anche un rebbe chassidico con un numero significativo di seguaci. Il rabbino Chaim Elazar Spira venne sostituito da suo genero, il rabbino Baruch Yehoshua Yerachmiel Rabinowicz.\nInsieme con la dominante comunit\u00e0 chassidica a Muka\u010devo coesistevano altri gruppi chassidici ancora fiorenti che erano seguaci del Rebbe Belz, di Spinka, Zidichov e Vizhnitz. Al tempo dell'Olocausto c'erano quasi 30 sinagoghe in citt\u00e0, molte delle quali erano \"Shtieblech\" (\"[piccola] casa\" - piccole sinagoghe [chassidiche]).\nIl ginnasio ebraico fu fondato a Muka\u010devo cinque anni dopo che la prima scuola elementare di lingua ebraica in Cecoslovacchia vi venne fondata nel 1920. Presto divenne il liceo ebraico pi\u00f9 prestigioso ad est di Varsavia. L'attivismo sionista insieme al pietismo chasidico hanno contribuito a una comunit\u00e0 che percorre con eccitazione, intrighi e talvolta conflitti interi\nNel 1935, Chaim Kugel, ex direttore del liceo ebraico e poi delegato del Partito ebraico al parlamento cecoslovacco, tenne un discorso durante un dibattito parlamentare: \"... \u00c8 del tutto impossibile descrivere adeguatamente la povert\u00e0 nella zona. Gli ebrei ... sono colpiti allo stesso modo insieme al resto ... Desidero fortemente protestare contro qualsiasi tentativo di incolpare gli ebrei della povert\u00e0 dei contadini ruteni subcarpatici\" (Kugel in seguito emigr\u00f2 nella Palestina del Mandato e divenne sindaco della citt\u00e0 israeliana di Holon).\nLe politiche del governo erano dirette segretamente contro gli ebrei, su cui gravava un'ingente quota delle tasse e che avevano difficolt\u00e0 a ottenere posizioni elevate nell'amministrazione pubblica.\nNel 1939, gli ungheresi occuparono e annessero la Rutenia subcarpatica - compresa Muka\u010devo - approfittando dello smembramento della Cecoslovacchia. Sebbene la legislazione antisemita fosse stata introdotta dalle autorit\u00e0 ungheresi, la Rutenia subcarpatica, come il resto dell'Ungheria, rimase un relativo paradiso per gli ebrei fino a quando la Germania nazista occup\u00f2 l'Ungheria nel 1944.\nNella primavera del 1944 c'erano quasi 15.000 residenti ebrei nella citt\u00e0. Ci\u00f2 termin\u00f2 il 30 maggio 1944, quando la citt\u00e0 fu dichiarata \"Judenrein\" - libera dagli ebrei dopo la ghettizzazione e una serie di deportazioni ad Auschwitz.\nOggi la citt\u00e0 sta vivendo una sorta di rinascimento ebraico con l'istituzione di una cucina kosher supervisionata, un campo estivo ebraico di Mikkveh, oltre ai servizi di preghiera che si svolgono tre volte al giorno. Nel luglio 2006, una nuova sinagoga \u00e8 stata dedicata sul sito di una sinagoga chassidica prebellica.\nClima.\nMuka\u010devo ha un clima continentale umido (K\u00f6ppen: \"Dfb\").\nSociet\u00e0.\nEvoluzione demografica.\nNel 1921, 21.000 persone vivevano a Muka\u010devo. Di questi, il 48% erano ebrei, il 24% erano ruteni e il 22% erano ungheresi.\nLa popolazione della citt\u00e0 nel 1966 era di 50.500. Di questi, il 60% erano ucraini, il 18% ungheresi, il 10% russi e il 6% ebrei.\nSecondo il censimento del 2001, 82.200 persone vivono a Muka\u010devo. La popolazione nel 1989 era di 91.000, nel 2004 77.300 e nel 2008 93.738. La sua popolazione comprende:\nEconomia.\nLa citt\u00e0 \u00e8 un capolinea ferroviario e un raccordo autostradale e ha industrie della birra, del vino, del tabacco, alimentari, tessili, del legno e del mobile. Durante la guerra fredda fu sede della base aerea di Muka\u010devo e di una stazione radar .\nDagli anni 1940 a Muka\u010devo \u00e8 presente una fabbrica di sci. Nel 1988 lo stabilimento dedica parte della produzione a Fischer Sports, un'azienda austriaca di attrezzatura per sci nordico, sci alpino e hockey. L'azienda beneficia dell'applicazione provvisoria del 1 \u00b0 gennaio 2016 delle disposizioni dell'accordo di associazione Ucraina-Unione europea . Nel 2020 lo stabilimento \u00e8 stato colpito da un grave incendio.\nAmministrazione.\nGemellaggi.\nMukachevo \u00e8 gemellato con:"}
{"id": "592530", "revid": "486946", "url": "https://it.wikipedia.org/wiki?curid=592530", "title": "Mukacheve", "text": ""}
{"id": "592531", "revid": "486946", "url": "https://it.wikipedia.org/wiki?curid=592531", "title": "Mukachevo", "text": ""}
{"id": "592533", "revid": "21880", "url": "https://it.wikipedia.org/wiki?curid=592533", "title": "Carmona (botanica)", "text": ""}
{"id": "592534", "revid": "21880", "url": "https://it.wikipedia.org/wiki?curid=592534", "title": "Carmona microphylla", "text": ""}
{"id": "592536", "revid": "486946", "url": "https://it.wikipedia.org/wiki?curid=592536", "title": "Diocesi di Mukacheve", "text": ""}
{"id": "592537", "revid": "287204", "url": "https://it.wikipedia.org/wiki?curid=592537", "title": "Concerto Suite for Electric Guitar and Orchestra in E flat minor, Opus 1", "text": "L'album Concerto Suite for Electric Guitar and Orchestra in E flat minor, Opus 1, uscito nel 1998, \u00e8 la prima e unica opera di Yngwie Malmsteen che vede affiancata la sua chitarra elettrica ad una orchestra sinfonica.\nLa \"Czech Philharmonic Orchestra\" \u00e8 stata diretta dal maestro Yoel Levi. Malmsteen \u00e8 l'autore degli arrangiamenti per tutti gli strumenti dell'orchestra.\nIl disco.\nIl disco \u00e8 aperto dalla maestosa \"Icarus Dream Fanfare\", con l'orchestra da una parte e la chitarra di Malmsteen dall'altra. Prosegue con la trionfante \"Cavalino Rampante\" ."}
{"id": "592542", "revid": "1543377", "url": "https://it.wikipedia.org/wiki?curid=592542", "title": "Hard Rock Cafe", "text": "Hard Rock Cafe (pronuncia britannica , pronuncia americana ) \u00e8 una catena di ristoranti tematici fondata nel 1971 a Londra. Il marchio \u00e8 poi diventato celebre in tutto il mondo grazie all'ampia diffusione dei \"Cafe\", che sono presenti in circa 191 luoghi in 59 paesi del mondo. Nel 2007 l'azienda \u00e8 stata acquistata dai Seminole, trib\u00f9 di nativi americani, e la sede \u00e8 stata spostata a Orlando.\nTra i pi\u00f9 illustri oggetti esposti vi sono le chitarre di Paul Stanley, John Lennon, George Harrison, Noel Gallagher, Elvis Presley, Jimi Hendrix, Eric Clapton, Jimmy Page, Lou Reed, Johnny Cash, Angus Young, Pete Townshend, B.B. King, i pantaloni di Jim Morrison, Freddie Mercury e Michael Jackson, abiti di scena di Elton John, Madonna, Britney Spears e Prince, pi\u00f9 innumerevoli batterie, dischi d'oro e di platino, spartiti scritti a mano, poster, manifesti e perfino due porte, quella degli studi di Abbey Road e quella del numero 3 di Savile Road a Londra, entrambe legate ai Beatles.\nNel corso degli anni la societ\u00e0 ha deciso di creare una propria serie di gadget e souvenir che spaziano dalle spillette ai giubbotti in pelle. Si dice che la famosa maglietta bianca con il marchio e la citt\u00e0 dell'Hard Rock Cafe dove \u00e8 stata comprata sia il souvenir pi\u00f9 venduto al mondo, con dieci milioni di magliette vendute ogni anno.\nStelle come Elton John, Aerosmith, Chuck Berry e Sting hanno cantato nei ristoranti.\nLa storia.\nLe origini.\nPeter Morton, laureato a Denver in economia amministrativa, dirigeva il \"Great American Disaster\", un bar-ristorante di 52 posti che per\u00f2 era anche il primo ristorante di Londra ad essere allestito con \"souvenir\" americani. Nel 1970 Isaac Tigrett, un altro americano trasferitosi a Londra, conobbe Morton e insieme decisero di fondare un nuovo ristorante - un posto dove gli inglesi avrebbero imparato la cultura e il modo di vivere e di mangiare degli statunitensi.\nCon l'aiuto finanziario da parte del padre di Tigrett, attivarono un prestito bancario di sterline e fondarono il \"Don't Let Your Meatloaf Restaurant Co.\", cominciando a darsi da fare per renderlo caratteristico. Morton si procurava i veri hamburger americani, mentre Tigrett pensava a recuperare vecchie pubblicit\u00e0 di sigarette, targhe automobilistiche, oggetti del college da appendere alle pareti del nuovo ristorante. Nell'insegna scrissero, a mano, una sola parola: EATS (inglese per \"mangia\"). Il famoso ketchup Heinz era nel menu, cos\u00ec come la salsa Campbell's, ritratta nei dipinti di Andy Warhol. Elvis risuonava dal juke box in tutto il locale.\nL'inizio della fama.\nI continui litigi fra Morton e Tigrett riguardo agli allestimenti interni (Morton voleva rendere il locale pi\u00f9 commerciale, mentre Tigrett insisteva per musica alta e illuminazione bassa) non impedirono al ristorante con 99 posti situato in Park Lane di diventare ben presto uno dei locali pi\u00f9 frequentati dalle celebrit\u00e0 che passavano da Londra. Paul McCartney amava il menu vegetariano, gli Eagles suonarono l\u00e0, Carole King vi mangi\u00f2 e scrisse una canzone sull'Hard Rock Cafe. Lo stesso McCartney e gli Wings fecero il loro debutto qui.\nMorton e Tigrett pagarono circa dollari ad Alan Aldridge per disegnare il logo del ristorante, che era del tutto simile a quello odierno. Avevano alcune magliette con il logo sotto il bancone, e l'unico modo di averne una era fare in modo che Tigrett e Morton la regalassero. Il primo motto del ristorante fu \"Save the Planet\", un graffito che all'epoca si trovava frequentemente sui muri della citt\u00e0. L'altro, \"Love All, Serve All\" fu ispirato dal guru di Tigrett, Sathya Sai Baba. \u00c8 stato detto che il nuovo motto era in netta contrapposizione con il classico \"ci riserviamo il diritto di rifiutare il servizio a chiunque\".\nTigrett amava passeggiare nel locale e chiacchierare con i clienti, e fu cos\u00ec che conobbe l'ex-moglie di Ringo Starr, Maureen Starkey, che poi sarebbe diventata sua moglie.\nNel 1979 Eric Clapton regal\u00f2 la sua chitarra, una Fender Lead II, a Tigrett. Lui non suonava, perci\u00f2 chiese a Clapton il permesso di appenderla nel suo locale. Clapton acconsent\u00ec, e cos\u00ec la sua chitarra divenne il primo pezzo della pi\u00f9 grande collezione di oggetti del rock and roll esistente. Due settimane dopo Pete Townshend mand\u00f2 la sua, e Debbie Harry si tolse la maglietta, la firm\u00f2 e la regal\u00f2 ai fondatori. Anche questi furono appesi al muro.\nLa rottura e l'espansione.\nNel 1982 Morton, finanziato da persone come Steven Spielberg, Barry Diller e Peter Gruber, apr\u00ec un Hard Rock Cafe a Los Angeles per 1,25 milioni di dollari. Una Cadillac verde acqua del 1959 sbucava dal tetto del ristorante.\nNel 1983, in seguito all'ennesimo litigio, Tigrett compr\u00f2 i diritti di Morton sull'Hard Rock Cafe di Londra per circa 900.000 dollari. Quello stesso anno Morton fece causa a Tigrett dicendo che era lui a possedere i diritti per espandere l'Hard Rock negli Stati Uniti. L'accordo finale stabiliva che a Tigrett spettavano gli stati ad est del fiume Mississippi, mentre a Morton sarebbero toccati quelli ad ovest. I due ex-partner si scambiarono Chicago e Dallas, di modo che Tigrett potesse aprire un Cafe nella pi\u00f9 grande citt\u00e0 del Texas, mentre Morton potesse avere un Cafe nella sua citt\u00e0 natale.\nBen presto Tigrett raggiunse i 5 milioni di dollari che gli servivano per aprire un Hard Rock Cafe a New York. Trov\u00f2 una banca in rovina vicino alla Carnegie Hall e cominci\u00f2 a rinnovare. Anche lui \"piant\u00f2\" una Cadillac (nera e del 1960), per\u00f2 esattamente sopra l'entrata; allest\u00ec il locale come un vecchio night-club, con sedili di pelle verde, neon dietro al bancone e piccoli giocattoli sparsi qua e l\u00e0. Al piano di sotto install\u00f2 un grosso bar a forma di Fender Stratocaster e riemp\u00ec il locale con tutte le reliquie rock che possedeva: un'altra chitarra di Eric Clapton, un'altra di Pete Townshend, una di Joe Walsh, una di Jeff Beck, una di Carl Perkins, un pezzo della batteria di Ringo Starr, una giacca di Elvis Presley. Poi appese una gigantografia del guru Sai Baba al muro e la circond\u00f2 con una ghirlanda di rose morte.\nIl locale ebbe un successo straordinario, anche se principalmente era uno degli innumerevoli burger-shop di Broadway. Tigrett cominci\u00f2 a rendersi conto che la formula della collezione funzionava a meraviglia, e si diede da fare con le magliette: se a Londra ce n'era sempre stato un paio sotto al bancone, a New York venivano vendute a prezzi ridottissimi e totalizzavano 70\u201380 dollari ogni volta che c'era uno spettacolo importante. Poi arriv\u00f2 Jane Hogan, una neolaureata, che pens\u00f2 bene di sfruttare al massimo la popolarit\u00e0 dell'Hard Rock per centuplicare i guadagni: sotto la sua guida, dollari di t-shirt partivano in navi che le vendevano gi\u00e0 in tutto il mondo.\nNel frattempo Morton aveva cominciato a preparare le fondamenta del nuovo Hard Rock Cafe di San Francisco e aveva detto al suo manager di comprare quanti pi\u00f9 \"souvenir\" musicali poteva. Nel settembre 1984 il nuovo Cafe apr\u00ec e ottenne anch'esso un successo considerevole, anche se il biglietto d'entrata per la serata d'apertura costava ben 75 dollari.\nMorton e Tigrett erano in piena lotta, anche se era una lotta assai strana: senza mai parlarsi, i due facevano di tutto per rubarsi le idee a vicenda e cercare di far sembrare i loro ristoranti pi\u00f9 simili possibile. Inoltre, anche se le compagnie erano divise, il logo era rimasto lo stesso per entrambe e quindi la gente era portata a pensare che fosse la stessa societ\u00e0. Entrambi, dal 1984 in poi, si concentrarono in modo ossessivo sulla collezione, spesso lottando alle aste per lo stesso oggetto e facendo cos\u00ec salire enormemente il prezzo delle reliquie.\nNel giro di pochi anni i due fondatori crearono altri Cafe a Dallas, a Chicago, a Boston, a Stoccolma, a Tokyo e a Canc\u00fan. Era il 1988, e la leggenda era ormai completamente compiuta, ma da sempre l'Hard Rock Caf\u00e8 numero 1 in assoluto resta quello di Hyde Park, a Londra.\nHard Rock Hotel &amp; Casino.\nNel 1995, Peter Morton spese 80 milioni di dollari per aprire l'Hard Rock Hotel vicino alla Strip di Las Vegas, Nevada. Una successiva espansione di 100 milioni di dollari nel 1999 ha quasi raddoppiato la capacit\u00e0 dell'hotel. Da allora il business degli hotel e dei casin\u00f2 \u00e8 proseguito acquisendo strutture in tutto il mondo ma anche concedendo l'uso del marchio ad altre aziende. \nNel maggio 2006, Morton ha venduto l'Hard Rock Hotel &amp; Casino di Las Vegas a Morgans Hotel Group per 770 milioni di dollari, inclusi i diritti sul marchio Hard Rock Hotel a ovest del Mississippi, tra cui Texas, California, Australia e Vancouver, British Columbia. L'hotel ha iniziato un'altra espansione nel 2007 al costo di 750 milioni di dollari. Il progetto ha aggiunto 875 stanze in due torri e ampliato lo spazio per le riunioni. Nel marzo 2011, Morgans ha ceduto il controllo della propriet\u00e0 al partner Brookfield Asset Management. Nell'aprile 2018, l'Hard Rock Hotel di Las Vegas \u00e8 stato venduto a Richard Branson con l'intenzione di rinnovare la propriet\u00e0 con il marchio Virgin Hotels.\nOggi, la trib\u00f9 Seminole della Florida possiede e gestisce tutte le unit\u00e0 tranne le propriet\u00e0 di Las Vegas, Sioux City, Tulsa e Vancouver. Nel 2004, Hard Rock International e Sol Melia Hotels and Resorts hanno lanciato Lifestar Hoteles Espa\u00f1a SL, una joint venture che intendeva gestire il primo Hard Rock Hotel in Europa a Madrid, ma non \u00e8 mai stata aperta come propriet\u00e0 Hard Rock allo scioglimento della joint venture nel 2007. Gli altri hotel della joint venture si trovano a Chicago, New York e San Diego. Hard Rock gestisce anche hotel e resort a Orlando, in Florida (una joint venture con Loews Hotels); Bali (Indonesia) e Pattaya (Thailandia), (una joint venture con Ong Beng Seng / Hotel Properties Limited). Hard Rock International continua a espandersi a livello internazionale (compresi hotel, casin\u00f2, resort e condomini) attraverso diverse joint venture (Becker Ventures, Ong Beng Seng / Hotel Properties Limited e Loews Hotels), inclusi hotel a Chicago, Bali, Orlando, Penang, San Diego, Singapore e aperture programmate ad Abu Dhabi, Canc\u00fan, Dubai, Ungheria, Panama, Punta Cana e Puerto Vallarta, cos\u00ec come hotel-casin\u00f2 a Hollywood, in Florida; Tampa, in Florida; Las Vegas, Nevada; e Catoosa, Oklahoma, appena a nord-est di Tulsa. L'Hard Rock Casino di Biloxi, Missouri, \u00e8 di propriet\u00e0 di Twin River Management Group, Inc.\nL'Hotel Zoso a Palm Springs, in California, \u00e8 stato convertito in un Hard Rock Hotel di 160 camere e inaugurato nel 2014. Una sede ad Atlantic City, nel New Jersey, \u00e8 stata pianificata nel 2010, ma tali piani sono stati annullati nel 2012; tuttavia, nel 2017, hanno acquisito da Icahn Enterprises il Trump Taj Mahal chiuso, che nel 2018 \u00e8 stato riaperto come Hard Rock Hotel &amp; Casino Atlantic City. I resort all-inclusive operano con il marchio Hard Rock nella Repubblica Dominicana e in Messico. Nel 2013, l'Hard Rock Rocksino Northfield Park \u00e8 stato aperto vicino a Cleveland, Ohio. All'inizio del 2019, \u00e8 stato annunciato che il casin\u00f2 JACK Cincinnati di Cincinnati \u00e8 stato venduto per 745 milioni di dollari a Vici Properties e Hard Rock International, con Vici che ha acquisito terreni e fabbricati per $ 558 milioni e Hard Rock ha acquistato l'attivit\u00e0 operativa per 187 milioni di dollari. Hard Rock dovrebbe affittare il casin\u00f2 di Vici per 43 milioni di dollari all'anno e lo dovrebbe rinominare Hard Rock Casino Cincinnati.\nIl Canada aveva numerosi ristoranti ma molti di essi sono stati chiusi, in particolare quello di Yonge-Dundas Square a maggio 2017, che era stata la seconda sede della catena, lasciandone solo due in quel paese, Niagara Falls, Ontario, e l'Hard Rock Casino di Coquitlam, British Columbia\nNel 2015, Hard Rock ha annunciato un nuovo hotel a Bogot\u00e1, in Colombia, che aprir\u00e0 nel 2019. La societ\u00e0 aveva in programma di aprire nel pi\u00f9 grande distretto finanziario della Colombia, il Centro Internacional, ma ha rivisto tali piani. L'hotel sar\u00e0 situato nell'esclusiva Zona Rosa de Bogot\u00e1, sede di boutique di lusso.\nNel luglio 2019, Hard Rock International ha annunciato i piani per un casin\u00f2 a Rockford, Illinois, a circa 75 miglia a ovest di Chicago lungo la I-90. Altre due proposte furono fatte per la licenza di casin\u00f2 unico della citt\u00e0, ma il consiglio comunale raccomand\u00f2 solo la proposta Hard Rock all'Illinois Gaming Board, che decider\u00e0 quale sito otterr\u00e0 la licenza.\nNel novembre 2019, l'Hard Rock Hotel &amp; Casino Sacramento a Fire Mountain ha aperto adiacente all'Anfiteatro Toyota vicino a Wheatland, in California.\nSempre a novembre, l'Hard Rock ha annunciato un nuovo hotel a San Paolo, in Brasile, nel cuore del famoso viale Paulista.\nLista parziale di complessi con marchio \"Hard Rock Hotel\" o \"Hard Rock Casino\" al di fuori degli Stati Uniti:\nLa collezione.\nSebbene il valore commerciale della catena Hard Rock sia estremamente pi\u00f9 elevato, per i suoi fan il pi\u00f9 grande tesoro dei ristoranti \u00e8 la collezione di reliquie appartenute alle pi\u00f9 grandi personalit\u00e0 della musica e del cinema. Si spazia da Bo Diddley e dalla sua prima chitarra fatta a mano al completo delle Spice Girls.\nDiciamo per\u00f2 che Hard Rock preferisce alcuni musicisti ad altri, se non altro tenendo conto del numero di oggetti preziosi che conservano. Qui di seguito sono elencati alcuni di questi artisti e alcuni dei loro maggiori oggetti.\nThe Beatles.\nCollezionare oggetti dei Beatles non \u00e8 quel che si dice difficile: all'inizio degli anni sessanta la Beatlemania era cos\u00ec diffusa che cominci\u00f2 a sorgere un vero e proprio mercato di gadget raffiguranti il quartetto di Liverpool. Quello che pu\u00f2 spaventare \u00e8 il prezzo di queste collezioni. Hard Rock possiede uno dei primi bassi di Paul McCartney, il testo di \"Help!\" scritto a mano da John Lennon, la slitta usata durante le riprese dello stesso film \"Aiuto!\", i testi di George Harrison per la canzone \"Piggies\", lettere di Stuart Sutcliffe, Lennon e Harrison, la batteria di Ringo Starr, due Rickenbacker possedute sia da Lennon che da Harrison, le giacche originali indossate nel 1963, il clavicembalo usato per le registrazioni di \"All You Need Is Love\", un'uniforme militare indossata da Lennon, i famosi occhiali circolari dello stesso Lennon, pi\u00f9 moltissimi album firmati, lettere dedicatorie, abiti, dischi d'oro, disegni, caffettiere, stivali, puzzle.\nElvis Presley.\nElvis Presley rappresenta un po' la quintessenza dell'Hard Rock, quindi era logico che Morton e Tigrett si concentrassero particolarmente su di lui. Di lui possiedono due uniformi militari, usate dal Re quando milit\u00f2 nell'esercito, due chitarre, una pistola e un fucile, otto costumi imperlati, numerosissime foto e due dipinti, senza considerare che nei Cafe di Las Vegas e Parigi c'\u00e8 un'intera nicchia dedicata a lui, con tanto di vetrate colorate in stile Notre-Dame.\nJimi Hendrix.\nAmplissima \u00e8 anche la raccolta di oggetti di Jimi Hendrix, che include svariate chitarre, innumerevoli poster, giacche indossate, testi scritti a mano (con parecchie cancellature), disegni, lettere, dischi d'oro, e, inspiegabilmente, una vecchia borraccia intagliata.\nImportanti elementi della collezione sono anche Bon Jovi, Eric Clapton, Pete Townshend, Buddy Holly, Elton John e Madonna."}
{"id": "592543", "revid": "486946", "url": "https://it.wikipedia.org/wiki?curid=592543", "title": "Eparchia di Mukacheve", "text": ""}
{"id": "592544", "revid": "466539", "url": "https://it.wikipedia.org/wiki?curid=592544", "title": "Campionato moldavo di calcio", "text": "Il campionato moldavo di calcio \u00e8 nato nel 1992 dopo l'indipendenza della Moldavia dall'Unione Sovietica. Ha come primo livello la Divizia Na\u021bional\u0103.\nQuesta \u00e8 formata da otto squadre che si affrontano in un girone all'italiana quattro volte, per un totale di ventotto partite, con l\u2019ultima classificata che retrocede in Divizia A, il secondo livello nazionale, che \u00e8 formato da quattordici squadre.\nLa squadra pi\u00f9 titolata del massimo campionato \u00e8 lo Sheriff Tiraspol con 19 titoli complessivi. \nLa vincitrice del campionato si qualifica per il secondo turno preliminare di Champions League, mentre la seconda e la terza classificata partecipano al primo turno preliminare della UEFA Conference League. Alla medesima manifestazione partecipa anche la vincitrice della coppa nazionale, che per\u00f2 accede al secondo turno preliminare.\nAttuale sistema.\nIl sistema del campionato moldavo \u00e8 articolato in tre livelli:"}
{"id": "592552", "revid": "122367540", "url": "https://it.wikipedia.org/wiki?curid=592552", "title": "Capo Corso", "text": "Il capo Corso (in corso \"Capicorsu\", in francese \"cap Corse\") \u00e8 una penisola situata nel nord-est della Corsica.\nLe peculiarit\u00e0 geografiche e culturali rispetto al resto della regione hanno valso al capo Corso l'appellativo di \"isola dentro l'isola\" (\"isula inde l'isula\").\nGeografia.\nCapo Corso si estende a nord di una linea Bastia - San Fiorenzo, \u00e8 una penisola lunga 40\u00a0km nel senso nord-sud, e da 10 a 15\u00a0km di larghezza. Una catena montuosa, la Serra, si estende lungo la penisola, partendo dalla serra di Pignu (960\u00a0m) al nord, fino al monte di u Castellu (540\u00a0m) al sud. La cima di e Follicie, alta 1324\u00a0m \u00e8 il punto pi\u00f9 elevato, ma capo Corso ha altre cime che superano i 1000\u00a0m, come il monte Stello. Il passo che collega i due versanti (Col de Sainte Lucie) \u00e8 posto a 381 m s.l.m. ed \u00e8 percorso dalla D 180.\nIl litorale capocorsino, scosceso e accidentato, comprende alcune piccole spiagge unicamente al fondo dei piccoli golfi. Il rilievo \u00e8 molto pi\u00f9 scosceso nel versante del mar Ligure che in quello sul mar Tirreno, la strada D80 percorre interamente il capo lungo 110\u00a0km, da Bastia a San Fiorenzo, offrendo un panorama sulla Toscana, l'Arcipelago toscano e la Liguria, che sono molto visibili nelle giornate limpide. Inoltre vi sono molte torri di avvistamento genovesi, costruite contro gli attacchi dei pirati Saraceni.\nAmministrazione.\nComprende un insieme di comuni che da esso prendono nome, tutti situati nella piccola penisola a nord delle citt\u00e0 di San Fiorenzo e Bastia e tutti bagnati dal Mar Ligure.\nI Comuni sono: \nInoltre vengono talvolta inclusi come comuni capocorsini:\nStoria.\n\u00c8 ricordato capo Corso perch\u00e9 nelle acque antistanti vi si svolse nel 1398 una battaglia navale tra le forze di Ladislao re di Napoli e quelle di Luigi di Provenza, alleato di papa Bonifacio IX, che fu duramente sconfitto.\nCollegamenti esterni.\nPaesaggi di Capo Corso - Foto "}
{"id": "592560", "revid": "79457", "url": "https://it.wikipedia.org/wiki?curid=592560", "title": "Ugo di Alatri", "text": ""}
{"id": "592561", "revid": "709565", "url": "https://it.wikipedia.org/wiki?curid=592561", "title": "Solomon Kane", "text": "Solomon Kane \u00e8 un personaggio letterario creato dallo scrittore Robert E. Howard, maestro della heroic fantasy.\nCaratteristiche.\nAbilissimo spadaccino puritano del XVI secolo, convinto di essere al servizio divino contro le forze del male, Kane gira il mondo affrontando quelle che considera manifestazioni del diavolo: pirati, briganti, mercanti di schiavi ma anche fantasmi, vampiri e antiche e malvagie civilt\u00e0 perdute antidiluviane. Kane \u00e8 alto, magro, pallido, descritto con sguardo \"freddo\" e severo e vestito interamente di nero, in tutte le situazioni.\nA differenza di altri personaggi di Howard, come Conan il barbaro e Kull di Valusia, Solomon Kane non vive in tempi remoti e fantastici, non \u00e8 amorale e ha una psicologia pi\u00f9 complessa.\nIl ciclo dei racconti di cui \u00e8 protagonista si ambienta in Europa, Africa e America.\nOpere del ciclo.\nIl ciclo di Solomon Kane \u00e8 composto da sedici opere tra racconti, romanzi, poesie e frammenti (questi pubblicati postumi). Queste opere sono state ordinate in maniera cronologica da Fred Blosser:\nOpere derivate.\nIl personaggio \u00e8 stato anche adattato come serie a fumetti pubblicato da Marvel Comics.\nTra settembre 2008 e febbraio 2009 Dark Horse Comics ha pubblicato una miniserie a fumetti scritta da Scott Allie basata sulla storia \"Castle of the Devil\".\nGianluigi Zuddas ha completato il ciclo di Solomon Kane scrivendo due racconti: \"L'isola del serpente piumato\" e \"La corona di Asa\", rispettivamente prima ed ultima avventura di Kane.\nNel 2010 \u00e8 stato girato un film di Solomon Kane con budget medio-alto scritto e diretto da Michael J. Bassett. La pellicola, che si avvale dell'interpretazione di James Purefoy nel ruolo principale e di una breve apparizione di Max von Sydow narra una storia originale ma descritta come filologicamente fedele all'universo dello spadaccino puritano. In un'intervista del 2010 il regista-soggettista ha dichiarato che accordi definitivi sono stati presi per due seguiti dell'opera i quali, questa volta, attingeranno pi\u00f9 direttamente al corpus dei racconti howardiani."}
{"id": "592562", "revid": "1543377", "url": "https://it.wikipedia.org/wiki?curid=592562", "title": "Nazionale di calcio di S\u00e3o Tom\u00e9 e Pr\u00edncipe", "text": "La nazionale di calcio di S\u00e3o Tom\u00e9 e Pr\u00edncipe \u00e8 la rappresentativa calcistica dell'omonima nazione africana ed \u00e8 posta sotto il controllo della \"Federa\u00e7\u00e3o Santomense de Futebol\" (fondata nel 1975, si affili\u00f2 alla FIFA undici anni pi\u00f9 tardi). Non ha mai preso parte alla fase finale n\u00e9 della Coppa d'Africa n\u00e9 del Campionato del mondo di calcio. I vertici della federazione hanno deciso di non far partecipare la selezione alle qualificazioni per la Coppa d'Africa 2008.\nL'ultima partita disputata dalla nazionale di calcio di S\u00e3o Tom\u00e9 e Pr\u00edncipe risale al 16 novembre 2003, nell'incontro valido per le qualificazioni al campionato del mondo 2006 perso contro la per 8-0. Essendo trascorsi pi\u00f9 di quattro anni da quella partita, nel dicembre 2007 la selezione \u00e8 stata rimossa dal Ranking mondiale FIFA.\nDopo quattro anni, l'11 novembre 2011, torna a disputare una partita di calcio ufficiale in occasione delle qualificazioni al campionato mondiale di calcio 2014, giocando contro il e perdendo per 5-0. Nella gara di ritorno, il 15 novembre 2011 ottiene un buon risultato pareggiando la gara per 1-1. Nel ranking FIFA si trova al 190\u00ba posto.\nRosa attuale.\nLista dei giocatori convocati per la sfida di qualificazione alla Coppa d'Africa 2021 contro il del 13 novembre 2020.\nPresenze e reti aggiornate al 13 novembre 2020.\n! colspan=\"9\" align=\"left\" |\n! colspan=\"9\" align=\"left\" |\n! colspan=\"9\" align=\"left\" |"}
{"id": "592574", "revid": "11497", "url": "https://it.wikipedia.org/wiki?curid=592574", "title": "Sadana", "text": ""}
{"id": "592577", "revid": "22475", "url": "https://it.wikipedia.org/wiki?curid=592577", "title": "Sporata", "text": "La sporata di un fungo o meglio \"impronta sporale\" (spore in massa) \u00e8 un importante carattere diagnostico utilizzato per identificare le specie di funghi. \nEssa si ottiene nel modo seguente:\nTrascorso il tempo necessario, le spore, cadendo dall'imenio si raccolgono in massa, a formare un disegno che riproduce fedelmente la disposizione delle lamelle del fungo in esame.\nSe l'impronta delle spore \u00e8 fatta su un vetrino portaoggetti, questo pu\u00f2 essere tenuto in una scatola portavetrini e, quindi, avere la possibilit\u00e0 di conservare le spore per diversi anni ed esaminarle al microscopio; in tale maniera si possono esaminare meglio le spore muovendo il vetrino su una superficie pi\u00f9 chiara o pi\u00f9 scura per un contrasto migliore. \nQuesto sistema diviene molto utile nel caso che si voglia tenere un campionario per eventuali confronti nella determinazione.\nI micologi sono riluttanti ad intentificare il fungo solo dalla \"sporata\", nonostante essa sia una delle caratteristiche usate per la sua determinazione.\nI colori della sporata.\nSi elencano di seguito i colori pi\u00f9 diffusi delle sporate dei funghi con le relative classificazioni dei funghi in base a tale caratteristica:"}
{"id": "592580", "revid": "125130380", "url": "https://it.wikipedia.org/wiki?curid=592580", "title": "Elisha Cuthbert", "text": "Ha guadagnato fama internazionale grazie al ruolo di Kim Bauer, figlia di Jack Bauer, nella serie televisiva \"24\", e per le sue interpretazioni nei film \"La ragazza della porta accanto\" e \"La maschera di cera\".\nConsiderata un sex symbol, \u00e8 stata spesso citata come una delle donne pi\u00f9 \"sexy\" e come \"pi\u00f9 bella\" nel mondo: fra gli altri, nel 2013 \u00e8 stata nominata \"la donna pi\u00f9 bella della TV\" dalla rivista \"Maxim\".\nBiografia.\nPrima figlia di Kevin e Patricia Cuthbert, \u00e8 di origini miste inglesi e scozzesi; dopo la sua nascita i suoi genitori si trasferiscono a Longueuil, in Qu\u00e9bec. Cresce a Greenfield Park, vicino a Montr\u00e9al, circostanza che le permette di padroneggiare la lingua francese, oltre alla sua materna lingua inglese.\nInizia a calcare le scene in giovane et\u00e0, nel 1989, come modella-bambina di varie linee di prodotti per giovani. La sua prima apparizione televisiva risale a un episodio della serie antologica \"Hai paura del buio?\", che le vale l'ingaggio per una parte nel film \"Dancing on the Moon\" (1996). Acquisisce maggiore popolarit\u00e0 alla fine degli anni 1990, quando gira il thriller \"Airspeed\", accanto a Joe Mantegna, e partecipa alla serie televisiva \"Popular Mechanics for Kids\" con Jay Baruchel.\nAnni 2000.\nDopo il diploma, nel 2000, alla Centennial Regional High School, si trasferisce a Los Angeles per intraprendere la carriera hollywoodiana. Ottiene il ruolo di Kim Bauer, figlia dell'agente Jack Bauer (interpretato da Kiefer Sutherland), nella serie televisiva \"24\", interpretazione che le d\u00e0 la definitiva popolarit\u00e0. Nel contempo, gira in patria il film per la televisione \"Lucky Girl\", per la cui interpretazione \u00e8 premiata con un Gemini Award. Persa la parte, andata a Kirsten Dunst, di Mary Jane Watson per il film \"Spider-Man\", Elisha interpreta piccole parti in film come \"Old School\" e \"Love Actually - L'amore davvero\". Nel 2004 recita nel film che la consacra come sex symbol, \"La ragazza della porta accanto\", con Emile Hirsch, pellicola che non ha successo di critica, ma le vale due candidature agli MTV Movie Awards.\nNel 2005 gira con Paris Hilton e Chad Michael Murray \"La maschera di cera\" (\"remake\" dell'omonimo film del 1953). L'Houston Chronicle ne d\u00e0 una recensione negativa con l'eccezione della sua interpretazione. Cuthbert ottiene la \"nomination\" ai Teen Choice Awards nelle categorie \"miglior combattimento\" e \"migliore attrice\" per un film azione/avventura/\"thriller\". Sempre nel 2005 interpreta e coproduce il film indipendente \"The Quiet - Segreti svelati\", nel ruolo di Nina, una \"cheerleader\" vittima di abusi sessuali. All'inizio del 2006 Cuthbert appare nel video musicale \"Perfect Situation\" di Weezer e con un piccolo ruolo nella \"clip\" musicale di Paris Hilton \"Nothing in This World\".\nNel 2007 \u00e8 protagonista del thriller psicologico \"Captivity\", ruolo per il quale \u00e8 candidata per un Razzie Awards come \"peggior attrice\" e per un Teen Choice Awards come \"miglior attrice\" per un film horror/\"thriller.\" Nello stesso anno \u00e8 nel \"cast\" principale di \"Un uomo qualunque\", in cui recita accanto a Christian Slater e William H. Macy. Nel 2010 ha un ruolo ricorrente nella serie TV \"The Forgotten\".\nAnni 2010.\nDal 2011 al 2013 \u00e8 tra i protagonisti della serie televisiva \"Happy Endings\", al fianco di Eliza Coupe, Zachary Knighton, Adam Pally, Damon Wayans Jr. e Casey Wilson. Nonostante il plauso della critica e un seguito di culto, la serie \u00e8 annullata dall'ABC dopo la conclusione della sua terza stagione il 3 maggio 2013. Cuthbert \u00e8 candidata per l'Online Film &amp; Television Association nel 2012 nella categoria \"miglior cast in una serie comica\".\nDopo aver recitato nel 2014 in \"Just Before I Go\", esordio alla regia di Courteney Cox, l'anno seguente torna in televisione con la sitcom \"One Big Happy\" di Ellen DeGeneres. Nel settembre 2015 \u00e8 annunciata la sua partecipazione al \"cast\" di \"The Ranch\", serie comica di Netflix.\nDoppiatrici italiane.\nNelle versioni in lingua italiana dei suoi lavori, Elisha Cuthbert \u00e8 stata doppiata da:"}
{"id": "592582", "revid": "124755923", "url": "https://it.wikipedia.org/wiki?curid=592582", "title": "Societ\u00e0 Ginnastica Comunale Sampierdarenese", "text": "La Societ\u00e0 Ginnastica Comunale Sampierdarenese \u00e8 una societ\u00e0 sportiva nata il 6 giugno 1891 nell'attuale quartiere genovese di Sampierdarena (allora comune autonomo) per iniziativa dell'Associazione Studentesca \"Gymnasium\" (1878) e della \"Societ\u00e0 Operaia di Mutuo Soccorso Universale\" (1851). Attualmente \u00e8 attiva esclusivamente in campo ginnico.\n\u00c8 particolarmente nota per la propria sezione calcio attiva fino al 1946, anno della fusione con l'omologa sezione della per dare vita alla .\nStoria.\nIl suo primo presidente fu Andrea Terrile, il cui grande impegno, anche finanziario, permise alla societ\u00e0 di partecipare alle maggiori competizioni nazionali ed internazionali di quel tempo.\nInizialmente, le attivit\u00e0 praticate erano esclusivamente la ginnastica e la pesistica, ma successivamente furono affiancate da molte altre discipline sportive: scherma, ciclismo, bocciofila, canottaggio, lotta greco-romana, nuoto, tamburello (disciplina in cui la societ\u00e0 \u00e8 ancora tra le pi\u00f9 titolate nel campionato italiano), pallacanestro, atletica leggera, tiro a volo, escursionismo e naturalmente anche il calcio. Ad inizio Novecento erano attive anche una fanfara ed una filodrammatica\nDal 18 maggio 1892 si affili\u00f2 alla Federazione Ginnastica Nazionale Italiana. La sezione di ginnastica \u00e8 tuttora attiva e nel 1969 \u00e8 stata insignita della Stella d'oro al merito sportivo.\nLe sezioni.\nLa sezione Ginnastica.\nNumerosi sono gli atleti che hanno vestito la maglia azzurra alle Olimpiadi, a cominciare da Camillo Pavanello, ternano trapiantato sotto la Lanterna, unico ginnasta italiano ai Giochi Olimpici di Parigi del 1900.\nIl culmine fu raggiunto ai giochi del 1920 (Anversa 1920), cui parteciparono ben nove sampierdarenesi, primato ancora oggi ineguagliato: portarono a casa l'oro nella ginnastica a squadre Fernando Bonatti, Luigi Cambiaso, Romualdo Ghiglione e Giobatta Tubino, mentre l'argento nel sollevamento pesi fu conquistato da Pietro Bianchi. La societ\u00e0 riusc\u00ec ad iscrivere propri ginnasti in tutte le edizioni dei Giochi Olimpici disputati prima della seconda guerra mondiale, che conquistarono ulteriori medaglie d'oro nel 1924 e nel 1932 (rispettivamente Cambiaso e Oreste Capuzzo, sempre nella ginnastica a squadre).\nGli ultimi atleti sampierdarenesi iscritti alle Olimpiadi risalgono alle edizioni 1952 e 1956.\nLe sezioni Sport Acquatici.\nLa Canottieri Sampierdarenesi venne fondata il 17 settembre 1920. La societ\u00e0 ha attualmente sede in Via pionieri ed aviatori d'Italia 77 a Sestri Ponente.\nOltre alle discipline gi\u00e0 citate, si segnalano partecipazioni olimpiche anche per nuoto e pallanuoto."}
{"id": "592586", "revid": "287204", "url": "https://it.wikipedia.org/wiki?curid=592586", "title": "Pietro Tacca", "text": " Accademico dell'Accademia delle arti del disegno di Firenze.\nBiografia.\nA soli quindici anni entr\u00f2 nella bottega del Giambologna (1592), lo scultore pi\u00f9 importante dell'epoca a Firenze, del quale divenne il primo aiutante dopo la partenza di Pietro Francavilla per Parigi nel 1601. Alla morte del maestro (1608), ebbe in usufrutto lo studio e l'abitazione in borgo Pinti e solo un anno dopo prese il suo posto come scultore granducale.\nDopo aver portato a termine alcuni lavori incompiuti del maestro, come la statua equestre a Ferdinando I de' Medici per piazza Santissima Annunziata, quello al re di Francia Enrico IV, inviato a Parigi e distrutto durante la rivoluzione nel 1793, e quello a Filippo III di Spagna, oggi ancora collocato nella plaza Mayor di Madrid (1616).\nTra il 1623 e il 1626 esegu\u00ec quello che viene considerato il suo capolavoro, i \"Quattro mori\" incatenati alla base del monumento a Ferdinando I de' Medici nella piazzetta della darsena a Livorno. Le statue rappresentano i pirati saraceni fatti prigionieri dall'Ordine di Santo Stefano, creato dal padre di Ferdinando, Cosimo I. Si dice che lo scultore avesse scelto come modelli alcuni schiavi prigionieri delle galere che attraccavano nel vicino porto di Livorno. Le accentuate torsioni (mutuate dallo stile di Giambologna) e le smorfie di dolore ben rappresentano la condizione di prigionia dei soggetti, che si sublima in un insieme di grande realismo ed eleganza.\nLe due fontane in bronzo (1629) che oggi decorano superbamente piazza Santissima Annunziata a Firenze erano in origine anch'esse destinate a Livorno: sono caratterizzate da un disegno estremamente movimentato e ricco di dettagli fantasiosi a tema marino, che iniziano a segnare il passaggio dallo stile manierista a quello barocco.\nSempre per Firenze, copiando un marmo ellenistico oggi conservato agli Uffizi, realizz\u00f2 la celebre Fontana del Porcellino (1630) che and\u00f2 a decorare la recentemente costruita Loggia del Mercato Nuovo. La scultura \u00e8 attualmente sostituita da una copia. Tra il 1626 e il 1642 realizz\u00f2 le statue dei granduchi Ferdinando I e Cosimo II per i rispettivi cenotafi nelle Cappelle Medicee.\nOrmai famosissimo per le sue opere in bronzo, realizz\u00f2 numerosi bronzetti e una serie di Crocifissi per varie chiese, ai quali collabor\u00f2 anche il figlio Ferdinando, anch'egli votato alla carriera di scultore.\nLa sua ultima e travagliata impresa fu il grandioso monumento a Filippo IV di Spagna, al quale lavor\u00f2 dal 1634 fino alla morte nel 1640. Questo monumento \u00e8 la prima statua equestre con il cavallo impennato sulle zampe posteriori: a prescindere dal vivido modellato e la fiera posizione del sovrano con in mano il bastone del comando, colpisce l'incredibile risultato statico, che nessuno scultore aveva mai tentato fino ad allora.\nMor\u00ec nel 1640, poco dopo che la statua di Filippo IV (dall'Ottocento in plaza de Oriente) era stata imbarcata per Madrid, e fu sepolto nella basilica della Santissima Annunziata."}
{"id": "592587", "revid": "110157", "url": "https://it.wikipedia.org/wiki?curid=592587", "title": "Take a Chance on Me", "text": "Take a Chance on Me \u00e8 un singolo degli ABBA, registrato nel 1977 per l'album \"The Album\". Distribuito a partire dal dicembre del 1977, ottenne un ottimo successo commerciale in Europa e negli Stati Uniti.\nLa canzone.\nScritta da Benny Andersson e Bj\u00f6rn Ulvaeus, il titolo provvisorio di \"Take a Chance on Me\" era \"Billie Boy\". Il testo viene cantato sia da Agnetha F\u00e4ltskog che da Anni-Frid Lyngstad, ma solo la prima canta una parte in assolo. \"Take a Chance on Me\" fu la prima canzone scritta senza l'ausilio di Stig Anderson. Sembra che l'idea della melodia sia di Bj\u00f6rn, che quando usciva a correre teneva il ritmo canticchiando tra s\u00e9 e s\u00e9 un motivetto che poi sarebbe diventato la base della canzone. Il lato B del singolo, \"I'm a Marionette\", era, nelle intenzioni degli autori, stato ideato per un minimusical (come per il lato B del precedente singolo), progetto che tuttavia sarebbe stato poi accantonato.\nClassifiche.\n\"Take a Chance on Me\" riport\u00f2 gli ABBA sulla cresta dell'onda internazionale: pubblicato verso la fine del 1977, si piazz\u00f2 subito alla prima posizione in Gran Bretagna, dove rimase tre settimane, e scal\u00f2 la vetta anche in Austria, Belgio, Irlanda, Messico. Il singolo sal\u00ec sul podio anche in Svizzera, Paesi Bassi, Zimbabwe e Germania Ovest, nonch\u00e9 negli Stati Uniti, costituendo il pi\u00f9 grande successo del gruppo, superando addirittura in vendite \"Dancing Queen\", pur non riuscendo, a differenza di questo, a raggiungere la prima posizione. Penetr\u00f2 in Top Ten anche in Canada, Sud Africa e Norvegia.\nIl canale di sport ESPN ha adottato la canzone come sottofondo musicale durante i \"draft\", specie quelli per la National Football League. Una cover molto famosa fu prodotta dal gruppo Erasure (che la inclusero nell'EP \"Abba-esque\") nel 1992."}
{"id": "592596", "revid": "250099", "url": "https://it.wikipedia.org/wiki?curid=592596", "title": "Antivir", "text": ""}
{"id": "592597", "revid": "1305772", "url": "https://it.wikipedia.org/wiki?curid=592597", "title": "Stop the Clocks (raccolta Oasis)", "text": "Stop the Clocks \u00e8 il quarto album di raccolta del gruppo musicale britannico Oasis, pubblicato il 20 novembre 2006.\nIl disco \u00e8 stato anticipato dall'omonimo EP, pubblicato il 13 novembre 2006. Per un breve periodo \u00e8 stata disponibile nei negozi una versione speciale del CD, contenente un DVD con un'intervista al gruppo e alcune esibizioni dal vivo.\nLa raccolta ha esordito in seconda posizione nelle chart britanniche e ha venduto pi\u00f9 di 2.5 milioni di copie nel mondo, di cui un milione e mezzo soltanto in Gran Bretagna.\nLa copertina \u00e8 stata creata da Peter Blake, autore della copertina del famoso album \"Sgt. Pepper's Lonely Hearts Club Band\" dei Beatles.\nDescrizione.\nGi\u00e0 poco dopo l'uscita di \"Don't Believe the Truth\" la Sony comunic\u00f2 di aver l'intenzione di pubblicare un greatest hits, nonostante il parere contrario della band, e soprattutto di Noel Gallagher. Pare che gli Oasis siano stati spinti a pubblicarlo proprio per poter risolvere il contratto discografico che li legava alla Sony, cos\u00ec come la band voleva da tempo: la casa discografica, sapendo che non avrebbero rinnovato il contratto alla fine del 2006, voleva chiudere il periodo con una raccolta e la band, praticamente obbligata, decise di assumere l'incarico di scegliere le canzoni.\nNel settembre dello stesso anno arriva la conferma e viene svelata la tracklist ufficiale. La reazione dei fans \u00e8 per lo pi\u00f9 di delusione: ci si aspettavano scelte diverse, soprattutto il nuovo inedito che d\u00e0 il titolo alla raccolta, poi una diversa selezione che non escludesse brani amatissimi e popolari come \"Stand by Me\", \"Whatever\", \"Don't Go Away\", \"All Around the World\" e \"Stop Crying Your Heart Out\". Noel ha motivato l'esclusione di brani inediti dicendo che avrebbero spostato l'attenzione da quelli vecchi.\nContestualmente alla notizia dell'uscita del greatest hits la Sony comunic\u00f2 che sarebbe stato pubblicato anche un film-documentario dal titolo \"Lord Don't Slow Me Down\", basato sul tour mondiale della band del 2005-06."}
{"id": "592598", "revid": "767487", "url": "https://it.wikipedia.org/wiki?curid=592598", "title": "Believer (gruppo musicale)", "text": "I Believer sono una band heavy metal statunitense attiva soprattutto tra la fine degli anni '80 e i primi anni '90. Il loro sound \u00e8 un ibrido tra Thrash e progressive metal mentre, per via delle tematiche trattate specialmente nei primi album, rientrano nel filone del Christian metal.\nStoria.\nI due principali membri della band erano il cantante/chitarrista/bassista Kurt Bachman e il batterista Joey Daub, ai quali si aggiunsero altri elementi dopo il loro debut album 1989, \"Extractions from Mortality\". I Believer si sciolsero nel 1994; tuttavia nel marzo 2005, Daub ha annunciato che lui e Bachman erano in attesa di ricostituire la band e stavano pianificando di pubblicazione un nuovo album entro il tardo 2006 e i primi del 2007.\nNel 2009 \u00e8 uscito per Metal Blade Records il quarto album del gruppo, \"Gabriel\" mentre nel 2011 \"Transhuman\"."}
{"id": "592601", "revid": "120103825", "url": "https://it.wikipedia.org/wiki?curid=592601", "title": "Sacha Guitry", "text": "Biografia.\nGuitry fu un figlio d'arte: suo padre era Lucien Guitry (1860\u20131925), un attore teatrale parigino che lavor\u00f2 per nove anni al Teatro Michel di San Pietroburgo prima di tornare in Francia. In quel periodo nacque Alexandre-Pierre Georges Guitry, a cui fu affibbiato il nomignolo Sacha. L'esordio arriv\u00f2 a cinque anni, quando apparve sulla scena con il padre. Scrittore brillante e prolifico sin da giovane, a 17 anni Guitry aveva gi\u00e0 scritto la prima delle sue 120 commedie. L'amicizia con Georges Feydeau influenzer\u00e0 gran parte della sua formazione teatrale comica e brillante. Fra le sue opere, vanno segnalate \"Nono\" (1905), \"Petite Hollande\" (1908), con una prefazione di Octave Mirbeau, \"La P\u00e8lerine \u00e9cossaise\" (1914), \"Deburau\" (1918), \"Jean de la Fontaine\" (1922), \"Un sujet de roman\" (1923). Famose sono anche \"Quadrille\", \"T\u00f4a\", \"N'\u00e9coutez pas, Mesdames\", \"D\u00e9sir\u00e9\", \"Faisons un R\u00eave\", \"Le Nouveau Testament\" e \"Beaumarchais\".\nEsponente in vista della societ\u00e0 parigina, nel 1919 Guitry spos\u00f2 la cantante Yvonne Printemps. Con lei recit\u00f2 in un buon numero di opere, portando la popolarissima \"Mozart\" in citt\u00e0 del Nord America come New York, Montr\u00e9al e Boston. Sette delle sue opere furono scritte a quattro mani con Albert Willemetz, il suo miglior amico.\nOltre alle opere teatrali, Sacha Guitry scrisse e recit\u00f2 in molti film agli albori della cinematografia, esordendo alla regia gi\u00e0 nel 1914. La critica gli riconosce la capacit\u00e0 innovativa, per la quale a volte viene paragonato a Orson Welles. Dei 30 film da lui diretti, fra i pi\u00f9 noti vanno segnalati \"Il romanzo di un baro\" (1936), \"Le perle della corona\" (1938) e \"Versailles\" (1954).\nNel 1936 il governo francese lo insign\u00ec del titolo di commendatore della Legion d'onore. Fu anche membro dell'\"Acad\u00e9mie Goncourt\". Dopo la seconda guerra mondiale pass\u00f2 sessanta giorni in prigione per una sospetta collaborazione con i nazisti, ma fu riabilitato da un processo celebrato successivamente, secondo il quale non solo non collabor\u00f2 con le autorit\u00e0 tedesche ma avrebbe addirittura aiutato molte persone a sfuggire alle persecuzioni.\nSacha Guitry \u00e8 sepolto con il padre, il fratello e la sua quinta moglie al cimitero di Montmartre.\nDopo la sua morte, a Parigi e Nizza gli fu intitolata una strada, e Radio France gli dedic\u00f2 uno studio."}
{"id": "592614", "revid": "125340531", "url": "https://it.wikipedia.org/wiki?curid=592614", "title": "Calais Racing Union Football Club", "text": "Il Calais RUFC (Calais Racing Union Football Club) \u00e8 una squadra non professionistica di calcio con sede a Calais, in Francia, che milita nel campionato di calcio di quinta divisione, il CFA 2; i suoi colori sociali sono il giallo, il rosso e il nero. La squadra ha raggiunto la notoriet\u00e0 per l'impresa compiuta nel 2000, quando fu protagonista di una cavalcata che la port\u00f2 a disputare la finale di Coppa di Francia.\nStoria.\nNel 1902, dalla fusione dello Sporting Club e del Football club, nacque il Racing Club Calais, che adott\u00f2 i colori nero e oro tanto che i suoi giocatori furono chiamati canarini. La squadra partecip\u00f2 alle prime edizioni della Coppa di Francia, raggiungendo i sedicesimi di finale nelle edizioni 1923, 1924, 1925, 1926 e 1930, gli ottavi nell'edizione 1922 e addirittura i quarti nel 1921, dopo che nella stessa edizione aveva eliminato agli ottavi i detentori del trofeo, il C.A.S.G. Paris. Nel 1933 il Racing Club Calais raggiunse le serie professionistiche, abbandonate nel 1938 per problemi economici.\nTornato a disputare i campionati dilettantistici, raggiunse il CFA (quarta divisione francese) nel 1962, dopo aver vinto il raggruppamento settentrionale della Division d'Honneur. Nel 1965 sfior\u00f2 la promozione alla serie successiva, mancata a causa della differenza reti; l'anno successivo, il Racing Club Calais retrocesse nella Division d'Honneur, per poi tornare nel CFA nel 1969, sotto la guida del presidente Viniacourt e dell'allenatore Claude Plancque.\nNel 1974, infine, si ebbe la fusione del Racing Club Calais con l'US Calais (colori sociali giallo e rosso), che dettero vita al Calais Racing Union Football Club.\nDal 1974 al 2000.\nDal 1974 all'inizio degli anni '90, il Calais ebbe alterne vicende, passando pi\u00f9 volte dalla Divisione d'Onore al CFA2 e viceversa; poi, nel 1991, la squadra si classific\u00f2 al primo posto nel suo raggruppamento della Divisione d'onore, venendo dunque promossa nel CFA2, dove rimase fino al 1998, anno in cui vinse il gruppo A e fu promosso nel CFA. La stagione successiva vide il Calais classificarsi al 4\u00ba posto nel gruppo A del CFA, mentre nell'edizione seguente (1999/2000) ottenne il 7\u00ba posto.\n2000: la grande impresa in Coppa di Francia.\nIn quello stesso anno (2000) il Calais fu protagonista di un'avventura incredibile. La Coppa di Francia \u00e8 aperta a tutte le squadre, professioniste e dilettanti di ogni livello dopo essersi iscritte e aver superato delle gare eliminatorie.\nIl Calais era formato da ragazzi che giocavano a calcio per hobby, mentre nella vita di tutti i giorni svolgevano altri mestieri (operai, impiegati, ingegneri, pescatori). Dopo aver superato i primi scontri, la squadra arriv\u00f2 a disputare gli ottavi di finale contro il , compagine della Ligue 2 (la Serie B francese).\nIncredibilmente, il Calais vinse ai tiri di rigore dopo aver pareggiato 1-1 e riusc\u00ec a raggiungere i quarti di finale, dove incontr\u00f2 una formazione della massima serie, lo Strasburgo. Questi ultimi furono battuti per 2-1, ed ai giallorossi furono spalancate le porte della semifinale che li vedeva opposti al Bordeaux, campione di Francia in carica.\nDopo lo 0-0 maturato nei 90', si and\u00f2 ai tempi supplementari. Nel primo tempo supplementare il Calais si port\u00f2 in vantaggio, ma nel secondo tempo i girondini pareggiarono. Fu a questo punto che accadde l'inaspettabile: con due reti gli uomini del Calais sconfissero per 3-1 il Bordeaux. Al termine fu una festa grande, sia per i tifosi, ma soprattutto per la squadra. La festa fu in parte guastata dal malore (dovuto all'emozione) che colp\u00ec l'allenatore dei giallorossi, Ladislas Lozano. Per fortuna non si tratt\u00f2 di qualcosa di grave e l'allenatore si rimise in sesto in poco tempo.\nPer il Calais si apriva cos\u00ec il grandioso palcoscenico dello Stade de France di Parigi, teatro della finale di Coppa di Francia, lo stesso stadio dove due anni prima si era giocata la finale dei mondiali del 1998. L'avversario era il Nantes, in lotta per non retrocedere in seconda divisione, ma autore dell'eliminazione dalla competizione dei Campioni di Francia del Monaco. Lozano si mostr\u00f2 preoccupato per il fatto che alcuni suoi giocatori avevano trascorso le notti precedenti in discoteca, avevano partecipato a trasmissioni televisive o si erano fermati a firmare autografi. Egli riusc\u00ec comunque a far rientrare tutti i suoi giocatori nei ranghi e a preparare la squadra per l'incontro; era sicuro che i suoi ce l'avrebbero fatta, secondo lui sarebbe stata una partita con \"tre o quattro goal, e non tutti nella stessa porta\".\nSi arriv\u00f2 cos\u00ec al giorno della finalissima, il 7 maggio 2000. Il Calais, pur non abituato a giocare di fronte a un tal pubblico (quasi 80.000 persone contro le abituali 300) e a giocarsi una simile posta in palio, mostr\u00f2 un buon gioco ordinato e pass\u00f2 addirittura in vantaggio al 34' del primo tempo con Dutitre e chiuse il primo tempo sul punteggio di 1-0. L'impresa era sempre pi\u00f9 fattibile, ed era distante solo 45 minuti; anche Lozano ne era convinto, tanto da affermare \"se riusciamo a non prendere gol nei primi 15 minuti potremmo anche farcela\".\nMa poco dopo l'inizio del secondo tempo, al 49', Sibierski pareggi\u00f2 per il Nantes. I giallorossi (stanchi anche per il lavoro svolto abitualmente nella vita privata, non essendo professionisti) contennero a fatica gli attacchi degli avversari, finch\u00e9 all'89' l'arbitro Colombo assegn\u00f2 un rigore al Nantes, per un fallo su Cav\u00e9glia trasformato da Sibierski.\nLa partita si chiuse sul punteggio di 2-1 per il Nantes, e al Calais non restava che l'onore di essere arrivati al secondo posto in una competizione cos\u00ec importante. Per premiare comunque, in qualche modo, l'impresa di questi giocatori, il capitano e portiere avversario Micka\u00ebl Landreau alz\u00f2 al cielo la Coppa di Francia insieme al capitano del Calais, Reginald Becque.\nAl loro ritorno a Calais, i giocatori e l'allenatore, artefici di questo miracolo calcistico, furono accolti nel Palazzo del Comune, e salutati calorosamente da una enorme folla di tifosi accorsa per vedere i propri paladini affacciarsi sulla piazza principale.\nNessuno di questi giocatori decise di passare a giocare da professionista, nonostante le numerose richieste; l'unico che era stato in procinto di farlo era Micka\u00ebl Gerard, il gioiellino della squadra, che per\u00f2 ci ha poi ripensato.\nDal 2000 ai giorni nostri.\nIl Calais, nella stagione successiva (2000-2001) a quella della finale persa con il Nantes, raggiunse il secondo posto nel gruppo A del CFA, il che non gli consent\u00ec per\u00f2 di essere promosso alla serie successiva; invece, l'anno dopo (2002) fu addirittura retrocesso nel CFA2, essendo classificatosi al 20\u00ba posto. I giallorossi tornarono nel CFA l'anno successivo (stagione 2002/2003), e da allora vi sono rimasti fino al 2007.\nNel 2006 il Calais ha provato a riscrivere una pagina di storia come nella Coppa di Francia del 2000, cercando di raggiungere di nuovo la finale di Parigi. Dopo aver eliminato squadre come il Troyes (Ligue 1) e il Brest (Ligue 2), ha raggiunto i quarti di finale dove (per ironia del destino) incontr\u00f2 di nuovo il Nantes. La partita \u00e8 stata equilibrata, e il Calais ha retto bene, ma all'88\u00ba minuto Da Rocha ha segnato il goal partita per la squadra della Loira, che si mostra quindi bestia nera per la squadra della Manica.\nNella stagione 2006-2007 la squadra si \u00e8 classificata al primo posto del gruppo A del CFA francese, guadagnandosi cos\u00ec la promozione in Championnat National. Alla fine della stagione 2008-2009, per motivi amministrativi, la squadra \u00e8 relegata dal Championnat National (terza divisione) al Championnat de France amateur 2 (quinta divisione)."}
{"id": "592615", "revid": "161374", "url": "https://it.wikipedia.org/wiki?curid=592615", "title": "Autoreferenzialit\u00e0", "text": ""}
{"id": "592619", "revid": "1305772", "url": "https://it.wikipedia.org/wiki?curid=592619", "title": "H0", "text": ""}
{"id": "592620", "revid": "287204", "url": "https://it.wikipedia.org/wiki?curid=592620", "title": "Montebudello", "text": ""}
{"id": "592621", "revid": "1305772", "url": "https://it.wikipedia.org/wiki?curid=592621", "title": "H1", "text": ""}
{"id": "592622", "revid": "36426", "url": "https://it.wikipedia.org/wiki?curid=592622", "title": "Fontana del Porcellino", "text": "La fontana del Porcellino \u00e8 uno dei monumenti pi\u00f9 popolari di Firenze, situata a margine della loggia del Mercato Nuovo, nell'omonima piazza vicino al Ponte Vecchio.\nStoria e descrizione.\nIl nome popolare della statua bronzea del \"Porcellino\" \u00e8 improprio perch\u00e9 raffigura un cinghiale ferito durante la caccia, il cui originale \u00e8 un marmo, copia romana di un'opera ellenistica, che papa Pio IV don\u00f2 a Cosimo I nel 1560, durante la sua visita a Roma. Dell'originale marmoreo, che oggi si trova agli Uffizi, Cosimo II de' Medici commission\u00f2 una copia in bronzo a Pietro Tacca nel 1612, destinata a decorare palazzo Pitti. Tuttavia un modello in cera vide la luce solo nel 1620 circa, mentre per la fusione si dovette aspettare il 1633 circa, ritardata delle continue e pi\u00f9 urgenti commissioni granducali, come i \"Quattro mori\" di Livorno o le due fontane di piazza Santissima Annunziata. Nonostante fosse una copia, la resa di dettagli naturalistici come il pelo dell'animale rivela la straordinaria capacit\u00e0 come bronzista del Tacca, che fu il migliore allievo di Giambologna.\nAlcuni anni dopo la fusione Ferdinando II de' Medici decise di trasformare l'opera in una fontana, che \u00e8 documentata sotto la loggia del Mercato Nuovo almeno dal 1640. Fu probabilmente in questa occasione che il Tacca cre\u00f2 anche il basamento ottagonale, e la vasca bronzea per la raccolta delle acque , decorata da un fitto sottobosco di piante, insetti e animaletti (oggi pure al Museo Bardini), che allude all'ambiente naturale di un acquitrino, non presente nell'originale di marmo e che lo scultore tratt\u00f2 con attenzione veristica, probabilmente usando anche veri animali nel modellato base di cera, come era pratica frequente. Al centro del basamento si apre la piccola vasca anteriore, a forma di fagiolo e compresa nella base, dove cade il rivolo d'acqua che esce dalla bocca del Porcellino.\nLa fontana aveva una funzione principalmente pratica, oltre che decorativa, perch\u00e9 approvvigionava l'acqua ai mercanti che commerciavano sotto la loggia, che a quel tempo erano specializzati nella compravendita di stoffe pregiate quali sete, broccati e panni di lana. La collocazione originaria, come documenta un ricco materiale fotografico e grafico, era a levante, davanti all'omonima spezieria del Cinghiale, lungo via Por Santa Maria. \nProprio l'uso continuativo del getto d'acqua (raggiunto da dietro passando sui rilievi della base) port\u00f2 a una accentuata abrasione del metallo, che indusse in un primo momento a montare una ringhiera di protezione su disegno di Mariano Falcini e a sistemare in aderenza alla ringhiera una fontanella per un pi\u00f9 pratico approvvigionamento dell'acqua (1854), quindi a rinnovare del tutto la base con una nuova modellata da Giovanni Benelli (1856), ovviamente ispirata alla precedente ma comprendente significative varianti dovute all'impossibilit\u00e0 di leggere correttamente le forme originarie dell'opera. La nuova base fu fusa da Clemente Papi, che nell'occasione provvide anche a restaurare la figura dell'animale (1857). \nNel 1928, per facilitare la viabilit\u00e0 lungo la trafficata strada di via Por Santa Maria, la fontana venne spostata nella posizione attuale sul lato sud, davanti all'odierna ex-Borsa Merci. L'anima del basamento, ammattonata, venne rifatta e i materiali originali vennero rimontati nel lapidario sotterraneo del Museo di San Marco. \nDopo la seconda guerra mondiale, essendosi radicato l'uso di sfregare il muso dell'animale per ingraziarsi la Fortuna e auspicare (per il turista occasionale) un ritorno a Firenze, si \u00e8 posto il problema di una consunzione della stessa fusione del cinghiale del Tacca. Cos\u00ec, nel 1998, l'intera fonte \u00e8 stata rimossa e sostituita da una copia che riproduce con grande fedelt\u00e0 i punti di abrasione dell'originale e le varie patine superficiali, realizzata dalla Fonderia Artistica Ferdinando Marinelli nel 1988, come ricorda esplicita un'incisione sul bordo destro.\nL'originale statua \u00e8 dal 2004 al museo Bardini, vicina sia al consunto basamento originale, sia a quello di Clemente Papi.\nCredenze.\nLa tradizione popolare vuole che toccare il naso del Porcellino porti fortuna, che infatti risplende per la continua lucidatura quotidiana di centinaia di mani. La procedura completa per ottenere un buon auspicio consisterebbe nel mettere una monetina in bocca al Porcellino dopo averne strofinato il naso: se la monetina cadendo oltrepassa la grata dove cade l'acqua porter\u00e0 fortuna, altrimenti no. In realt\u00e0 l'inclinazione \u00e8 tale che solo le monete pi\u00f9 \"pesanti\" cadano facilmente nelle fessure.\nI proventi della raccolta delle monete dalla fontana sono interamente devoluti all'Opera della Divina Provvidenza Madonnina del Grappa.\nOmaggi e citazioni.\nHans Christian Andersen, dopo un viaggio a Firenze, dedic\u00f2 al Porcellino una delle sue fiabe, \"Il porcellino di bronzo\"; ci\u00f2 \u00e8 ricordato anche da una lapide sulla loggia del Mercato Nuovo.\nNei due film della saga di Harry Potter, \"Harry Potter e la camera dei segreti\" e \"Harry Potter e i Doni della Morte - Parte 2\", una copia della fontana del Porcellino \u00e8 visibile in un paio di inquadrature: come elemento di arredo del set del salone d'ingresso della scuola di Hogwarts nel primo, e all'interno della Stanza delle Necessit\u00e0 nel secondo.\nCopie.\nDella fontana esistono numerose copie nel mondo: per esempio una \u00e8 nel parco del castello di Enghien in Belgio, un'altra si trova in Place Richelme a Aix-en-Provence, in Francia; altre due ancora si trovano a Monaco di Baviera. Esiste, inoltre, una copia del Porcellino nel campus universitario dell'\u2019Universit\u00e0 di Waterloo a Waterloo, in Ontario.\nUn'altra ancora si trova davanti all'Ospedale di Sydney: venne donata nel 1968 dalla fiorentina Marchesa Fiaschi Torrigiani in memoria del medico italiano attivo in Australia Piero Fiaschi; si dice che porti fortuna strofinarle il naso, come la statua originale, e simboleggia inoltre l'amicizia tra Italia e Australia. Le monetine ivi raccolte sono donate all'Ospedale.\nUna copia fu donata dal comune di Firenze a quello di Grosseto nel 1953 in occasione della fondazione del borgo di Rispescia per inaugurare l'attuazione della riforma fondiaria in Maremma. La scultura \u00e8 situata nella piazza principale di Rispescia.\nUn'altra copia si trova nella citt\u00e0 di Guayaquil in Ecuador, precisamente nel Malec\u00f3n Sim\u00f3n Bolivar, e un'altra ancora al Parterres at Park 57, East River, New York City."}
{"id": "592623", "revid": "1305772", "url": "https://it.wikipedia.org/wiki?curid=592623", "title": "H2", "text": ""}
{"id": "592625", "revid": "1305772", "url": "https://it.wikipedia.org/wiki?curid=592625", "title": "H3", "text": ""}
{"id": "592629", "revid": "1305772", "url": "https://it.wikipedia.org/wiki?curid=592629", "title": "H4", "text": ""}
{"id": "592631", "revid": "228587", "url": "https://it.wikipedia.org/wiki?curid=592631", "title": "Nazionale di calcio della Somalia", "text": "La nazionale di calcio della Somalia (in somalo \"Xulka Qaranka Soomaaliya\") \u00e8 la rappresentativa calcistica della Somalia ed \u00e8 posta sotto l'egida della Somali Football Federation. \u00c8 affiliata alla FIFA dal 1961.\nNon \u00e8 mai riuscita a qualificarsi per la fase finale n\u00e9 della Coppa d'Africa n\u00e9 della Coppa del mondo.\nOccupa la 194\u00aa posizione nel ranking mondiale FIFA.\nStoria.\nLe prime rappresentativa somala esord\u00ec negli anni '40, debuttando in incontri con formazioni composte da coloni italiani. Nel 1951 fu fondata la Somali Football Federation. Nel 1958 fu istituito il primo commissariato somalo per lo sport.\nLa nazionale somala debutt\u00f2 nelle qualificazioni alla Coppa del mondo solo in vista di .\nDopo la guerra civile scoppiata alla met\u00e0 degli anni '80, la squadra fu costretta dalla FIFA a disputare le partite casalinghe all'estero per ragioni di sicurezza. Nel 2011, con la pacificazione di Mogadiscio, la federcalcio inizi\u00f2 i preparativi per ospitare il primo match ufficiale nello stadio della capitale dopo decenni, che ebbe luogo nel dicembre 2012.\nNell'estate del 2006 il calcio nella nazione somala \u00e8 stato vietato, secondo una rigida interpretazione della Shari'a, con una legge emanata dal tribunale delle Corti Islamiche.\nIl 5 settembre 2019 la Somalia vince una partita di qualificazione per la prima volta dal 1984 (quando aveva battuto il in un incontro delle eliminatorie della ) nonch\u00e9 una partita di qualificazione al campionato del mondo per la prima volta in assoluto, sconfiggendo lo per 1-0. Nella sfida di ritorno perde per 3-1, venendo eliminata dalle qualificazioni.\nRosa attuale.\nLista dei convocati per l'amichevole contro del 15 giugno 2021 e per la partita di qualificazione alla Coppa araba FIFA 2021 contro l' del 20 giugno 2021.\n "}
{"id": "592634", "revid": "228587", "url": "https://it.wikipedia.org/wiki?curid=592634", "title": "H5", "text": ""}
{"id": "592635", "revid": "247222", "url": "https://it.wikipedia.org/wiki?curid=592635", "title": "Mortal Treason", "text": "Mortal Treason \u00e8 stata una Metalcore/Christian metalcore band di Hartselle, Alabama. Pubblicarono due album sotto l'etichetta Flicker Records. Il loro primo album, intitolato \"A Call to the Martyrs\", possiede qualcosa in pi\u00f9 rispetto al tradizionale stile metalcore. Il secondo album, \"Sunrise Over a Sea of Blood\", \u00e8 dotato di un grande sound death/black metal. Quando la band in seguito si sciolse, i componenti dichiararono: circolarono comunque voci di ben altri problemi con la loro etichetta."}
{"id": "592636", "revid": "486946", "url": "https://it.wikipedia.org/wiki?curid=592636", "title": "Mukaceve", "text": ""}
{"id": "592637", "revid": "228587", "url": "https://it.wikipedia.org/wiki?curid=592637", "title": "H6", "text": ""}
{"id": "592640", "revid": "73843", "url": "https://it.wikipedia.org/wiki?curid=592640", "title": "Serie A1 (baseball)", "text": ""}
{"id": "592641", "revid": "1437331", "url": "https://it.wikipedia.org/wiki?curid=592641", "title": "Forma (diritto)", "text": "Nel diritto privato la forma \u00e8 il modo in cui si manifesta la volont\u00e0 negoziale.\nTipologia.\nQuesta manifestazione pu\u00f2 essere di due tipi:\nQuesta distinzione assume particolare importanza perch\u00e9, come prescrive l' del Codice Civile, alcuni atti e alcuni contratti sono nulli se non rivestono la forma scritta. (ad esempio, la vendita di un bene immobile pretende la forma dell'atto pubblico o della scrittura privata e non pu\u00f2 essere concluso in forma orale, sotto pena di totale nullit\u00e0, cosa che ad esempio non accade per l'acquisto di un giornale in edicola).\nDal momento che, qualunque ne sia la forma, il contratto assume forza di legge tra le parti con la conoscenza da parte del proponente dell'accettazione dell'altra parte, esso rientra nella categoria dei cosiddetti \"atti recettizi\"."}
{"id": "592642", "revid": "322321", "url": "https://it.wikipedia.org/wiki?curid=592642", "title": "Zaino", "text": "Uno zaino \u00e8, nella sua forma pi\u00f9 semplice, una sacca in tessuto caricata sulle spalle di una persona e assicurata con due fasce che vanno sopra le spalle e sotto le ascelle.\nGli zaini sono spesso preferiti alle valigie o alle borse a mano, specialmente dovendo trasportare carichi pesanti per lunghi periodi di tempo, in quanto le spalle, per questo tipo di utilizzo, sono pi\u00f9 adatte delle mani. \nI grandi zaini, utilizzati per trasportare carichi maggiori di 10 kg, normalmente scaricano la maggior parte del loro peso (fino al 90 %) su cinture imbottite allacciabili sui fianchi: in questo modo le fasce sulle spalle possono essere utilizzate al solo scopo di bilanciare il peso del carico. Questo migliora la possibilit\u00e0 di trasportare carichi pesanti, in quanto i fianchi sono ancora pi\u00f9 forti delle spalle e migliora notevolmente l'agilit\u00e0 di chi trasporta lo zaino e il bilanciamento, perch\u00e9 il carico si avvicina ulteriormente al baricentro della persona.\nInoltre lo schienale degli zaini medi e grandi \u00e8 solitamente rigido per fare s\u00ec che venga mantenuta l'ergonomia dello stesso indipendentemente dal modo in cui viene caricato lo zaino e per scaricare ottimamente il peso sul cinturone alla base. Ci\u00f2 viene ottenuto solitamente mediante l'inserimento nello schianale di lamine in materiale plastico abbinate a barre di alluminio verticali sagomate per un contatto ottimale con la schiena, nei modelli da alpinismo invece \u00e8 frequente l'uso di veri e propri telai tubolari in acciaio.\nStoria.\nIl poter trasportare carichi \u00e8 da sempre stata un'esigenza molto sentita per quelle popolazioni che vivono in montagna.\nQuando non c'erano animali sui quali poter contare, era l'uomo che si doveva far carico del trasporto di materiali pesanti o ingombranti quali provviste o legna. Proprio per tali motivi, i primi zaini furono realizzati con materiali rigidi, di solito legno, simili a ceste.\nGli spallacci altro non erano se non delle semplici funi. \nIn un contesto alpestre, questi zaini svolgevano egregiamente il proprio lavoro ma con il tempo e l'evolversi dei materiali, si iniziarono a produrre zaini in pelle animale o tela spesso con inserti in pelle nei punti di maggior sollecitazione, usura o per le cinghie di chiusura, mentre gli spallacci si allargarono e furono integrati da cinghie poste all'altezza del petto, della cintola o in entrambi i punti, divenendo pi\u00f9 confortevoli cos\u00ec da poter aumentare il carico trasportato con minore fatica, specialmente su terreni scoscesi. \nAncora oggi nelle regioni montane o alpine, si producono zaini in pelle naturale o scamosciata di semplice foggia usati principalmente per la caccia. Oltre al pellame si usa, di solito, il panno di loden (Trentino-Alto Adige).\nIn ambito militare moderno, la tela fu usata per decenni per la sua economicit\u00e0 e velocit\u00e0 di produzione in grandi numeri soppiantando gli zaini rigidi, poco confortevoli e scarsamente capienti. \nMateriali pi\u00f9 specifici sono il nylon e la cordura, un tessuto sintetico molto robusto e resistente all'abrasione.\nFu proprio in ambito militare che gli zaini di grande volume subirono il loro maggior progresso ed oggi molti materiali, ma anche le fogge per il mercato civile, riprendono ed hanno fatte proprie queste evoluzioni.\nOvviamente, anche l'alpinismo ha contribuito allo sviluppo di forme e materiali in quanto proprio in tale disciplina sportiva gli zaini sono sottoposti a maggiori carichi e stress dinamici.\nClassificazione degli zaini.\nA seconda della capacit\u00e0 di carico, gli zaini si possono dividere in tre grandi gruppi: zaini piccoli (fino a 40 litri) adatti ad escursioni giornaliere, quelli grandi (da 40 a 65 litri) utilizzabili per trekking e infine quelli che vengono adottati per l'alpinismo o per usi militari (pi\u00f9 di 65 litri) specie per spedizioni in aree remote.\nUsi speciali.\nAlcuni zaini sono specificatamente progettati per trasportare particolari oggetti. Esempi comuni sono gli zaini utilizzati per oggetti di grande valore, come ad esempio computer portatili e corredi fotografici.\nEsistono anche modelli specifici per il salvataggio.\nSul mercato esistono poi zaini per il trasporto di grandi oggetti come pattini a rotelle, skateboard o anche zaini dotati di un piccolo serbatoio con un tubicino collegato, tramite il quale chi sta trasportando lo zaino pu\u00f2 bere ed idratarsi senza doversi necessariamente fermare (tale sistema \u00e8 comunemente noto come \"\"Camelbak\" o \"camel bag\"\"): quest'ultimo tipo di zaino \u00e8 utilizzato per escursioni su sentieri, trekking e per l'alpinismo."}
{"id": "592644", "revid": "125248830", "url": "https://it.wikipedia.org/wiki?curid=592644", "title": "Alan D. Altieri", "text": "Biografia.\nSergio Altieri \u00e8 nato a Milano nel 1952 dove ha conseguito la laurea in ingegneria meccanica.\nPer molti anni \u00e8 vissuto a cavallo tra gli Stati Uniti d'America e Milano.\nScrittore, traduttore e sceneggiatore, nel 1981 ha pubblicato il suo primo romanzo \"Citt\u00e0 oscura\", un thriller d'azione di ambientazione metropolitana, a cui far\u00e0 seguito \"Citt\u00e0 di ombre\" (prima edizione 1990). Dal 1983 al 1987 ha collaborato con il produttore Dino De Laurentiis e lavorato con varie mansioni (story editor, ecc.) ai film \"Atto di forza\", \"Conan il distruttore\", \"L'anno del dragone\" e \"Velluto blu\".\nNel 1992 il suo romanzo \"L'uomo esterno\" viene adattato e ne viene tratta una miniserie TV (della durata di circa tre ore) intitolata \"Due vite, un destino\", trasmessa da Mediaset. Nel 1995 esce il film \"Silent Trigger\" (sceneggiatura originale scritta interamente da Altieri), con Dolph Lundgren e Gina Bellman, thriller d'azione in cui sono evidenti i punti di contatto con la serie dedicata al cecchino del SAS Russell Brendan Kane (\"Mondadori\" Segretissimo e successivamente edita da TEA). Nel 1997 collabora alla realizzazione della mini serie TV in due puntate \"Uno bianca\" (regia di Michele Soavi) e sempre in quell'anno vince il Premio Scerbanenco con il romanzo \"Kondor\", thriller bellico ambientato in un apocalittico futuro prossimo, che narra le vicende di un gruppo di soldati delle \"Special Forces\" impegnati in una cruentissima \"guerra per l'energia\".\nNel 2005 cambia stile e pubblica il primo volume della trilogia a sfondo storico \"Magdeburg\", intitolato \"L'eretico\" a cui seguiranno nel 2006 \"La furia\" e nel 2007 il capitolo conclusivo \"Il demone\".\nDa marzo 2006 a giugno 2011 Altieri \u00e8 stato direttore editoriale delle collane da edicola di Mondadori: I Gialli, Urania, I Classici del Giallo, Segretissimo, Segretissimo SAS, Romanzi e ha varato la collana Il Giallo Mondadori Presenta.\nNel 2013 ha avviato una nuova saga di fantascienza con il libro \"Juggernaut\" pubblicato dalla TEA.\nAccanto all'attivit\u00e0 di scrittore Altieri ha portato avanti quella di traduttore.\nNel corso degli anni ha tradotto opere quali l'autobiografia di Andy McNab e libri di David Robbins e Stuart Woods; ha tradotto anche i primi due volumi de \"Il preludio a Dune\" scritti da Brian Herbert e Kevin J. Anderson, le \"Cronache del ghiaccio e del fuoco\", la saga fantasy di George R. R. Martin; per i Meridiani Mondadori ha tradotto i racconti di Raymond Chandler e i romanzi di Dashiell Hammett. Ha successivamente curato e tradotto per Feltrinelli un'antologia di racconti di H.P. Lovecraft.\nLa sua traduzione delle \"Cronache del ghiaccio e del fuoco\" \u00e8 stata fortemente criticata, a causa dell'eccessiva libert\u00e0 nella resa italiana, oltre che per i numerosi errori nel lessico e nella logica interna del testo.\nStile.\nNelle sue opere, Alan D. Altieri fa spesso uso di uno stile espressivo. Tra le caratteristiche principali figurano l'uso frequente di frasi nominali, la presenza di molti termini tecnici e l'abbondante inserimento di prestiti dall'inglese e da altre lingue."}
{"id": "592645", "revid": "767487", "url": "https://it.wikipedia.org/wiki?curid=592645", "title": "Va' e uccidi", "text": "\"Va' e uccidi (The Manchurian Candidate)\" \u00e8 un film del 1962 diretto da John Frankenheimer.\nIl soggetto del film, un thriller ambientato ai tempi della guerra fredda, \u00e8 tratto dal romanzo \"The Manchurian Candidate\" di Richard Condon mentre il titolo originale fa riferimento al luogo dove i prigionieri americani vengono trasportati per subire il lavaggio del cervello.\nTrama.\nDurante la guerra di Corea, un plotone dell'esercito americano viene catturato da militari cinesi e sovietici, che portano i prigionieri da qualche parte in Manciuria, una regione della Cina; tre giorni dopo i soldati, comandati dal sergente Raymond Shaw e il capitano Bennett Marco, ritornano alle linee americane; su raccomandazione di Marco, Shaw riceve la Medaglia d'onore, per aver salvato le vite degli uomini del plotone, nonostante due siano morti in azione. Shaw torna in patria, dove \u00e8 atteso dalla madre Eleanor Iselin; la donna vuole sfruttarlo a scopi politici, per favorire l'ascesa del nuovo marito, il senatore John Iselin. Quando gli viene chiesto di descrivere Shaw, i soldati del plotone sostengono che sia un magnifico essere umano, gentile, affettuoso, coraggioso; ma in realt\u00e0 Shaw \u00e8 tutto il contrario; un solitario triste e freddo.\nIntanto il capitano Marco viene promosso maggiore e spostato all'intelligence; a un certo punto comincia ad avere un incubo ricorrente; in esso, vede Shaw ipnotizzato che uccide i due uomini del plotone defunti davanti a un gruppo di leader comunisti, per dimostrare la validit\u00e0 del metodo usato per condizionarlo e fargli un lavaggio del cervello. Il suo supervisore, il colonnello Milt, non \u00e8 molto convinto, ma in seguito il maggiore scopre che Allen Melvin, un altro soldato del plotone, ha lo stesso incubo; il controspionaggio dell'esercito organizza un confronto: i due commilitoni sfogliano separatamente una serie di foto ed entrambi identificano due uomini presenti nel sogno, che Milt riconosce come figure importanti di governi comunisti; a questo punto Marco ottiene il via libera a investigare.\nLa verit\u00e0 \u00e8 che durante la prigionia Shaw fu programmato per fungere da agente dormiente, un operativo che obbedisce ciecamente agli ordini senza per\u00f2 ricordare in seguito le sue azioni sotto ipnosi; anche il suo presunto eroismo \u00e8 stato programmato, in lui come nelle menti dei compagni del plotone; a portarlo nello stato ipnotico provvedono alcuni agenti che gli suggeriscono di fare il solitario: la carta della regina di cuori fa scattare il condizionamento! Intanto Eleanor briga per far salire in alto il marito John Iselin, un demagogo che usa una retorica simile a quella di Joseph McCarthy, sostenendo (senza la minima prova) che vi siano comunisti al Dipartimento della Difesa; ma Shaw si allontana da madre e patrigno, e trova lavoro presso un giornale il cui editore Holborn Gaines \u00e8 nemico di Iselin; cos\u00ec agenti comunisti spingono Shaw a uccidere Gaines per controllare se il condizionamento funziona ancora.\nPoco dopo Chunjin, un coreano che faceva da guida per il plotone di Shaw in guerra ma era un agente straniero, si reca all'appartamento di Shaw chiedendo un lavoro; Shaw non sospetta nulla e lo assume come valletto e cuoco; per\u00f2 il maggiore Marco lo riconosce quando si reca a casa di Shaw, lo attacca e pretende di sapere cosa accadde durante la prigionia; Marco viene arrestato ma Eugenie Cheyney, una donna che ha incontrato su un treno e per la quale prova interesse, paga la sua cauzione e i due cominciano a frequentarsi (lei arriva a rompere il fidanzamento con un altro uomo).\nDal canto suo, Shaw comincia una storia con Jocelyn Jordan, figlia del senatore liberale Thomas Jordan, ostile agli Iselin; Eleanor non ne \u00e8 preoccupata, anzi organizza una festa per la ragazza e ne approfitta per avvicinare il padre, da cui vuole l'appoggio per la nomination di John come candidato vicepresidente per la Casa Bianca; ma questi non ha intenzione di appoggiarlo e le dichiara che ostegger\u00e0 la nomina. Durante la festa, Jocelyn indossa un abito il cui motivo, una regina di cuori, innesca involontariamente il lavaggio del cervello di Raymond Shaw, e i due innamorati scappano insieme per sposarsi. Per\u00f2 Eleanor, furiosa per il rifiuto di Thomas Jordan, innesca di nuovo il condizionamento del figlio (\u00e8 lei il supervisore in America dell'agente dormiente) e lo manda a uccidere il politico a casa sua; e quando Jocelyn entra nella stanza dove \u00e8 avvenuto l'omicidio, viene uccisa anche lei freddamente da Shaw, che in seguito pianger\u00e0 le loro morti sinceramente poich\u00e9 non ricorda nulla.\nMarco riesce a scoprire che cosa innesca il condizionamento, cos\u00ec si procura un mazzo truccato per tentare di deprogrammare Shaw e ottenere informazioni sul prossimo obiettivo; Eleanor lo ha incaricato di assassinare il candidato alle presidenziali alla convention che sancir\u00e0 ufficialmente la sua nomination: in questo modo John, nominato per la vicepresidenza, diventer\u00e0 automaticamente il nuovo candidato; quando tutto il paese sar\u00e0 in tumulto per l'avvenimento, John Iselin sfrutter\u00e0 la situazione per ottenere poteri speciali e instaurare un governo autoritario; tuttavia sar\u00e0 Eleanor a comandare da dietro le quinte. Il motivo sta nel fatto che \u00e8 stata lei stessa a richiedere un agente dormiente ai suoi mandanti comunisti, senza mai immaginare che loro le avrebbero mandato il figlio; per questo ha intenzione di ottenere il potere per s\u00e9 e vendicarsi materialmente sui suoi capi.\nShaw entra al Madison Square Garden vestito da prete e prende posto in una cabina delle luci vuota con un fucile, mentre Marco corre al Garden con il colonnello Milt per fermarlo; per\u00f2 Raymond Shaw cambia bersaglio all'ultimo istante, sparando a patrigno e madre; Marco entra e Shaw dichiara che ha dovuto fermarli perch\u00e9 nessun altro poteva, poi si suicida sparandosi con la medaglia d'onore al collo. Marco non riesce a impedirlo, e la sera rimpiange la morte dell'amico mentre parla con Eugenie.\nProduzione.\nFu il primo film statunitense con un combattimento di karate.\nAngela Lansbury era la madre di Raymond Shaw, bench\u00e9 l'attore che lo interpretava, Laurence Harvey, fosse solo di tre anni pi\u00f9 giovane.\nRemake.\nNel 2004 Jonathan Demme ha diretto l'omonimo remake con alcuni adattamenti alla sceneggiatura per rendere pi\u00f9 attuale il film: il nemico non \u00e8 pi\u00f9 il comunismo ma le corporazioni."}
{"id": "592648", "revid": "117634738", "url": "https://it.wikipedia.org/wiki?curid=592648", "title": "Maso Finiguerra", "text": "Biografia.\nLavor\u00f2 con Lorenzo Ghiberti alle porte del Battistero di Firenze. Secondo Giorgio Vasari \u00e8 l'inventore dell'incisione con bulino su metallo che \u00e8 all'origine della stampa calcografica.\nA lui, o alla sua bottega, \u00e8 attribuita la serie di \"Pianeti\", di cui si conoscono tre esemplari: uno al Louvre, uno al British Museum di Londra e il terzo al Museo di Pavia. Ventiquattro incisioni ovali, conosciute come \"di Otto\", poich\u00e9 furono acquistate nel 1783 da Ernesto Otto di Lipsia, furono da lui eseguite \"a maniera fine\", cio\u00e8 con fitte e sottili linee parallele che danno l'effetto dell'acquarello. Esegu\u00ec anche una serie di \"Profeti\", una serie di \"Sibille\" e trasfer\u00ec \"a maniera larga\" (cio\u00e8 con linee parallele meno sottili che danno l'effetto del disegno a penna) alcuni disegni di Sandro Botticelli. Attribuita a Finiguerra \u00e8 una \"Assunzione delle Vergine\", eseguita \"a maniera larga\"."}
{"id": "592649", "revid": "1869172", "url": "https://it.wikipedia.org/wiki?curid=592649", "title": "Vespasiano (nome)", "text": "Origine e diffusione.\n\u00c8 il nome di Vespasiano, un noto imperatore romano che regno dopo Nerone, risanando l'impero; nel linguaggio comune un \"vespasiano\" \u00e8 un orinatoio pubblico (un nome derivato da quello dell'imperatore stesso, che impose una tassa sui bagni pubblici), e ci\u00f2 ha portato il nome ad avere scarsissima diffusione; per la met\u00e0 \u00e8 concentrato nel Lazio.\nEtimologicamente, il nome \u00e8 un patronimico latino di Vespasio, e significa quindi \"figlio di Vespasio\" o \"discendente di Vespasio\" (nonostante alcune fonti propongano connessioni con termini latini quali \"vesper\", \"ovest\" e poi \"sera\", \"calar del sole\", quindi \"nato di sera\" o \"vespa\", \"vespa\"); il gentilizio Vespasio (in latino \"Vespasius\"), che venne portato dalla madre di Vespasiano, Vespasia Polla, \u00e8 di origine oscure, sabine o etrusche.\nOnomastico.\nIl nome non ha santo patrono, quindi \u00e8 adespota. L'onomastico ricorre in questo caso il 1\u00ba novembre, festa di Ognissanti."}
{"id": "592655", "revid": "827882", "url": "https://it.wikipedia.org/wiki?curid=592655", "title": "Autobianchi Bianchina", "text": "La Bianchina \u00e8 un'autovettura prodotta dall'Autobianchi dal 1957 al 1969.\nStoria.\nConcepita come versione lussuosa della Fiat Nuova 500, della quale utilizzava l'autotelaio e la meccanica, la \"Bianchina\" fu presentata al pubblico il 16 settembre 1957 al Museo della Scienza e della Tecnica di Milano.\nInizialmente fu proposta nell'unica carrozzeria a 3 volumi, definita \"Trasformabile\", dotata di pinne posteriori, abbondanti cromature e tetto apribile in tela.\nNei primi mesi di vendita, le consegne furono addirittura superiori a quelle della pi\u00f9 economica, ma anche pi\u00f9 spartana \"Nuova 500\", nonostante il consistente divario del prezzo di listino pari a 565.000 lire, ovvero oltre il 15% di aumento rispetto al prezzo della \"Nuova 500\". Furono probabilmente decisivi la \"milanesit\u00e0\" del veicolo verso gli acquirenti meneghini, l'aura di auto lussuosa discendente dal marchio Bianchi, le migliori finiture e, soprattutto, la lunga rateizzazione in 30 mensilit\u00e0 proposta dalla SAVA.\nVisto il buon successo, l'Autobianchi decise d'ampliarne la gamma e migliorarne le caratteristiche. Nel 1959 la potenza del motore crebbe a 17\u00a0CV, mentre nel 1960 vennero lanciate le versioni cabriolet e \"Panoramica\".\nLa prima era una vera e propria vettura scoperta con capote in tela (la \"Trasformabile\" aveva un semplice ma ampio tetto apribile in tela e i montanti laterali fissi) e motore maggiorato (499\u00a0cm\u00b3 e 21\u00a0CV contro 479,5\u00a0cm\u00b3 e 17\u00a0CV); rispetto alla Trasformabile cambiava anche l'incernieramento delle portiere portato all'anteriore, mentre la seconda una giardinetta con motore a sogliola di 499\u00a0cm\u00b3 (22\u00a0CV) e passo allungato, derivata dalla \"Nuova 500 Giardiniera\" della Fiat.\nDallo stesso anno la \"Trasformabile\", che adottava il motore di cilindrata incrementata a 499\u00a0cm\u00b3 (18\u00a0CV) venne resa disponibile anche in versione \"Special\" con verniciatura bicolore e motore potenziato a 21\u00a0CV.\nNel 1962 la \"Trasformabile\" venne sostituita dalla versione denominata ufficialmente solo \"4 posti\" ( volgarmente denominata berlina dal pubblico, ma mai definita cos\u00ec dalla Autobianchi) , vale a dire una versione berlina con tetto chiuso e 4 posti. Il motore ed il telaio (a passo corto) erano i medesimi della \"Trasformabile\".\nA differenza delle altre versioni in listino (\"Panoramica\" e \"Cabriolet\"), disponibili in allestimento unico, la 4 posti poteva essere scelta in versione base (con motore da 18\u00a0CV) oppure \"Special\". Quest'ultima, meglio rifinita ed equipaggiata, era riconoscibile per la verniciatura bicolore (col tetto in tinta contrastante), le cornici cromate dei finestrini delle portiere ed il motore da 21\u00a0CV.\nLo stesso anno tutte le versioni adottarono un pianale scavato in corrispondenza della zona piedi dei passeggeri, per migliorare l'abitabilit\u00e0.\nNel 1965, oltre ad un lievissimo restyling (fregio anteriore, plancia ridisegnata con inserto in finto legno e qualche altro dettaglio degli interni rivisto), che interess\u00f2 tutte le versioni, le varianti \" 4 posti\" e \"Cabriolet\" adottarono il motore tipo \"F\", ottimizzato in varie componenti.\nNel 1969 le \"Bianchina\" uscirono di produzione, rimpiazzate dalla \"Giardiniera\".\nLe Bianchina prodotte.\nLe varianti della \"Bianchina\" prodotte sono state:\nLa produzione di entrambi i furgoncini fu parallela a quella della \"Panoramica\".\nL'elenco completo delle varianti prodotte dal 1957 al 1969 \u00e8:\nL'Autobianchi Giardiniera.\nContestualmente all'attivit\u00e0 di produzione della \"Bianchina Panoramica\", la Fiat, poco prima di diventare integralmente proprietaria della Casa di Desio trasfer\u00ec, nel 1966 all'Autobianchi la produzione della \"Fiat 500 Giardiniera\".\nLa \"Giardiniera\", venduta poi col nome di \"Autobianchi Giardiniera\" fu prodotta a Desio fino al 1977. Nonostante l'adozione del marchio \"Autobianchi\", era sostanzialmente identica all'originario modello Fiat da cui derivava.\nLa Bianchina nel cinema.\nUna \"Bianchina 4 posti\" di colore bianco fu scelta come autovettura del rag. Ugo Fantozzi nell'omonima serie di film.\nNon \u00e8 certo se la partecipazione, durata per tutto il ciclo della saga cinematografica dello \"sfortunato\" ragioniere (iniziata nel 1975 e conclusasi nel 1999), abbia giovato all'immagine dell'utilitaria di Desio.\nSe da un lato l'ha fatta conoscere alle generazioni successive, dall'altro le ha fatto assumere un'immagine \"ridicola\" che in origine il modello, pensato come versione snob della Fiat 500, non aveva.\n\u00c8 una Bianchina anche l'auto, capace di trasformarsi in razzo e sottomarino, dell'agente Lucy in \"Cattivissimo me 2\", film d'animazione del 2013."}
{"id": "592656", "revid": "580197", "url": "https://it.wikipedia.org/wiki?curid=592656", "title": "Osteosarcoma", "text": "L'osteosarcoma \u00e8 un tumore maligno primitivo dell'osso.\nClinica.\nLa cellula di partenza \u00e8 l'osteoblasto. Colpisce pi\u00f9 spesso soggetti di sesso maschile con due picchi di incidenza: tra i 10 e i 30 anni e negli anziani, le sedi pi\u00f9 frequenti sono le metafisi delle ossa lunghe, soprattutto attorno al ginocchio: il femore, specie in zona diafisaria distale e la metafisi prossimale della tibia, e l'omero prossimale. Si manifesta con dolore intenso, tumefazione, cute calda, spesso con evidente reticolo venoso. Ne esistono due variet\u00e0: quella centrale e quella periferica. La variet\u00e0 centrale a sua volta pu\u00f2 essere osteolitica (provoca la distruzione del tessuto osseo circostante e, all'esame radiografico, d\u00e0 un'immagine di osso \u2018scoppiato\u2019) o osteoblastica (determina la produzione di osso, spesso sotto forma di lamelle perpendicolari alla superficie dell'osso: all'esame ai raggi X pu\u00f2 risultare un'immagine a pettine o a raggi di sole). La variet\u00e0 periferica a sua volta si suddivide in parostale e periostea a seconda che il tessuto osseo maligno cresca superficialmente al periostio oppure tra il periostio e la corticale dell'osso interessato dalla neoplasia. Le variet\u00e0 centrali hanno un comportamento molto aggressivo in quanto crescono rapidamente e presentano una spiccata tendenza a dare metastasi ai polmoni e ad altri organi. Le variet\u00e0 periferiche sono invece generalmente meno aggressive.\nTerapia.\nNelle forme centrali la terapia si basa sulla combinazione di chirurgia e sulla somministrazione di combinazioni di farmaci antineoplastici ad alte dosi - polichemioterapia prima e dopo l'intervento chirurgico. A questi due approcci terapeutici si associa eventualmente la radioterapia qualora l'intervento chirurgico dovesse risultare intralesionale o contaminato. Nelle forme periferiche, data la minore aggressivit\u00e0 e tendenza alla disseminazione metastatica, in genere il trattamento mira unicamente ad una chirurgia a margini ampi o radicali."}
{"id": "592657", "revid": "767487", "url": "https://it.wikipedia.org/wiki?curid=592657", "title": "L'esperimento del dottor K.", "text": "L'esperimento del dottor K. (\"The Fly\") \u00e8 un film horror fantascientifico in CinemaScope del 1958. Diretto da Kurt Neumann, \u00e8 tratto dal racconto \"La mosca\" (\"The Fly\", 1957) di George Langelaan.\nIl film ebbe due seguiti, dando origine ad una trilogia cinematografica interpretata da Vincent Price, con \"La vendetta del dottor K.\" (\"Return of the Fly\", 1959) e \"La maledizione della mosca\" (\"Curse of the Fly\", 1965). La trilogia poi, ispir\u00f2 altri due remake, \"La mosca\" (\"The Fly\") nel 1986, diretto da David Cronenberg, e \"La mosca 2\" nel 1989, diretto da Chris Walas. La pellicola fu intitolata \"La mosca\" in tutto il mondo, tranne che in Italia: pare che, nonostante il film fosse ispirato da un racconto di George Langelaan, il tema dell'uomo-insetto ricordasse molto l'opera \"La metamorfosi\", di Franz Kafka, da cui l'idea del \"Dottor K.\"\nTrama.\nHelene Delambre, sconvolta, confessa al cognato Fran\u00e7ois, alla polizia e all'ispettore Charas di avere ucciso suo marito Andr\u00e9 schiacciandogli la testa e un braccio con una pressa idraulica. inizialmente, la donna sembra aver perso la ragione e non fornisce alcun motivo per il suo gesto. Tuttavia, il cognato nota un certo nervosismo nel comportamento di Helene alla presenza di una mosca, e dopo aver parlato con Philippe (il giovane figlio della coppia) le fa credere di aver trovato la mosca che ella cercava. La donna allora crolla, e racconta una storia che ha dell'inverosimile: Andr\u00e9 Delambre aveva realizzato un teletrasportatore, una macchina in grado di scomporre la materia trasferendola nello spazio per ricomporla altrove. Lo scienziato, dopo avere constatato che il congegno funzionava sugli oggetti, aveva deciso di sperimentarla su s\u00e9 stesso convinto che fosse possibile smaterializzare e teletrasportare con la stessa facilit\u00e0 anche i corpi umani. Mentre si era accinto ad entrare nell'abitacolo della macchina, l'uomo non aveva fatto caso a una mosca che era entrata con lui. L'esperimento si era trasformato in una tragedia: nella cabina di arrivo si erano materializzati un uomo con la testa e una zampa dell'insetto e un insetto con una minuscola testa e un braccio dell'uomo.\nDelambre, dopo aver celato l'aspetto mostruoso alla moglie nella vana speranza di trovare un rimedio, e aver chiesto alla moglie di cercare in casa una mosca particolare con una piccola testa bianca e una zampa bianca pi\u00f9 piccola, l'aveva scongiurata di ucciderlo per porre fine alla sua disperazione e distruggere il laboratorio, preoccupato che i risultati del suo esperimento potessero finire nelle mani sbagliate. La polizia non crede alla confessione di Helene e la incrimina per omicidio. Soltanto pi\u00f9 tardi Philippe riferisce allo zio Fran\u00e7ois di aver trovato la bizzarra mosca dalla testa bianca in giardino e quest'ultimo si precipita ad avvertire l'ispettore che, nonostante la riluttanza, decide di seguirli. Fatto rientrare il ragazzino, si accorgono di una flebile voce che invoca aiuto. Atterriti, scoprono la \"mosca uomo\" imprigionata senza scampo in una ragnatela con un ragno che sta per divorarla. Nel vano tentativo di salvare la mosca umana, Charas schiaccia con un sasso il ragno travolgendo anche la mosca. Dopo ci\u00f2, l'ispettore sconvolto comprende che il folle esperimento si \u00e8 compiuto davvero, ma ben sapendo che, morta la mosca, nessuno avrebbe mai creduto alla loro testimonianza, far\u00e0 concludere le indagini stabilendo che si \u00e8 trattato di un suicidio, scagionando cos\u00ec la donna.\nProduzione.\nSviluppo.\nIl produttore-direttore Kurt Neumann scopr\u00ec il racconto breve di George Langelaan leggendolo sulla rivista \"Playboy\". Lo mostr\u00f2 a Robert L. Lippert, capo della divisione riservata ai B-movie della 20th Century Fox, lo studio Regal Pictures. Il film sarebbe dovuto uscire per la Regal, ma invece alla fine fu distribuito nei cinema come una pellicola \"ufficiale\" della Fox.\nLippert assunse James Clavell per l'adattamento sul grande schermo del racconto di Langelaan. Come ricordato da Harry Spalding, il copione fu la \"migliore prima stesura che avesse mai visto\", e necessit\u00f2 soltanto alcune piccole modifiche di poco conto.\nL'adattamento rimase in gran parte fedele all'opera di Langelaan, tranne che per l'ambientazione della storia, spostata dalla Francia al Canada, e per il lieto fine al posto del pi\u00f9 cupo finale originale che includeva un suicidio.\nCasting.\nLippert tent\u00f2 di scritturare Michael Rennie e Rick Jason per il ruolo di Andr\u00e9 Delambre, prima di scegliere il misconosciuto David Hedison (accreditato come \"Al Hedison\" sullo schermo). Il costume da mosca di Hedison comprendeva una testa in gomma da 9 chili di peso, che fece dichiarare all'attore: \u00abCercare di recitare con quella addosso era come tentare di suonare il pianoforte con dei guantoni da pugilato\u00bb. Hedison non fu mai contento del trucco, ma il truccatore Ben Nye fu invece molto soddisfatto del risultato, scrivendo anni dopo che nonostante i molti altri film science-fiction ai quali lavor\u00f2, \"non riusc\u00ec mai pi\u00f9 a superarsi rispetto a quanto realizzato per \"L'esperimento del dottor K.\"\".\nAnni dopo, Vincent Price ricord\u00f2 che l'atmosfera sul set fu alquanto ilare durante le riprese: \u00abStavamo interpretando questo tipo di scena filosofica, e ogni volta che quella vocina [della mosca] diceva: \"\u00abAiuto! Aiuto!\u00bb\", scoppiavamo semplicemente a ridere. \u00c8 stato terribile. Ci sono volute circa 20 riprese per girare finalmente la scena\u00bb.\nRiprese.\nLe riprese durarono diciotto giorni in totale. Le fonti differiscono rispetto al budget del film, alcuni indicano $350,000, altri $325,000, ed altri ancora oltre $495,000. Lippert disse che il budget era di $480,000.\nDistribuzione.\nDistribuito dalla Twentieth Century Fox Film Corporation, il film venne presentato in prima a San Francisco il 16 luglio 1958. Il 29 agosto, ne venne fatta una presentazione anche sulla costa orientale, a New York.\nAccoglienza.\nIl film fu considerato un capolavoro dell'horror fantascientifico; sono state lodate in particolare la performance di Vincent Price e l'originalit\u00e0 della trama, nonch\u00e9 la macabra sequenza finale in cui appare una mosca con la testa d'uomo. \"L'esperimento del dottor K.\" detiene il 95% di recensioni positive, certificato \"fresh\", su Rotten Tomatoes, il che indica un grande successo di critica.\nCitazioni e omaggi.\nNella quarta puntata della 9\u00aa serie dei \"Simpson\", intitolata \"La Paura fa novanta VIII\", c'\u00e8 un omaggio a questo film. A essere trasformato in uomo/mosca \u00e8 Bart Simpson.\nUn'altra parodia-omaggio al film avviene nel film \"Le follie dell'imperatore\" della Disney: quando Kuzco si trova nella giungla, in una scena del film, nota una mosca che grida invano aiuto dopo che, intrappolata in una tela di ragno, sta per essere da questo divorata; chiaro riferimento al finale del noto film horror."}
{"id": "592658", "revid": "729019", "url": "https://it.wikipedia.org/wiki?curid=592658", "title": "Angiosarcoma", "text": "Langiosarcoma, o emoangiosarcoma, o emoangioendotelioma maligno \u00e8 un sottotipo di sarcoma e consiste in un tumore maligno dell'endotelio. L'angiosarcoma \u00e8 un termine generale che in realt\u00e0 comprende diverse patologie per cui in taluni studi si parla di angiosarcomi come \"famiglia\" di tumori endoteliali, comprendente il linfoangiosarcoma ed il glomangiosarcoma.\nSi tratta di una patologia alquanto rara: secondo statistiche degli Stati Uniti, gli angiosarcomi costituirebbero soltanto un 1% circa di tutti i sarcomi dei tessuti molli, con quota di circa 2-3 casi per milione di abitanti. Nel mondo, la percentuale \u00e8 pi\u00f9 o meno simile; si nota per\u00f2 un picco di incidenza di 2,5 casi ogni mille persone esposte professionalmente al cloruro di vinile.\nIpotesi su cause e fattori di rischio.\nCome gi\u00e0 anticipato nell'introduzione, si suppone che l'insorgenza dell'angiosarcoma possa essere fortemente favorita da significativa esposizione al cloruro di vinile monomero (in particolare, nella produzione del suo polimero PVC, del quale si sospetta un'inquietante pericolosit\u00e0 perch\u00e9 utilizzato nell'impiantistica idraulica civile e, insieme al polietilene, nel confezionamento alimentare), ma anche all'arsenico (attraverso l'uso in agricoltura ed il residuo in alimenti) o al radioattivo diossido di torio (contenuto nel Thorotrast, una volta usato in radiologia come mezzo di contrasto); anche le radiazioni sono considerate fattore altamente influente, se non come causa iniziale, almeno nell'accelerazione del male. Per questo motivo anche la radioterapia \u00e8 annoverata tra le possibili cause dell'insorgenza della malattia.\nIn alcuni casi si ritiene che l'angiosarcoma possa svilupparsi per precedenti interventi chirurgici di natura oncologica, ad esempio dopo mastectomia effettuata per altri generi di tumore, mentre per altri interventi non oncologici l'eventualit\u00e0 di una correlazione \u00e8 considerata ancora non del tutto provata (nel 2002 erano noti solo dodici casi dopo trapianto di rene).\nL'insorgenza di angiosarcoma come degenerazione di altre forme tumorali benigne dell'apparato vascolare \u00e8 considerata un'ulteriore eccezionalit\u00e0 nella gi\u00e0 rarefatta storia di questa patologia e se ne conoscono solo una ventina di casi.\nAzione ed effetti prognostici.\nL'angiosarcoma si forma in genere nei tessuti molli e nella pelle, ma vi sono casi di sviluppo nelle ossa, nel fegato, nella milza o anche nel cuore; per quanto oggetto di studio, non risultano ad oggi relazioni fra gli angiosarcomi ed altri tipi di tumore dei tessuti molli. In particolare, nel caso di affezione della mammella, non si ha nozione di eventuale relazione con il carcinoma mammario, per quanto siano noti diversi casi di errori diagnostici dovuti ad alcune similarit\u00e0 di effetti. Sebbene ulteriormente eccezionale, l'argiosarcoma pu\u00f2 colpire anche la mammella maschile.\nLa mortalit\u00e0 \u00e8 estremamente elevata: una tempestiva scoperta potrebbe scongiurare prognosi infauste, ma la natura stessa del tumore, che si rivela solo a stadi avanzati, \u00e8 quasi sempre di ostacolo al rapido riconoscimento del suo sviluppo, che in genere non \u00e8 accompagnato da sintomatologia significativa. Ad esempio, per le donne, l'angiosarcoma della mammella sfugge alla palpazione sino ad uno sviluppo ormai eccessivo ed anche negli esami di \"routine\" \u00e8 difficile distinguere tempestivamente le formazioni filamentose dalle simili formazioni innocue che vi si sviluppano ordinariamente.\nLo sviluppo della patologia e la sua diffusione nel corpo sono in genere molto rapidi.\nIl decorso della malattia comprende in genere vasti fenomeni emorragici, in particolare nella forma dell'emorragia interna, con frequenti ristagni.\nA causa del particolare tipo di danni provocati, il decorso \u00e8 in genere gravemente doloroso e deve essere accompagnato da opportuna terapia del dolore e da appropriati conforti psicologici: \u00e8 di grande importanza una costante presenza dei familiari.\nL'assistenza clinica \u00e8 nella maggior parte dei casi necessariamente ospedaliera per le possibili sovrapposizioni di complicanze e per una soddisfacente sedazione del dolore, rendendo sconsigliabile quella domiciliare nelle fasi acute.\nL'esito infausto pu\u00f2 dipendere da cedimento strutturale o funzionale di organi interni e, salvo compromissione cerebrale, le ultime fasi sono in genere percorse dal paziente in lucidit\u00e0. I danni ossei conducono spesso all'irreparabile immobilizzazione al principio della fase terminale, sebbene il trattamento antidolorifico (per lo pi\u00f9 morfina ed oppiacei) consenta spesso qualche minima mobilit\u00e0. Il farmaco pi\u00f9 usato \u00e8 il tramadolo, adeguato alle condizioni soggettive.\nLe cure e le ricerche.\nConsiderata la rarit\u00e0 di questa patologia, \u00e8 consigliabile che il paziente si rivolga in un centro ad alta specializzazione in Sarcoma, come ad esempio i centri IRCSS.\nLa cura dell'angiosarcoma si fonda principalmente sulla radioterapia e sulla chemioterapia. Si discute sull'opportunit\u00e0 della radioterapia, dato che l'irradiazione \u00e8 considerata un fattore favorente, se non proprio la causa della malattia, e che i risultati ottenuti potrebbero essere annullati dall'eventuale insorgenza di nuovi focolai.\nLa chemioterapia (i cui protocolli sono ovviamente da tarare caso per caso) \u00e8 in genere basata, nei casi pi\u00f9 comuni, su derivati dell'adriamicina (e con bifosfonati per contrastare l'osteolisi). La risposta alle terapie \u00e8 tuttavia bassa, anche a causa del peso degli effetti collaterali dei trattamenti, aggravati da frequente condizione anemica e trombocitopenica.\nLa chirurgia interviene nell'asportazione delle evidenze, potendo offrire risposte di qualche efficacia sempre nel limite della tempestivit\u00e0 di riconoscimento della patologia. Durante il decorso la chirurgia pu\u00f2 intervenire per la soluzione di ristagni (attraverso la rimozione dei depositi e l'allestimento di drenaggi) o altre complicanze, ad esempio di localizzazione intestinale.\nLo studio delle possibili azioni cliniche va approfondendosi sul versante del contrasto dell'angiogenesi e vi sono sperimentazioni in questo senso, anche per verificare eventuali vantaggi nell'impiego di talidomide.\nDifferenziazione delle variet\u00e0.\nLa distinzione fra le variet\u00e0 dipende principalmente dal tessuto originariamente attinto e nel quale avviene il primo sviluppo.\nAngiosarcoma della mammella.\nPur essendo il pi\u00f9 comune tra i sarcomi della mammella, \u00e8 una neoplasia rara, costituendo meno dell'1% dei carcinomi mammari. Origina dall'endotelio dei vasi sanguigni e pu\u00f2 essere primitivo o secondario a pregressa radioterapia mammaria (pi\u00f9 frequente). Tra il 6 e il 12% degli angiosarcomi mammari sono diagnosticati durante la gravidanza o immediatamente dopo, suggerendo un ruolo ormonale.\nLa diagnosi \u00e8 istologica, essendo la mammografia poco sensibile per questo sottotipo. Per tale ragione la presentazione clinica pi\u00f9 frequente \u00e8 quella di una massa palpabile, spesso &gt;4\u00a0cm.\nLa terapia \u00e8 eminentemente chirurgica, pi\u00f9 spesso mastectomia totale. Non c'\u00e8 indicazione alla biopsia del linfonodo sentinella n\u00e9 alla dissezione ascellare: la disseminazione per via ematica \u00e8 la regola. La radioterapia ha poche indicazioni. La chemioterapia si \u00e8 dimostrata migliorare la sopravvivenza nelle lesioni di alto grado e negli stadi metastatici."}
{"id": "592666", "revid": "767487", "url": "https://it.wikipedia.org/wiki?curid=592666", "title": "Clerks II", "text": "Clerks II \u00e8 un film del 2006 diretto da Kevin Smith, sequel della sua fortunata pellicola d'esordio \"Clerks - Commessi\", del 1994.\n\u00c8 stato presentato fuori concorso al 59\u00ba Festival di Cannes.\nTrama.\nBruciato il Quick Stop, il vecchio negozio in cui Randal e Dante lavoravano da una decina d'anni, i due ora si guadagnano lo stipendio da Mooby, un fast food gestito dalla bella Becky, che ha con Dante un'amicizia sempre in procinto di sbocciare in qualcosa di pi\u00f9 profondo; Dante sta per\u00f2 per sposarsi con Emma, con la quale ha in programma di trasferirsi a breve in Florida dopo le nozze. Assieme a Dante e Randall lavora il diciannovenne Elias, fissato coi Transformers e con \"Il Signore degli Anelli\", cosa che lo rende vittima degli insulti di Randall. A completare questo piccolo microcosmo, fuori dal negozio, come ai vecchi tempi del Quick Stop, vendono sostanze stupefacenti gli spacciatori Jay &amp; Silent Bob.\nQuella che dovrebbe essere l'ultima giornata di lavoro di Dante al Mooby, finisce col rivoluzionare le vite di ognuno di loro. Proprio Dante scopre che Becky aspetta un figlio da lui, concepito durante un fugace rapporto avuto qualche tempo prima. Inevitabili equivoci e incomprensioni portano alla rottura tra Emma e Dante, nonch\u00e9 all'arresto di quest'ultimo assieme a Randall, Jay, Silent Bob ed Elias. Durante la nottata in carcere, messi con le spalle al muro e costretti a riflettere sulle loro scialbe vite, i due amici hanno finalmente un chiarimento circa i loro sogni e le rispettive aspirazioni."}
{"id": "592669", "revid": "767487", "url": "https://it.wikipedia.org/wiki?curid=592669", "title": "Lola Darling", "text": "Lola Darling (\"She's Gotta Have It\") \u00e8 un film del 1986, scritto, diretto e interpretato da Spike Lee.\n\u00c8 considerato il vero lungometraggio d'esordio del regista statunitense, in quanto \"\" fu concepito come saggio di laurea.\nPresentato nella Quinzaine des R\u00e9alisateurs al 39\u00ba Festival di Cannes, ha vinto il \"Prix de la Jeunesse\" ed ha rivelato il talento di Spike Lee.\nIl personaggio di Mars Blackmon, interpretato dallo stesso regista, \u00e8 divenuto un'icona, grazie ai successivi spot diretti sempre da Lee.\nIl titolo originale del film, \"She's Gotta Have It\", fece parlare molto i critici afroamericani: il termine \"gotta\", infatti \u00e8 tipico dello slang degli afroamericani di Brooklyn. Il termine esatto \u00e8 \"She must have it\", o \"She's got to have it\". Inoltre il titolo originale ammicca al pubblico dei film erotici: \"have it\", deve averlo.\nDel film esistono due versioni: la versione originaria, della durata di novanta minuti, che si vide solo al Festival di Cannes, e quella rimontata, che dura ottantuno minuti.\nNel 2017 \u00e8 stata realizzata una serie televisiva basata sul film, creata e diretta dallo stesso Spike Lee.\nNel 2019 \u00e8 stato scelto per la conservazione nel National Film Registry della Biblioteca del Congresso degli Stati Uniti.\nTrama.\nLola Darling \u00e8 una giovane artista afroamericana che lavora nel campo della pubblicit\u00e0. Lola vive da sola, a Brooklyn, e ha delle relazioni sessuali e sentimentali con tre uomini.\nQuesti uomini sono molto diversi tra di loro: Jamie Overstreet ha trent'anni e si presenta come un uomo perbene, con frequenti tirate moralistiche. Dice continuamente a Lola che non pu\u00f2 avere pi\u00f9 relazioni amorose contemporaneamente, ma nello stesso momento lui ha un'altra donna.\nMars Blackmon \u00e8 un giovane disoccupato e immaturo. Tenta di andare a vivere con Lola, per essere mantenuto, pi\u00f9 che per amore. Lei, comunque, lo vizia e lo coccola.\nGreer Childs \u00e8 un modello di successo con il mito della bellezza. Greer \u00e8 un \"buppie\", ossia un \"black yuppie\", un giovane afroamericano con il mito della carriera e dell'affermazione, e fa un po' di confusione riguardo al colore della sua pelle. Chiama continuamente gli altri afroamericani \"negri\".\nNonostante abbia questi tre amanti, Lola non riesce a trovare tutto quello di cui ha bisogno. Per cercare di farla uscire da questa situazione, Greer la manda da uno psicoanalista, per curarla dal suo eccessivo bisogno di sesso. Lo psicoanalista dichiara che Lola \u00e8 perfettamente sana, allora Greer la ricatta, offrendole una vacanza con lui. Se rifiuta la lascer\u00e0.\nPer il compleanno di Nola, Jamie le regala alcune poesie, e organizza un balletto eseguito in un parco pubblico. La ballerina \u00e8 la sua amante, ma Jamie non osa dirlo. Lola entra in crisi, e cerca conforto nella sua amica Opal Gilstrap, che le consiglia di rinunciare ai tre uomini, e di provare un'esperienza lesbica con lei. Lola sembra tentata e incuriosita, ma alla fine rifiuta.\nIl giorno del Ringraziamento Lola invita i suoi tre amanti a casa sua. Dopo un'accesa discussione, in cui i tre cercano di dividersi equamente la vita di Nola, Jamie la pone di fronte a una scelta definitiva. Nola, dopo un rifiuto, decide di allontanare Mars e Greer. Il primo reagisce alla sua maniera, cercando ancora una volta di farla ridere e di giocare. Greer, invece, reagisce male. Alla fine quindi Lola sceglie Jamie, lo raggiunge e gli dice di amare soltanto lui. Contemporaneamente gli comunica di aver bisogno di un periodo di astinenza sessuale.\nProduzione.\nL'idea del film venne a Spike Lee dopo il fallimento di \"The Messenger\", storia di una famiglia interrazziale, dai risvolti autobiografici, che non si realizz\u00f2. Insieme all'amico Monty Ross, Lee cerc\u00f2 dei contributi tra gli amici, con la promessa che il denaro non sarebbe stato a fondo perduto, bens\u00ec un investimento. \u00abVolevo fare un film per cui io stesso avrei pagato sei milioni di dollari per andarlo a vedere. Per prima cosa mi venne in mente il titolo: \"She's Gotta Have It\". La gente si sarebbe chiesta: \"che cosa deve avere lei?\" E per scoprirlo sarebbe andata al cinema\u00bb.\nCome prima cosa, Lee chiese a una sua compagna di college di aiutarlo a stendere un questionario da sottoporre alle sue amiche. Il questionario conteneva domande sulla sessualit\u00e0 femminile. Ottenute le risposte, Lee inizi\u00f2 a organizzare il film. Il budget era di 165.000 dollari, 4.000 provenienti dalla nonna materna di Lee, Zimmie Shelton.\nIl film fu distribuito dalla Island Pictures, che per\u00f2 aveva posto come condizione il taglio di tre scene. Per due di queste, incluso il finale nel quale Nola dichiara a Opal che non avrebbe rinunciato mai ai maschi neri, Lee accett\u00f2 senza problemi. Per la terza scena, quella dello stupro subito da Nola, Lee fu irremovibile, e a quel punto la Island dovette cedere e ritirare la richiesta. Comunque Spike Lee ha dichiarato nella sua autobiografia che oggi girerebbe diversamente quella scena: \u00abDi tutti i miei film, la scena dello stupro in N\"ola Darling\" \u00e8 sicuramente la prima che farei diversamente. Non sono riuscito a mostrare cosa sia la violenza sessuale. Ero troppo immaturo\u00bb.\nPrima dell'uscita del film, si doveva superare l'ostacolo della MPAA, l'organo della censura statunitense. La MPAA si impunt\u00f2 soprattutto sulle scene di sesso, in particolare la lunga scena di sesso tra Lola e Greer. Per questa scena pare che in un breve fotogramma si vedesse un pene. Comunque Barry Brown, che nel film \u00e8 accreditato come tecnico del suono, ma che ha dato anche una mano a Lee al montaggio, ha affermato che in nessuna inquadratura si vedeva un pene. Senza l'autorizzazione della MPAA il film rischiava di uscire nelle sale statunitensi con una \"X\", cio\u00e8 il divieto assoluto ai minori, data per la maggior parte a film pornografici. Dato che la MPAA tentennava, il film usc\u00ec senza aver ottenuto formalmente una classificazione dalla censura. Sulla locandina, per\u00f2, fu scritto che il film era \"R-Rated\", vale a dire il divieto ai minori di 17 anni non accompagnati. Questo provoc\u00f2 la reazione della MPAA, che minacci\u00f2 di querelare la Island Pictures per violazione del copyright, se non avessero tagliato met\u00e0 della scena di sesso. Lee quindi telefon\u00f2 a Barry Brown, per tagliare la scena. Il film era gi\u00e0 stato proiettato due volte senza tagli, quindi Lee e Brown tagliarono la scena direttamente in sala proiezione. Alla fine il film ebbe la \"R\".\nCast.\nPer la parte di Nola, Lee aveva subito pensato a Tracy Camilla Johns, che aveva conosciuto quando l'attrice aveva risposto a un suo annuncio sulla rivista \"Backstage\".\nPer il ruolo di Jamie, Lee scrittur\u00f2 Tommy Redmond Hicks, che aveva interpretato il saggio di laurea di Lee, \"\", girato nel 1983.\nPer quanto riguarda Greer, Lee scrisse il ruolo quando incontr\u00f2 John Canada Terrel: \u00abIl personaggio si basava sostanzialmente su John. Lui era proprio come Greer. In breve uno stronzetto\u00bb, sostenne il regista.\nIl ruolo di Mars fu interpretato dal regista, dopo aver preso in considerazione per un attimo Giancarlo Esposito, gi\u00e0 previsto nel cast dell'irrealizzato \"The Messenger\". Esposito lavorer\u00e0 in seguito con Spike Lee, in film come \"Aule turbolente\" e \"Fa' la cosa giusta\". Lee scelse il ruolo di Mars anche perch\u00e9 esso era autobiografico, infatti Mars adora il basket, la musica, la moda hip hop ed \u00e8 fortemente politicizzato. Mars divenne in seguito il protagonista di una serie di spot pubblicitari, diretti da Spike Lee per la Nike, alcuni dei quali interpretati da Michael Jordan\nPer ridurre i costi, Lee offr\u00ec alcuni ruoli ad amici e parenti: alla sorella Joie diede la parte della migliore amica di Nola, Clorinda. Il padre, Bill, interpret\u00f2 il ruolo del padre di Lola e compose la colonna sonora.\nRiprese.\nLe riprese del film iniziarono 5 luglio 1985, e durarono appena 12 giorni. Le location furono Brooklyn e New York.\nLe fotografie che si vedono all'inizio del film furono scattate da David Lee, fratello di Spike. L'idea di inserire le fotografie nel film venne al regista dopo aver visto \"Koyaanisqatsi\", diretto da Godfrey Reggio nel 1983. Lee rimase molto colpito dal modo in cui il film raccontava una storia senza dialoghi, e decise di aprire il suo film con le fotografie scattate dal fratello.\nAccoglienza.\n\"Lola Darling\" usc\u00ec negli Stati Uniti il 15 agosto 1986. Incass\u00f2 7.137.502 $, nei soli Stati Uniti.\nIl pubblico afroamericano, soprattutto quello femminile, reag\u00ec con entusiasmo, poich\u00e9 il film parlava delle loro vite, in maniera diversa dagli stereotipi hollywoodiani. Va ricordato che, fino a quel momento, un film statunitense che narrava di una donna afroamericana indipendente e forte si era visto solo nel genere blaxploitation e ne \"Il colore viola\", diretto da Steven Spielberg nel 1985, dove la protagonista \u00e8 una donna afroamericana, interpretata da Whoopi Goldberg.\nCritiche.\nI critici cinematografici accolsero il film con alcune riserve. Il \"New York Times\" critic\u00f2 l'effetto visivo, ma per la trama ebbe parole di lode: \u00abEscludendo che non \u00e8 stata data la giusta attenzione agli aspetti visivi, la vicenda ha qualcosa di classico\u00bb. Inoltre defin\u00ec Spike Lee \u00abil Woody Allen nero\u00bb.\nIl \"Washington Post\" sostenne invece che \"Lola Darling\" era un buon film, ma inadatto al circuito commerciale.\nAltri critici accusarono Lee di aver proposto un personaggio femminile superficiale. Ma il regista rispose cos\u00ec: \u00ab\"Lola Darling\" non avrebbe mai potuto rappresentare tutte le donne afroamericane. Era solo un individuo, una donna in particolare\u00bb.\nL'unica scena a colori del film, quella in cui Jamie porta Lola al parco e le mostra un balletto organizzato apposta per lei, fu molto criticata. I critici non giudicarono la fotografia all'altezza del resto del film.\nIl regista rimase sorpreso quando, la sera della prima, proiett\u00f2 il film presso l'Universit\u00e0 di New York e tutti risero. \u00abLa cosa mi spiazz\u00f2 molto, perch\u00e9 non credevo di aver fatto un film per cui la gente dovesse ridere cos\u00ec tanto\u00bb.\nIspirazioni.\nLee decise di girare il film in bianco e nero (tranne la breve sequenza del balletto) dopo aver visto pi\u00f9 volte \"Toro scatenato\", diretto da Martin Scorsese nel 1980. L'idea fu del direttore della fotografia Ernest Dickerson.\nTra le ispirazioni avute per il film Lee ha dichiarato anche \"Fino all'ultimo respiro\", diretto da Jean-Luc Godard nel 1959, \"Stranger than Paradise\", diretto da Jim Jarmusch nel 1980 e soprattutto \"Rashomon\", diretto da Akira Kurosawa nel 1950, per i personaggi che si rivolgono direttamente alla macchina da presa ed esprimono le proprie opinioni e il loro punto di vista su Nola."}
{"id": "592671", "revid": "122236192", "url": "https://it.wikipedia.org/wiki?curid=592671", "title": "Autobianchi Stellina", "text": "La Autobianchi Stellina \u00e8 un'autovettura spider a motore e trazione posteriore prodotta dalla Autobianchi, dal 1963 al 1965.\nStoria.\nLa Stellina fu la prima autovettura italiana di serie costruita in vetroresina. I suoi pregi pi\u00f9 evidenti furono l'inattacabilit\u00e0 dalla ruggine (data l\u2019assenza di zincatura o altri metodi di prevenzione, le autovetture erano spesso soggette a corrosione), il peso leggero e la facilit\u00e0 di costruzione (data anche la derivazione da un esemplare economico e popolare come la Fiat 600).\nIl telaio era del tipo cosiddetto \"scatolato\" in acciaio, con i pezzi di vetroresina applicati alle varie guide. Il primo difetto era, paradossalmente, la difficolt\u00e0 nel riparare l'autovettura, vista la presenza di una rete di riparazioni non organizzatissima, ma comunque (l\u00ec dove fu venduta la vettura) rifornita dei macchinari necessari. C'era anche una forte diffidenza degli italiani verso la plastica. Con queste premesse, parecchi sconsigliarono l'acquisto di un'auto che aveva un valore comunque grandioso, dal punto di vista stilistico ed anche meccanico, dato che esplorava una filosofia nuova in campo automobilistico, ma che, come le grandi rivoluzioni, verr\u00e0 capita solo tempo dopo. Il prezzo era poi proibitivo, tanto da indirizzare il marketing verso un target tipicamente femminile, quello di signore ricche e facoltose. Infatti la vetroresina non ebbe successo fra gli uomini italiani, che si aspettavano di pi\u00f9 da una autovettura che costava ben 993.000 lire (prezzo riferito alla Stellina 800).\nLa produzione era comunque standardizzata come in tutte le spider dell'epoca: tetto in tela (non presente l'HardTop; sebbene alcuni prototipi siano stati effettivamente messi in commercio) con lunotto in plastica, colori lucidi contrastanti con l'interno, interni curati in finta pelle (skai per l'esattezza), di colore marrone o nero (disponibile solo sul rosso; altri colori non erano disponibili neanche a richiesta). Tra i (pochi) optional: radio, pneumatici a fascia (fianco) bianca, portapacchi in tubi cromati (alcuni, di produzione artigianale, con staffe di decoro in legno), marmitta Abarth (quest'ultimo non ufficiale, ma quasi sempre offerto data la fama, e anche data la conformazione sportiveggiante della vettura), ruote Borrani a raggi (ufficiali; altri tipi di ruote in lega, e cio\u00e8 tutte quelle costruite per la Fiat 600, erano ordinabili). La prima serie fu prodotta in 343 esemplari. Per prima serie s'intendono i primi esemplari (comunque la maggior parte, dato il minimo, ma numeroso, rispetto alla produzione numerica, successo iniziale) che avevano la meccanica completamente derivata dalla 600D, quindi con motore da 767 cm3.\nDopo due anni, visto il calo delle vendite, si pens\u00f2 che lo scarso successo fosse dovuto alla scarsa potenza (per il tipo di vettura) dovuta ai 29 cavalli (norme CUNA). Allora l'Autobianchi cerc\u00f2 di adeguare la Stellina, presentando quella che ufficiosamente sarebbe la seconda serie, in quanto non avrebbe soppiantato la produzione della \"750\", e fu prodotta in circa 200 esemplari: la \"Stellina 800\". Come ci suggerisce il nome, la modifica stava nell'elaborazione del motore, con un incremento lieve della cilindrata a 792\u00a0cm\u00b3. Comunque l'800\u00a0cm\u00b3 aument\u00f2 la potenza della vettura ad appena 31,5 cv (sempre CUNA, quindi misure ottimistiche). Non molto se considerato che, in casa Fiat, la concorrenza interna (sia per tipologia di vettura, anche se non cos\u00ec rivoluzionaria dal punto di vista costruttivo, per cilindrata e per derivazione \"popolare\") si stava avvicinando con la Fiat 850 Spider (49 cv Din), marchiata Fiat e prodotta dalla Bertone (dunque favorita dal marchio, dato che la FIAT favoriva le vetture con il proprio marchio).\nNota tecnica.\nNonostante le modifiche, la \"Stellina\" e la \"Stellina 800\" erano identiche. Avevano anche il motore marchiato comunque \"100D.000\", dato la mancanza di dati ufficiali sul motore da 800\u00a0cm\u00b3, di cui non si sa il tipo; cio\u00e8 quindi come il precedente e, dunque, quello della 600D; tuttavia l'aumento di cilindrata sta nell'alesaggio a 63mm. Il motore guadagn\u00f2 soprattutto potenza ai basso-medi regimi, aumentando la velocit\u00e0 massima, data la leggerezza della carrozzeria, di 10 km/h (125). Il telaio, data l'appartenenza del marchio alla Fiat, era marchiato esattamente come il Fiat 100 (ovvero quello della 600), con in aggiunta la 'B' di Bianchi. A titolo di curiosit\u00e0, anche la Bianchina, che proveniva dal progetto 110 (quello dalle Fiat 500), adottava la stessa logica di marchiatura, ovvero aggiungendo la B, avendo 110B. Quindi con l'avvento della Fiat 500D, si ha il 110DB, con conseguente confusione col suddetto 100DB. Comunque nello stesso periodo fu introdotta la Stellina 800, con il telaio marchiato 100DB/1 per non creare confusione.\nProduzione.\nLa \"Stellina\", nelle due versioni, fu prodotta in soli 502 esemplari, dei quali 350 immatricolati in Italia e i restanti esportati."}
{"id": "592672", "revid": "767487", "url": "https://it.wikipedia.org/wiki?curid=592672", "title": "I maghi del terrore", "text": "I maghi del terrore (\"The Raven\") \u00e8 un film del 1963 diretto da Roger Corman.\nIl regista, dopo aver realizzato tanti film del brivido, ne smonta qui i meccanismi irridendoli con esiti spassosi. La sceneggiatura, tratta dall'omonimo poema di Edgar Allan Poe, \u00e8 stata scritta da Richard Matheson.\nTrama.\nNell'Inghilterra del XV secolo, il mago Erasmo Craven \u00e8 affranto da pi\u00f9 di due anni per la perdita della moglie Lenora, mentre la figlia Estella cerca di distoglierlo dal lutto. Durante una notte un corvo bussa col becco pi\u00f9 volte alla finestra; il mago lo fa entrare, e dopo un breve dialogo viene a sapere che il corvo altri non \u00e8 che un suo collega, il dottor Bedlo, che era stato cos\u00ec trasformato dal perfido Dottor Scarabus, nel corso di una sfida magica truccata.\nI due scendono nello studio sotterraneo utilizzato trent'anni prima dal defunto padre di Craven per preparare una pozione che possa riportare Bedlo al suo aspetto originario. Quando Bedlo riprende le fattezze umane, lui e Craven decidono di recarsi da Scarabus, Bedlo per vendicarsi e Craven per rintracciare il fantasma di sua moglie, che Bedlo afferma di aver visto la sera stessa al castello di Scarabus.\nDopo aver evitato gli attacchi con una scure da parte del cocchiere di Craven, anche lui manipolato da Scarabus, i due partono verso il castello, accompagnati da Estella e dal giovane figlio di Bedlo, Rexford, che guida la carrozza.\nAl castello, Scarabus accoglie gli ospiti con una falsa cordialit\u00e0, e Bedlo viene apparentemente ucciso mentre sta cercando di fomentare una tormenta in un ultimo atto di sfida contro la sua nemesi. Durante la notte Rexford rintraccia suo padre, vivo, mentre cerca di nascondersi all'interno del castello. Craven, nel frattempo, riceve la visita di Lenora, che si rivela anche lei in carne e ossa, avendo inscenato due anni prima la morte per poter fuggire con Scarabus.\nMentre Craven, Estella, Rexford e Bedlo cercano di scappare dal castello, Scarabus li ferma, per poi incatenarli. Bedlo, terrorizzato, fugge trasformato nuovamente in un corvo, dopo aver convinto Scarabus a ritrasformarlo in volatile per evitare la tortura. Mentre Craven sta valutando se far torturare la figlia o rivelare a Scarabus i segreti della propria \"mano magica\", Bedlo, in volo, rientra nel castello, libera Rexford, e poi i due vanno in aiuto di Craven.\nCraven e Scarabus si ritrovano seduti uno di fronte all'altro per sfidarsi in un duello magico. Dopo una lunga serie di beffe ed elusioni, Craven riesce a sconfiggere Scarabus e fugge con i suoi amici dopo aver respinto Lenora, che cerca di riconciliarsi con lui, affermando di essere stata vittima di un sortilegio. Il castello crolla su Scarabus e la sua compagna, che riescono comunque a sopravvivere, anche se Scarabus \u00e8 stato privato dei suoi poteri.\nRexford ed Estella si ritirano da soli, mentre Bedlo cerca di convincere Craven a riportarlo ancora una volta alle sembianze umane. Craven gli dice di chiudere il becco, per poi recitare in chiusura la famosa strofa della poesia di Edgar Allan Poe: \"Disse il corvo - mai pi\u00f9\"."}
{"id": "592673", "revid": "1905965", "url": "https://it.wikipedia.org/wiki?curid=592673", "title": "Attacco alla Tantive IV", "text": ""}
{"id": "592675", "revid": "767487", "url": "https://it.wikipedia.org/wiki?curid=592675", "title": "Mancia competente", "text": "Mancia competente (\"Trouble in Paradise\") \u00e8 un film del 1932 diretto da Ernst Lubitsch.\nTratto dalla commedia \"A Becsuletes Megtalalo\" di Alad\u00e1r L\u00e1szl\u00f3, adattata in inglese come \"The Honest Finder\", \u00e8 considerato uno dei massimi esempi del genere della commedia sofisticata.\nTrama.\nGaston Monescu, un famoso ladro, incontra, innamorandosene, Lily Vautier, anch'essa ladra di professione. Per derubare la bella e ricchissima Mariette Colet, Gaston s'introduce nella sua casa con la scusa di restituire una borsa a lei rubata, in cambio di una consistente ricompensa. Cos\u00ec Gaston, sotto il falso nome di Monsieur Lavalle, e Lily, ormai sua moglie, riescono a farsi assumere come segretari della signora, con l'intenzione di rapinarla. Ma i loro piani non vanno come dovrebbero, per colpa anche di un pizzico d'amore.\nProduzione.\nIl film fu prodotto dalla Paramount Pictures.\nDistribuzione.\nIl copyright del film, richiesto dalla Paramount Publix Corp., fu registrato il 24 ottobre 1932 con il numero LP3359.\nDistribuito dalla Paramount Pictures, il film usc\u00ec nelle sale cinematografiche statunitensi il 21 ottobre 1932.\nRiconoscimenti.\nNel 1932 \u00e8 stato indicato tra i migliori dieci film dell'anno dal National Board of Review of Motion Pictures.\nNel 1991 \u00e8 stato scelto per la conservazione nel National Film Registry della Biblioteca del Congresso degli Stati Uniti."}
{"id": "592676", "revid": "35948", "url": "https://it.wikipedia.org/wiki?curid=592676", "title": "Fran\u00e7ois-Marie Voltaire", "text": ""}
{"id": "592679", "revid": "125883249", "url": "https://it.wikipedia.org/wiki?curid=592679", "title": "Marty, vita di un timido", "text": "Marty, vita di un timido (\"Marty\") \u00e8 un film del 1955, diretto da Delbert Mann, vincitore del Premio Oscar come miglior film e della Palma d'oro all'8\u00ba Festival di Cannes.\nTrama.\nUna vita da timido.\nNew York, anni cinquanta, Marty Piletti \u00e8 un italo-americano di famiglia abruzzese, che lavora in una macelleria nel Bronx e vive ancora in casa con la madre. I componenti della numerosa famiglia Piletti sono tutti sposati e la signora Teresa, vedova da quando Marty era ancora adolescente, \u00e8 rimasta da sola nella sua casa con l'unico figlio ancora celibe. Marty \u00e8 conosciuto in tutto il quartiere come un bravo ragazzo, educato, generoso e disponibile con tutti, ma che vive con crescente preoccupazione il suo stato di scapolo. Due clienti della sua macelleria, che hanno saputo del recente matrimonio di un suo fratello, insistono perch\u00e9 Marty prenda moglie.\nMarty ha un carattere timido, ha cercato molte volte l'approccio con le ragazze, ma, pur essendo simpatico, la sua stazza pesante gli ha precluso successi (lui stesso afferma di non essere piacevole agli occhi delle ragazze). Il suo giro di amici \u00e8 poco attivo, fa sempre le stesse cose, raramente pu\u00f2 proporre qualcosa di interessante. In particolare Angelo, il miglior amico di Marty, \u00e8 un tipo estremamente indeciso e svogliato, che alterna momenti in cui insiste per andare in giro per trovare nuove amicizie femminili ad altri in cui si dimostra oltremodo pigro. A 34 anni appena compiuti, Marty si \u00e8 ormai quasi rassegnato al celibato, nonostante molti, compresa la madre, lo spingano a farsi una famiglia.\nIntanto il cugino Tommy e la moglie Virginia, che vivevano assieme al figlioletto con la madre di lui, Caterina (vedova come la sorella), sono esasperati dalla difficile convivenza con la suocera: in particolare i rapporti della nuora con la madre del marito sono pessimi. La situazione insostenibile costringe la coppia a chiedere alla \"zia Teresa\" se pu\u00f2 trasferirsi a vivere con lei e Marty. La vedova Piletti accetta, e cos\u00ec quando anche Marty, chiamato a casa dalla madre, d\u00e0 il suo assenso, la donna pu\u00f2 trasferirsi da loro.\nL'incontro con Clara.\nMarty, che nel frattempo ha ricevuto dal suo capo l'offerta di rilevare la macelleria, decide di chiamare una ragazza che lui e Angelo avevano conosciuto tempo addietro, per rivedersi: il rifiuto di lei lo fa precipitare ancora di pi\u00f9 nello scoramento. A cena la madre, che spera nel matrimonio del figlio, gli propone di andare a ballare al \"Polvere di stelle\" (come consigliatole da Virginia): Marty prende male la risposta poi, per non ferire la madre, decide di recarsi alla sala da ballo in compagnia di Angelo.\nCos\u00ec quel sabato sera, Angelo e Marty vanno al \"Polvere di stelle\": mentre l'amico ottiene un ballo, Marty viene avvicinato da un uomo che gli propone, per 5 dollari, di fare compagnia a Clara, una ragazza con cui gli avevano procurato un appuntamento \"alla cieca\", ma che adesso egli vuole scaricare. Marty rifiuta, ma poco dopo avvicina la ragazza che, piangente per il trattamento ricevuto, sta per andarsene dal locale. Marty stringe cos\u00ec amicizia con Clara, una ventinovenne insegnante di scuola, non molto attraente, con la quale va per\u00f2 molto d'accordo. I due passano una splendida sera insieme, parlando e raccontandosi delle loro vite. Poi Marty porta la ragazza a casa, e qui le confessa di essere attratto da lei: Clara \u00e8 esitante, ma non respinge Marty (pur rifiutandosi di baciarlo) e si trova molto a suo agio con lui.\nMentre i due parlano, entra in casa Teresa, che era andata dalla sorella per preparare il trasferimento: i tre discorrono brevemente, poi Marty e Clara se ne vanno poich\u00e9 lei deve tornare a casa, vista l'ora tarda. Mentre i due si recano a prendere l'autobus, Marty incontra Angelo, che lo tratta male per averlo abbandonato al \"Polvere di stelle\", e due suoi amici in macchina che, avendo rimorchiato tre ragazze, gli propongono di andare con lui (lasciando Clara), ricevendo un rifiuto. Marty, felicissimo per la serata trascorsa, lascia Clara sotto casa, con la promessa di richiamarla l'indomani per passare la domenica sera insieme.\nLe difficolt\u00e0.\nQuella sera stessa Teresa ha una lunga conversazione con la sorella Caterina: quest'ultima, vedova e di indole pessimista, convince la sorella di quanto sia terribile per una madre l'esperienza di vedere tutti i figli che si sposano e che vanno a vivere con la loro famiglia. Colpita dalle parole della sorella, Teresa cambia completamente idea sull'eventuale matrimonio di Marty: la paura di non avere pi\u00f9 qualcuno a cui badare e di non poter pi\u00f9 curare la casa dei figli la convincono che il matrimonio del suo ultimo figlio potrebbe causarle grande infelicit\u00e0. Dopo aver conosciuto Clara e aver constatato la felicit\u00e0 di Marty per la splendida serata trascorsa con la ragazza, Teresa comincia a preoccuparsi.\nLa domenica mattina, Tommy e la moglie portano Caterina in casa della sorella: l'ennesimo litigio della sera prima porta tensione tra i due sposi, e a farne le spese c'\u00e8 il povero Marty. Il cugino non solo non lo considera quando viene interpellato su delle questioni economiche relative all'eventuale acquisto (verso cui la stessa Clara lo aveva spinto) della macelleria da parte di Marty, ma lo sconsiglia di prendere moglie (pur non essendo a conoscenza della storia di Clara, ma solo esasperato dal litigio con Virginia).\nMentre la messa sta per iniziare, fuori dalla chiesa Marty e la madre iniziano a parlare di Clara: Teresa fa di tutto per distogliere il figlio dal continuare la storia, insistendo soprattutto sull'aspetto fisico di Clara, sul fatto che ha mentito sulla sua et\u00e0 e che non \u00e8 italiana. Quando Marty le dice che Clara \u00e8 anche laureata, la madre insinua che ella sia di facili costumi: \"Tra l'universit\u00e0 e il marciapiede ci corre poco\". Marty, contrariato, si reca nel bar dove \u00e8 solito passare il tempo libero; poco dopo, tornato a casa, gli amici passano a chiamarlo e cercano di convincerlo a passare la serata con loro e non con Clara, definendola, secondo le parole di Angelo, una \"racchia\". Marty non chiama Clara all'ora stabilita e si reca con gli amici al solito bar, senza idee su come passare la serata.\nIl lieto fine.\nMentre gli amici discutono in modo inconcludente, Marty, esasperato dalla situazione, e non volendo perdere tempo con i suoi amici mentre c'\u00e8 una ragazza che aspetta solo la sua telefonata, chiama Clara, rinfacciando ironicamente ad Angelo, stupito, di non essere ancora sposato:\nPremi e riconoscimenti.\nNel 1994 \u00e8 stato scelto per la conservazione nel National Film Registry della Biblioteca del Congresso degli Stati Uniti.\nAccoglienza.\nDopo l'uscita le recensioni del film furono largamente positive, tra cui quelle di Ronald Holloway (\"Variety\") e di \"Time\". Louella Parsons grad\u00ec il film ma espresse dei dubbi sulle sue candidature all'Oscar. A fronte di un budget di 343.000 dollari, la pellicola al botteghino ottenne un notevole risultato incassando 3.000.000 di dollari nei soli Stati Uniti.\nCuriosit\u00e0.\nLa pellicola ha ispirato un albo di \"Dylan Dog\" (personaggio a fumetti ideato da Tiziano Sclavi ed edito dalla Sergio Bonelli Editore), esattamente il numero 244 della serie regolare, intitolato, appunto, \"Marty\". Sempre in un albo di Dylan Dog, intitolato \"I delitti della mantide\" e numero 71 della serie, uno dei personaggi citati si chiama proprio Marty Piletti, uno scapolo timido e solo che vive con madre e zia. La RAI mise inoltre in onda una pi\u00e8ce teatrale, dove il ruolo del protagonista era interpretato da Renzo Palmer."}
{"id": "592680", "revid": "123172295", "url": "https://it.wikipedia.org/wiki?curid=592680", "title": "Madrano", "text": "Madrano \u00e8 una frazione del comune di Pergine Valsugana in provincia di Trento, posta a 550 m sul livello del mare.\nIl paese \u00e8 collocato tra alcuni piccoli laghi: l'omonimo lago di Madrano, il lago di Canzolino e la torbiera del lago Pudro.\nLa frazione \u00e8 abbastanza antica e vi si trovano alcuni edifici databili al XVI secolo."}
{"id": "592684", "revid": "228587", "url": "https://it.wikipedia.org/wiki?curid=592684", "title": "H7", "text": ""}
{"id": "592689", "revid": "599013", "url": "https://it.wikipedia.org/wiki?curid=592689", "title": "H9", "text": ""}
{"id": "592691", "revid": "599013", "url": "https://it.wikipedia.org/wiki?curid=592691", "title": "Frombola", "text": "La frombola o \"funda\" \u00e8 un tipo di arma da lancio molto antica: \u00e8 una fionda composta da una sacca contenente il proiettile (di sasso, pietra o piombo) con due lacci, uno dei quali termina con un cappio.\nIl proiettile si mette nella sacca e si fa ruotare la frombola: la forza centrifuga sprigionata dal moto fornisce velocit\u00e0 al proiettile, che vola nell'aria quando si lascia l'altro laccio.\nStoria.\nL'origine della frombola \u00e8 sconosciuta e probabilmente apparve contemporaneamente in aree diverse. L'utilizzo della frombola risale all'antichit\u00e0 (Sumeri, Assiri, Egizi) e l'esempio pi\u00f9 famoso \u00e8 quello del combattimento biblico tra Davide e Golia.\nGli antichi eserciti pi\u00f9 organizzati comprendevano reparti di frombolieri, i fanti leggeri specializzati nell'uso della frombola. Nel Mar Mediterraneo si specializzarono come frombolieri i Rodii e soprattutto gli abitanti delle Isole Baleari, i quali iniziarono ad essere utilizzati come mercenari dai siracusani e dai cartaginesi.\nLa frombola venne anche usata dai fanti romani, come testimoniano anche le raffigurazioni della colonna Traiana. Durante l'Impero romano la \"funda\" venne anche perfezionata con la frombola a palo (\"fustibalus\"). La fionda, almeno dall'alto impero (ma occasionalmente sin dalle guerre sociali), divenne parte dell'armamento di buona parte della fanteria legionaria, soprattutto come arma da impiegarsi negli assedi e nelle scaramucce a distanza (o come copertura, ad esempio, durante il forzamento di un fiume).\nProiettili.\nCome proiettili venivano usati sassi e pietre, che erano sempre disponibili - anche sui campi di battaglia. Tuttavia un'evoluzione significativa fu l'introduzione delle \"ghiande-missili\" in piombo o terracotta, che permettevano una maggiore perforazione, una maggiore precisione e una maggiore cadenza di tiro.\nQuesti proiettili solitamente riportavano un'incisione o un rilievo per fusione con diciture che andavano dall'insulto al nemico, al nome del fromboliere o dell'artigiano, alla richiesta di benedizione da parte di qualche divinit\u00e0 per guidare il proiettile. In epoca repubblicana romana i proiettili vennero prodotti in serie e vi era impresso un fulmine che faceva allusione alla folgore di Giove. Presso una fortezza caledonica espugnata sotto l'impero di Antonino il Pio a nord del vallo Adriano sono stati trovati numerosi proiettili in piombo forati, che una volta lanciati sprigionavano un sinistro fischio, con un effetto psicologico sul nemico.\nGittata e potenza.\nNon si sa con certezza a che distanza potesse arrivare una frombola, ma secondo alcune supposizioni, tale arma permetteva di lanciare il proiettile fino ad un massimo di 400 metri di distanza. Un proiettile lanciato da una frombola era in grado di perforare un elmo e l'unica vera protezione contro un fromboliere era lo scudo in bronzo o in legno."}
{"id": "592695", "revid": "767487", "url": "https://it.wikipedia.org/wiki?curid=592695", "title": "Anatomia di un rapimento", "text": " \u00e8 un film del 1963, diretto da Akira Kurosawa. Il regista, al suo 23\u00b0 lungometraggio d\u00e0 un'ulteriore prova della sua riconosciuta versatilit\u00e0 nell'affrontare i generi pi\u00f9 diversi, cimentandosi col noir per la terza volta dopo \"Cane randagio\" (1949) e \"I cattivi dormono in pace\" (1960).\nTrama.\nKingo Gondo, un ricco imprenditore di Yokohama, dopo aver preso in prestito un'ingente somma \u00e8 in procinto di compiere il passo pi\u00f9 importante della propria carriera: acquisire il controllo dell'importante fabbrica di scarpe in cui lavora da sempre estromettendo il resto del consiglio di amministrazione, a lui apertamente ostile. Ma una chiamata al telefono interrompe i suoi progetti: una voce gli comunica che suo figlio Jun \u00e8 stato rapito e che, se vuole rivederlo vivo, dovr\u00e0 pagare un riscatto pari a trenta milioni di yen, cosa che gli renderebbe impossibile la scalata azionaria.\nL'imprenditore non ha dubbi, e in un primo momento intende pagare il riscatto, ma poco dopo suo figlio riappare nel salotto di casa, poich\u00e9 il rapitore per sbaglio non ha rapito lui, ma Shinichi, il figlio dell'autista di Gondo, Aoki. Ci\u00f2 malgrado, il rapitore continua a esigere la somma richiesta, facendosi inoltre beffe di Gondo e della polizia sul fatto che, avendo sbagliato bambino, un suo eventuale arresto si tradurrebbe in una condanna risibile (dal momento che non gli si potrebbero imputare n\u00e9 l'estorsione n\u00e9 l'intimidazione, essendo l'ostaggio una figura estranea alla famiglia Gondo).\nDopo una notte insonne, e pur sapendo che pagando il riscatto sarebbe irrimediabilmente destinato a cadere in rovina, Gondo decide di pagare; la polizia, capitanata dal giovane ma capace ispettore Tokura, organizza un piano per arrestare il rapitore al momento della consegna, ma questi si rivela pi\u00f9 furbo del previsto riuscendo a recuperare il riscatto per poi dileguarsi con i suoi due complici dopo aver liberato Shinichi.\nCome previsto, il consiglio di amministrazione, venuto a conoscenza del piano iniziale di Gondo, lo sbatte fuori dall'azienda, ma l'opinione pubblica e la stampa si schierano apertamente in suo favore esaltandone la generosit\u00e0, mentre di contro l'azienda viene boicottata e screditata al punto da finire quasi in bancarotta.\nNel mentre, Tokura e la sua squadra, lavorando sugli scarsi indizi, stringono il cerchio attorno al rapitore e ai suoi complici, fino a trovare il covo dove era stato segregato Shinichi, una residenza estiva nei pressi dell'isola di Enoshima. All'interno, la polizia rinviene per\u00f2 solo i cadaveri dei due complici, morti di overdose; tuttavia, l'autopsia rivela che i due sono stati uccisi da un'iniezione di eroina consegnata loro volutamente pura, in modo da risultare letale, e il successivo ritrovamento nella casa di un messaggio intimidatorio alimenta i sospetti sul fatto che si tratti di omicidi commessi dal rapitore, per liberarsi allo stesso tempo di due testimoni nonch\u00e9 potenziali ricattatori.\nNon avendo altre piste su cui indagare, Tokura e i suoi uomini decidono, con la complicit\u00e0 della stampa, di celare la notizia del ritrovamento dei corpi, nella speranza di spingere il rapitore a tornare nella casa per accertarsi della morte dei suoi complici; quindi, grazie ad un segnale inviato inconsapevolmente dallo stesso, la polizia restringe le ricerche tra gli studenti di medicina, fino a individuare il sospettato, il giovane Ginjiro Takeuchi. Bench\u00e9 vi siano abbastanza prove per correlarlo al rapimento, tuttavia, Tokura decide di prendere tempo, nella speranza di poterlo incastrare anche per l'omicidio dei complici e mandarlo cos\u00ec nel braccio della morte.\nPertanto, facendogli credere che i suoi complici siano ancora vivi e pronti a ricattarlo, la polizia lo spinge a tornare nel covo per somministrare una seconda overdose, e l\u00ec Takeuchi (che nel mentre \u00e8 arrivato a usare una giovane donna tossicodipendente come cavia da laboratorio, somministrandole una dose di eroina pura per accertarsi della sua capacit\u00e0 di uccidere) viene finalmente arrestato.\nIl denaro del riscatto viene completamente recuperato, ma non abbastanza in fretta per salvare la vita professionale di Gondo, che viene per\u00f2 assunto con pieni poteri da un'altra compagnia. Prima che venga eseguita la sentenza capitale, per\u00f2, Takeuchi chiede di incontrare Gondo in carcere.\nIn un primo momento il giovane si mostra sprezzante e beffardo, dichiarando di non temere la morte e rivendicando di aver agito non tanto per arricchirsi, quanto per provare la soddisfazione di vedere qualcuno pi\u00f9 fortunato di lui ridotto nella sua stessa miseria, salvo poi scoppiare in un pianto disperato nel momento in cui realizza di aver appena gettato via la sua vita in nome dell'odio per qualcuno che nemmeno conosceva.\nInfluenza.\nCon \"Anatomia di un rapimento\" (il cui titolo originale \u00e8 traducibile con \"Paradiso e Inferno\"), Kurosawa costruisce un vero e proprio noir/crime, genere tipicamente statunitense, traendo il soggetto dal romanzo poliziesco \"Due colpi in uno\" di Ed McBain e realizzando cos\u00ec il suo film pi\u00f9 \"americano\". Non \u00e8 un caso quindi che anche questo film del Maestro nipponico abbia influenzato numerosi registi americani.\nKurosawa fu il primo a inserire un dettaglio a colori (il fumo rosa dalla ciminiera) in un film in bianco e nero. Il dettaglio fu imitato da Francis Ford Coppola in \"Rusty il selvaggio\" e Steven Spielberg in \"Schindler's List\". In realt\u00e0, gi\u00e0 nel film \"La corazzata Pot\u00ebmkin\" di \u0116jzen\u0161tejn del 1925 la bandiera della nave nel porto di Odessa era colorata (a mano) di rosso.\nEdizione italiana.\nLa prima edizione italiana fu doppiata e tagliata di una quarantina di minuti per renderla pi\u00f9 snella e accentuare l'avvincente trama investigativa. Questa versione per\u00f2 finisce per sacrificare l'approfondimento psicologico e gli archi narrativi del protagonista Gondo e del rapitore. Quest'ultimo infatti non appare gi\u00e0 a met\u00e0 film come da versione originale, ma la sua identit\u00e0 viene svelata solo una volta catturato dall'ispettore Tokura, la cui indagine diventa trama principale della pellicola."}
{"id": "592697", "revid": "767487", "url": "https://it.wikipedia.org/wiki?curid=592697", "title": "La morte corre sul fiume", "text": "La morte corre sul fiume (\"The Night of the Hunter\") \u00e8 un film del 1955 diretto da Charles Laughton, alla sua prima e unica regia.\nTratto dal romanzo \"The Night of the Hunter\" di Davis Grubb, il film, girato in poco pi\u00f9 di un mese, ha una peculiare e fortemente caratterizzante fotografia in bianco e nero di Stanley Cortez al servizio dell'originale stile del regista, influenzato nell'attenzione maniacale per la posizione delle luci dal cinema espressionista tedesco e dal cinema scandinavo, ma anche dallo stile di David Wark Griffith.\nNel 1992 \u00e8 stato scelto per la conservazione nel National Film Registry della Biblioteca del Congresso degli Stati Uniti.\nTrama.\nVirginia Occidentale, anni trenta. Ben Harper \u00e8 condannato a morte per aver preso parte a una rapina che ha provocato l'uccisione di due uomini. Prima di essere catturato, per\u00f2, riesce a nascondere il bottino di 10.000 dollari e ne rivela la posizione solo ai due figli, John e Pearl, di dieci e cinque anni. In prigione l'uomo divide la cella con Harry Powell, un sedicente predicatore evangelico con la scritta \"LOVE\" tatuata sulle dita della mano destra e \"HATE\" su quelle della sinistra, che tenta di estorcergli il nascondiglio del bottino ma l'unico indizio che riesce a ottenere \u00e8 una citazione della Bibbia mormorata nel sonno: \"e un bambino li condurr\u00e0\".\nSicuro che solo i figli di Harper conoscano il nascondiglio del bottino Powell, dopo essere uscito di prigione, corteggia e sposa Willa, la vedova di Harper, e, attraverso lusinghe prima e sottili intimidazioni poi, cerca di indurre i bimbi, soprattutto John, a rivelare dove si trova il denaro, ma loro diffidano di lui e non aprono bocca. Quando Willa smaschera il suo piano, Powell la uccide e, minacciando i due fratellini, scopre il nascondiglio del denaro: l'interno della bambola di pezza di Pearl.\nI bambini riescono, per\u00f2, a fuggire con i soldi salendo su una barca e cominciando a discendere il fiume. Spinti dalla corrente arrivano davanti a una stalla dove si fermano a dormire.\nDurante la notte vedono passare Powell a cavallo e perci\u00f2 decidono di continuare la discesa del corso d'acqua; fermata la barca sulla sponda trovano rifugio fra le braccia materne dell'anziana Rachel Cooper che li adotta.\nPowell riesce a scovarli, ma Rachel non si lascia abbindolare dal suo modo di fare tipico dell'ammaliatore di folle e vede ci\u00f2 che lui \u00e8 oltre l'apparenza. Dopo un testa a testa con lei la vera identit\u00e0 di Powell viene scoperta e l'uomo viene arrestato. Poco dopo rischia addirittura il linciaggio da parte della stessa folla che, affascinata dal suo carisma, lo aveva precedentemente osannato.\nAnalisi.\nFilm complesso e polifonico dove confluiscono pi\u00f9 percorsi: la storia nera, il racconto infantile e fiabesco, ma anche l'accusa contro il fanatismo della religione cristiana nel sud degli Stati Uniti.\n\"La morte corre sul fiume\" \u00e8 un film decisamente espressionista sotto molteplici punti di vista, dalle trovate illuminotecniche alla recitazione degli attori, sino a similitudini e coincidenze con altri film cronologicamente espressionisti.\nAll'espressionismo richiama la sequenza in cui il vecchio scopre il cadavere di Willa legata all'auto sul fondo del fiume con i suoi capelli che si confondono con le alghe, e interpretata volutamente sopra le righe da Shelley Winters.\nCritica.\nAtto d'accusa contro il fanatismo nella religione cristiana e i falsi profeti, con riferimento al sud degli Stati Uniti, il film non ebbe un grande successo all'uscita, anche se venne rivalutato in seguito, venendo anche inserito al trentaquattresimo posto della lista AFI's 100 Years... 100 Thrills, pubblicata dall'American Film Institute e comprendente i cento film ritenuti pi\u00f9 coinvolgenti e avvincenti. \u00c8 anche al secondo posto nella lista dei cento migliori film di sempre dei Cahiers du Cin\u00e9ma.\nLaughton, a causa dell'insuccesso commerciale dell'opera, non pot\u00e9 realizzare la sua trasposizione de \"Il nudo e il morto\" di Norman Mailer (film che fu poi girato da Raoul Walsh nel 1958). Il film offre una delle migliori interpretazioni di Robert Mitchum, che sette anni dopo, ne \"Il promontorio della paura\", vestir\u00e0 nuovamente i panni di un personaggio molto simile."}
{"id": "592699", "revid": "180559", "url": "https://it.wikipedia.org/wiki?curid=592699", "title": "Fede di deposito", "text": "La fede di deposito \u00e8 un documento rappresentativo di merce utilizzato negli scambi commerciali.\nEmissione.\nAl momento di entrata di merce in un magazzino viene rilasciato al depositante un \"bollettino di entrata\" che fornisce prova dell'avvenuto deposito ma che non ha valore rappresentativo di merce.\nPer rendere la merce depositata liberamente trasferibile occorre sostituire il bollettino con un altro documento denominato: \"fede di deposito e nota di pegno\"(\"warrant\"). Tale documento \u00e8 un foglio (staccato da un registro a matrice) suddiviso in due parti negoziabili congiuntamente o separatamente denominate:\nContenuto.\nIl titolo deve indicare:\nValore legale.\nIl documento, completo delle sue due parti, d\u00e0 al possessore il diritto di farsi consegnare le merci ivi descritte oppure di ottenerne la divisione in pi\u00f9 lotti con l'emissione di altrettanti titoli equipollenti in sostituzione del titolo globale.\nSe invece le due parti del titolo vengono staccate esse diventano due titoli autonomi che possono circolare separatamente con trasferimento a mezzo girata conferendo ai possessori diritti distinti fra loro:\nFunzione creditizia.\nLa nota di pegno \u00e8 dalla legge equiparata ad una cambiale e pu\u00f2 quindi essere scontata. Le banche finanziatrici non gradiscono per\u00f2 questa forma tecnica che presuppone, prima dell'azione cambiaria, il realizzo all'asta della merce con le incognite che ne conseguono.\nSono abbastanza frequenti, invece, le anticipazioni bancarie su fedi di deposito (munite del relativo \"warrant\")."}
{"id": "592705", "revid": "799504", "url": "https://it.wikipedia.org/wiki?curid=592705", "title": "Colore a tempera", "text": ""}
{"id": "592706", "revid": "767487", "url": "https://it.wikipedia.org/wiki?curid=592706", "title": "Ombre rosse", "text": "Ombre rosse (\"Stagecoach\") \u00e8 un film western del 1939 diretto da John Ford.\nSceneggiato da Dudley Nichols adattando il racconto di Ernest Haycox \"La diligenza per Lordsburg\" (1937), narra il viaggio di un gruppo eterogeneo di passeggeri di una diligenza attraverso il pericoloso territorio Apache. Il film ha come protagonisti Claire Trevor e John Wayne, nel ruolo che lo rese celebre, e fu il primo di molti western di Ford girati nella Monument Valley.\nProiettato in anteprima a Los Angeles il 2 febbraio 1939 e distribuito negli Stati Uniti dalla United Artists il 3 marzo, \"Ombre rosse\" fu riconosciuto come un'opera importante che trascende il genere western. Nel 1995 il film fu ritenuto \"culturalmente, storicamente o esteticamente significativo\" dalla Biblioteca del Congresso degli Stati Uniti e selezionato per la conservazione nel suo National Film Registry.\nTrama.\nNel 1880 un gruppo di estranei sale a bordo della diligenza che va da Tonto, nel territorio dell'Arizona, a Lordsburg, nel Nuovo Messico. Tra questi ci sono Dallas, una prostituta cacciata dalla citt\u00e0 dalla \"lega della moralit\u00e0\", l'alcolizzato dottor Josiah Boone, Lucia Mallory, che, incinta, \u00e8 in viaggio per unirsi al marito ufficiale di cavalleria e il venditore di superalcolici Samuel Peacock. Quando il postiglione Buck richiede la scorta armata, lo sceriffo Charlie Wilcox, appreso che il fuorilegge Ringo si sta dirigendo a Lordsburg per vendicarsi dell'assassinio del padre e del fratello da parte dei fratelli Plummer, decide di accompagnare la diligenza. Mentre questa si avvia, il tenente di cavalleria Blanchard annuncia che Geronimo e i suoi Apache sono sul sentiero di guerra e che fornir\u00e0 una scorta solo fino a Dry Fork. Ai margini della citt\u00e0, si uniscono altri due passeggeri: il giocatore d'azzardo e gentiluomo del Sud Hatfield, attratto da un senso di protezione verso Lucia, e il banchiere Raffaello Gatewood, in fuga con il denaro sottratto alla sua banca.\nLungo la strada la diligenza si imbatte in Ringo, rimasto senza cavallo. Wilcox lo prende in custodia facendolo salire sulla diligenza, dove il giovane, con sorpresa degli altri, manifesta galanteria verso Dallas. Quando raggiungono Dry Fork, apprendono che il distaccamento di cavalleria atteso \u00e8 per\u00f2 passato ad Apache Wells, ma la maggioranza del gruppo vota per procedere senza la scorta. Arrivati ad Apache Wells, Lucia scopre che suo marito \u00e8 stato ferito in battaglia e quando, dopo essere svenuta, va in travaglio, il dottor Boone, a cui viene fatta smalitire la sbornia, l'assiste nel parto con l'aiuto di Dallas. Pi\u00f9 tardi quella notte, Ringo, non volendo sapere nulla del passato di Dallas, le chiede di sposarlo e vivere in un ranch che possiede in Messico, ma quando, dopo che lei ha accettato, sta per fuggire, si ferma vedendo segnali di fumo che annunciano un possibile attacco degli Apache.\nLa diligenza raggiunge quindi Lee's Ferry, che gli Apache hanno distrutto, e, dopo aver attraversato il fiume, quando tutti pensano che il pericolo sia passato, viene attaccata. Dopo un lungo inseguimento e quando ormai le munizioni sono esaurite, mentre Hatfield, con l'ultimo proiettile, si sta preparando ad uccidere Lucia per evitarle una fine peggiore, il Sesto Cavalleria arriva in soccorso; prima per\u00f2 che gli indiani siano messi in fuga Hatfield \u00e8 ferito a morte.\nA Lordsburg, Gatewood viene arrestato dallo sceriffo locale. Dallas implora Ringo di non affrontare il duello, ma lui \u00e8 determinato a vendicarsi e nella sparatoria che segue uccide i Plummer, poi arrendendosi sapendo di dover tornare in prigione; Wilcox per\u00f2 lo libera, lasciando che attraversi insieme a Dallas il confine messicano.\nProduzione.\nPre-produzione.\nI diritti de \"La diligenza per Lordsburg\" furono acquistati da John Ford poco dopo la pubblicazione del racconto nella rivista \"Collier's\" il 10 aprile 1937. Secondo Thomas Schatz, Ford sostenne che la sua ispirazione nell'espandere \"Ombre rosse\" oltre la spoglia trama del racconto fu la sua familiarit\u00e0 con un altro racconto, \"Palla di sego\" di Guy de Maupassant, anche se Schatz ritiene che \"ci\u00f2 regge a stento a un esame\". La dichiarazione di Ford sembra essere anche la base per l'affermazione che lo stesso Haycox si sia basato sul racconto di Guy de Maupassant. Tuttavia, non sembra esserci alcuna prova concreta del fatto che Haycox avesse effettivamente familiarit\u00e0 con \"Palla di sego\", specialmente perch\u00e9 \u00e8 stato documentato che egli evitasse di leggere lavori altrui che potessero influenzare inconsciamente la sua scrittura, e focalizzava la sua lettura personale nell'area della storia.\nFord propose il progetto a diversi \"studios\" di Hollywood, che lo rifiutarono perch\u00e9 i western di grosso budget erano fuori moda e perch\u00e9 Ford insisteva nel voler scritturare John Wayne in un ruolo chiave. Il produttore indipendente David O. Selznick infine acconsent\u00ec a produrlo, ma fu frustrato dall'indecisione di Ford su quando le riprese sarebbero iniziate e aveva i suoi dubbi sul casting. Ford ritir\u00f2 il film dalla societ\u00e0 di Selznick e si rivolse al produttore indipendente Walter Wanger. Wanger ebbe le stesse riserve degli altri produttori; inoltre Ford non dirigeva un western dai tempi del muto. Wanger disse che non avrebbe rischiato il suo denaro a meno che Ford non avesse sostituito Wayne con Gary Cooper e scritturato Marlene Dietrich per interpretare Dallas. Ford rifiut\u00f2 di smuoversi. Alla fine i due raggiunsero un compromesso: Wanger forn\u00ec 250.000 dollari, poco pi\u00f9 della met\u00e0 di quello che Ford stava cercando, mentre Ford mise come primo nome del cast Claire Trevor, pi\u00f9 nota di John Wayne.\nRiprese.\nI membri della troupe alloggiarono a Kayenta, nell'Arizona nord-orientale, in un vecchio campo del CCC. Le condizioni erano spartane, le ore di produzione lunghe e le condizioni meteorologiche a quell'altitudine erano estreme con venti costanti e bassi. Ciononostante, Ford era soddisfatto del lavoro in location della troupe. Per tale location, le riprese si svolsero nei pressi del Goulding Trading Post, sul confine dello Utah, a circa 25 miglia da Kayenta.\nDistribuzione.\nData di uscita.\nLe date di uscita internazionali sono state:\nEdizione italiana.\nNel 1950 il film fu riproposto nella sale italiane con un nuovo doppiaggio eseguito dalla C.D.C. e utilizzato in tutte le successive occasioni. In questa versione furono cambiati i nomi di alcuni personaggi:\nNon essendo stata utilizzata la colonna internazionale, vennero interamente rifatti gli effetti sonori e le musiche, appositamente composte da Gioacchino Angelo. Inoltre venne rimosso l'accento ispanico del personaggio di Chris e furono tradotte anche le battute che in originale egli pronuncia in spagnolo.\nEdizioni home video.\nA partire dagli anni ottanta il film \u00e8 stato pubblicato in numerose edizioni VHS, Laserdisc e DVD-Video da distributori diversi.\nIl 10 maggio 2010 il film \u00e8 stato distribuito in doppio DVD e Blu-ray Disc in America del Nord da The Criterion Collection. Entrambe le edizioni hanno in allegato un libretto con un saggio di David Cairns e il racconto originale, e includono come extra un commento audio di Jim Kitses, il corto \"All'assalto del viale\" (1917), varie interviste e featurette, un adattamento radiofonico del 1949 come file MP3 e il trailer.\nIl 14 dicembre il film \u00e8 stato pubblicato in BD anche in Italia, in un'edizione realizzata da Enjoy Movies per la collana \"I classici introvabili!\" e distribuita da Koch Media. I sottotitoli trascrivono i dialoghi della versione italiana, e come extra \u00e8 incluso solo il trailer originale.\nRemake.\nNel 1966 il regista Gordon Douglas diresse un remake a colori, con lo stesso titolo dell'originale (\"I 9 di Dryfork City\", nella versione italiana), con Van Heflin, Alex Cord, Bing Crosby e Ann Margret, mentre una versione televisiva, sempre con lo stesso titolo, venne proposta da Ted Post nel 1986, con Johnny Cash, Kris Kristofferson, Anthony Franciosa e Elizabeth Ashley."}
{"id": "592709", "revid": "1001457", "url": "https://it.wikipedia.org/wiki?curid=592709", "title": "2H", "text": ""}
{"id": "592712", "revid": "438678", "url": "https://it.wikipedia.org/wiki?curid=592712", "title": "Un pesce di nome Wanda", "text": "Un pesce di nome Wanda (\"A Fish Called Wanda\") \u00e8 un film del 1988 diretto da Charles Crichton.\nNel 1999 il British Film Institute l'ha inserito al 39\u00ba posto della lista dei migliori cento film britannici del XX secolo; nel 2000 l'American Film Institute lo ha inserito al 21\u00ba posto nella classifica delle migliori cento commedie di tutti i tempi.\nKevin Kline ricevette l'Oscar al miglior attore non protagonista, John Cleese il BAFTA al miglior attore protagonista e Michael Palin il BAFTA al miglior attore non protagonista.\nIl nome del protagonista, Archie Leach, \u00e8 un omaggio all'attore Cary Grant (pseudonimo di Archibald Alexander Leach).\nTrama.\nLondra. Il criminale George Thomason organizza un furto di gioielli con il braccio destro, il balbuziente e amante degli animali Ken Pile, l'amante Wanda Gershwitz e Otto West, fratello della donna ed esperto di armi con velleit\u00e0 intellettuali.\nIl colpo va a buon fine ma Wanda e Otto, che in realt\u00e0 non sono fratelli ma amanti, cercano d'incastrare George mentre recuperano la refurtiva; il criminale aveva per\u00f2 nascosto il bottino altrove, cos\u00ec i due lo contattano in prigione, dove resta in attesa del processo, difeso dall'avvocato Archie Leach. George affida a Ken il compito di eliminare una vecchietta, testimone chiave contro di lui e nel frattempo Wanda cerca di sedurre Leach per farsi rivelare il nascondiglio dei gioielli.\nPer la sua gelosia improvvisa, Otto rovina tutti gli approcci di Wanda ad Archie. Dopo vari tentativi Ken riesce a eliminare l'anziana testimone e da lui Otto scopre il nascondiglio del bottino, l'aeroporto di Heathrow. Al processo per\u00f2 Wanda nega l'alibi a George e Archie capisce il trucco offrendosi di fuggire con Wanda, di cui si \u00e8 nel frattempo innamorato, che \u00e8 in possesso della chiave della cassetta di sicurezza in cui sono custoditi i gioielli. Ancora una volta Otto interviene e rapisce Wanda mentre Archie libera Ken, legato ad una sedia da Otto per farsi dire dove era custodita la refurtiva. Ken e Archie raggiungono l'aeroporto dove Wanda riesce a scappare da Otto mentre Archie viene preso sotto tiro da Otto con una pistola. Proprio in quel momento arriva Ken che, per vendicarsi del fatto che Otto ha ucciso i suoi amati pesci, gli passa sopra con uno schiacciasassi. Otto viene salvato dall'asfalto molle e ne riemerge per cercare inutilmente di fermare Archie e Wanda sull'aereo che, insieme alla refurtiva, partono per Rio de Janeiro.\nCast.\nNel ruolo di Archie e di Ken vi sono John Cleese e Michael Palin, entrambi ex-membri del gruppo dei Monty Python. Da notare che Cleese \u00e8 laureato in Legge come Archie, mentre Palin aveva il padre che soffriva di balbuzie come Ken.\nIl personaggio di Portia \u00e8 interpretato da Cynthia Cleese, figlia di John Cleese e della sua prima moglie Connie Booth.\nIn un piccolo ruolo appare anche Stephen Fry, nei panni d'un viaggiatore all'aeroporto.\nI protagonisti di questa pellicola si ritroveranno nel 1996 per recitare in \"Creature selvagge\", che per\u00f2 sar\u00e0 un flop."}
{"id": "592714", "revid": "767487", "url": "https://it.wikipedia.org/wiki?curid=592714", "title": "La piccola bottega degli orrori (film 1986)", "text": "La piccola bottega degli orrori (\"Little Shop of Horrors\") \u00e8 un film del 1986 di Frank Oz, ispirato all'omonimo musical di Alan Menken e Howard Ashman.\n\u00c8 interpretato da Rick Moranis, Ellen Greene, Vincent Gardenia e Steve Martin. Il musical era a sua volta basato sul film omonimo di Roger Corman.\nLe riprese si svolsero nello 007 Stage, il pi\u00f9 grande set dei Pinewood Studios di Londra, dedicato al produttore Albert R. Broccoli. Il film fu prodotto con un budget di 25 milioni di dollari, mentre il costo della pellicola originale, secondo Corman, era di 30.000 dollari. Come il suo predecessore, il film di Oz non ebbe un notevole successo commerciale, ma si apprest\u00f2 a diventare un film culto. Il film fu candidato all'Oscar per i migliori effetti speciali.\nTrama.\nNew York, anni sessanta. Seymour Krelborn lavora nel negozio di fiori del signor Mushnick insieme ad Audrey, la sua giovane collega. Per via della mancanza di clientela, Mushnik pensa di chiudere il negozio quando all'improvviso Audrey gli consiglia di esporre la strana pianta che possiede Seymour. Infatti l'esposizione di quella pianta, che egli ha soprannominato \"Audrey II\", attira subito un cliente e Seymour spiega di aver preso la piantina (che somiglia a una pianta carnivora) da un negozio cinese durante un'eclissi. Proprio quando gli affari dal negozio migliorano, la piantina inizia a morire, preoccupando Seymour. Il ragazzo prova di tutto per farla star meglio ma nulla funziona, finch\u00e9 egli si taglia accidentalmente un dito scoprendo che la piantina si nutre di sangue umano per vivere.\nAudrey II inizia a crescere gradualmente e cos\u00ec Seymour diventa una celebrit\u00e0 locale. Egli prova a chiedere ad Audrey di uscire con lui, ma lei rifiuta perch\u00e9 ha gi\u00e0 organizzato un appuntamento con il suo fidanzato, il dottor Tony Scrivello (Orin Scrivello in lingua originale), un sadico e violento dentista. Nonostante ci\u00f2 Audrey segretamente ricambia l'amore che Seymour prova per lei. Di notte, non appena Seymour chiude il negozio, Audrey II inizia a parlare domandandogli di ricevere pi\u00f9 sangue, ma Seymour spiega di non poter pi\u00f9 darle il proprio. Allora la pianta gli propone di uccidere la gente per nutrirla, promettendogli che in cambio lo avrebbe fatto diventare ricco e famoso. Inizialmente Seymour rifiuta l'orribile proposta della pianta, ma quando vede Audrey che viene maltrattata da Scrivello, cambia idea.\nCos\u00ec Seymour si prende un appuntamento dal dentista portandosi una revolver per uccidere Scrivello, ma alla fine non ha il coraggio di compiere tale gesto. Ironicamente \u00e8 lo stesso Scrivello a uccidersi quando la valvola di controllo di un suo apparecchio incorporato che gli pompa nelle narici del gas esilarante si rompe e Seymour semplicemente non fa niente per aiutarlo. Egli trascina il cadavere sorridente di Scrivello al negozio e si mette a macellarlo per Audrey II, venendo per\u00f2 scoperto dal signor Mushnik, che scappa orripilato. I giorni seguenti Seymour vede la polizia investigare sulla scomparsa di Scrivello, ma per consolazione riesce finalmente a esprimere i suoi sentimenti per Audrey. Di sera Seymour viene ricattato dal signor Mushnik, che lo minaccia di consegnarlo alla giustizia per l'omicidio di Scrivello, a meno che non gli dica il segreto della crescita di Audrey II. Mentre Seymour cerca di dirglielo, Mushnik si avvicina incautamente alle fauci di Audrey II, e viene inghiottito dalla pianta.\nNonostante gli affari del negozio vadano alle stelle e Seymour diventi popolare, egli inizia a preoccuparsi della crescita di Audrey II e del suo insaziabile appetito per il sangue. Quando gli viene offerto il contratto per un programma televisivo sulla botanica, Seymour pianifica di usare il denaro per andarsene da New York con Audrey lasciando la pianta a morir di fame. Dopo essersi accordato con la ragazza, Seymour viene colto da Audrey II, che gli domanda un altro pasto. Seymour accetta pur insistendo di prendere la carne dal macellaio. Mentre \u00e8 fuori, la pianta avvicina Audrey e tenta di mangiarla. Dopo averla salvata, Seymour incontra un venditore che gli offre un contratto per prendere i semi della pianta e metterli in vendita. Comprendendo che sarebbe un disastro, Seymour va al negozio per eliminare la pianta. Audrey II rivela di essere in realt\u00e0 un alieno che ha intenzione di conquistare il mondo con i suoi boccioli. La pianta tenta di uccidere Seymour facendogli crollare addosso il soffitto del negozio, ma Seymour contrattacca e infilza Audrey II con un cavo elettrico, folgorando e facendo esplodere lei e la sua prole.\nNel finale Seymour e Audrey si sposano e vanno a vivere felici in una pittoresca casetta fuori citt\u00e0. Tuttavia nel loro giardino troviamo un bocciolo di Audrey II che sorride cupamente.\nFinale alternativo.\nNel finale originale del film (che \u00e8 pi\u00f9 fedele al musical) Audrey veniva gravemente ferita dall'attacco di Audrey II e dopo una canzone d'addio con Seymour, \"Somewhere that's green\", lui lascia che la pianta finisca di mangiarla. Seymor sale poi sul tetto di un palazzo per suicidarsi, ma allora appare un uomo che gli dice di avere gi\u00e0 estratto un bocciolo da Audrey II e di averlo messo sul mercato.\nSeymor si confronta con Audrey II, che dopo il numero musicale \"Mean green mother from outer space\" prevale su Seymor e lo mangia senza piet\u00e0. Poi vengono mostrate le tre cantanti del coro davanti a un'enorme bandiera americana che raccontano attraverso la canzone finale \"Don't feed the plants\" come i boccioli di Audrey II vennero venduti per tutto il paese e come vennero nutriti con del sangue dagli ignari compratori. Il film si conclude quindi con New York assediata da dei boccioli di Audrey II cresciuti e diventati giganti che distruggono palazzi, divorano dei civili e si arrampicano in cima alla Statua della Libert\u00e0 con i militari che tentano di contrastarle mentre compare la scritta \"THE END\" con l'aggiunta di \"?!?\", infine Audrey II sfonda lo schermo per mangiare anche lo spettatore del film.\nQuesto finale fu rifiutato poich\u00e9 il pubblico dei test screening lo trov\u00f2 troppo drammatico e crudele nei confronti dei protagonisti, che sono rappresentati come pi\u00f9 cordiali ed empatici rispetto alle loro controparti teatrali che si sviluppano negativamente nel corso della storia meritandosi un giusto castigo, quindi fu girato il finale nel quale Audrey non muore e Seymour sconfigge la pianta, ma lasciandolo ambiguo con un bocciolo di Audrey II sopravvissuto. In seguito il finale originale fu restaurato e reinserito anche nelle nuove edizioni in Blu Ray del film come fine alternativa.\nRemake.\nNel gennaio 2020, Full Circle Cinema ha riferito che \u00e8 in lavorazione un remake del film, con Taron Egerton in trattative per interpretare Seymour, Scarlett Johansson nei panni di Audrey e Billy Porter nella voce di Audrey II. L'Hollywood Reporter ha affermato a febbraio che il film \u00e8 stato sviluppato dalla Warner Bros. Pictures con Greg Berlanti alla regia e alla produzione con Marc Platt e David Geffen, ha confermato Porter, ed Egerton e Johansson in trattative. Inoltre,\u00a0Chris Evans\u00a0era in trattative anche per interpretare il dottor Scrivello. Matthew Robinson scriver\u00e0 la sceneggiatura. A partire da maggio 2021, il remake \u00e8 stato posticipato a tempo indeterminato."}
{"id": "592717", "revid": "599013", "url": "https://it.wikipedia.org/wiki?curid=592717", "title": "La piccola bottega degli orrori", "text": "Il titolo La piccola bottega degli orrori pu\u00f2 riferirsi a due film e ad un musical:"}
{"id": "592718", "revid": "647919", "url": "https://it.wikipedia.org/wiki?curid=592718", "title": "Dutch Shepherd Dog", "text": ""}
{"id": "592719", "revid": "83531", "url": "https://it.wikipedia.org/wiki?curid=592719", "title": "Dromiceiomimus brevitertius", "text": "Il dromiceiomimo (\"Dromiceiomimus brevitertius\") era un dinosauro - struzzo vissuto nel Cretacico superiore in Alberta (Canada).\nUn \"em\u00f9\" velocissimo.\nCome tutti gli ornitomimidi (ad esempio \"Ornithomimus\" e \"Struthiomimus\") anche Dromiceiomimus poteva ricordare nella forma uno struzzo (il suo nome significa \"imitatore di em\u00f9\"): il corpo piuttosto corto sostenuto da due zampe posteriori forti e molto allungate, il collo lungo e sottile, sormontato da una testa piccola e priva di denti erano le caratteristiche che lo avvicinavano al ratite africano. La lunga coda e le zampe anteriori lunghe e munite di artigli, naturalmente, lo denotavano come un dinosauro teropode. Rispetto ai suoi parenti stretti, il dromiceiomimo era dotato di occhi pi\u00f9 grandi, che forse gli permettevano di essere attivo durante le ore notturne. I principali meccanismi di difesa, quindi, erano affidati alla corsa e alla vista di potenziali predatori. Tra i teropodi non aviani, il dromiceiomimo potrebbe essere stato il pi\u00f9 veloce. Il dromiceiomimo raggiungeva i tre metri e mezzo di lunghezza e i 150 chilogrammi di peso.\nConfusione fra le specie.\nIl genere \"Dromiceiomimus\" \u00e8 stato creato da Dale Russell nel 1972 per accogliere due specie di \"Struthiomimus\" precedentemente descritte da Parks nel 1926 e nel 1928 (\"S. brevitertius\" e \"S. samueli\") del tardo Campaniano - primo Maastrichtiano dell'Alberta. Recentemente, alcuni paleontologi hanno messo i dubbio la validit\u00e0 del genere e lo hanno incluso nella specie \"Ornithomimus edmontonicus\". Molto probabilmente, per\u00f2, il dromiceiomimo \u00e8 un genere a s\u00e9 stante, distinto da \"Ornithomimus velox\" (che \u00e8 vissuto esclusivamente nel Maastrichtiano superiore, ovvero qualche milione di anni dopo \"O. edmontonicus\" e \"Dromiceiomimus\"). In realt\u00e0 \"O. edmontonicus\", basato su un cranio e diversi scheletri postcranici e descritto nel 1933 da Charles Hazelius Sternberg sarebbe un sinonimo di \"Dromiceiomimus\", mentre \"D. samueli\" era ritenuto essere un antenato di \"D. brevitertius\" e attualmente sembrerebbe appartenere alla stessa specie, essendo distinto solo per una diversa distribuzione stratigrafica.\nUn dinosauro intelligente.\nLo psicologo americano Harry Jerison ha suggerito la possibilit\u00e0 dell'esistenza di dinosauri intelligenti. Nel 1978, infatti, egli ha tenuto una presentazione dal titolo \"Smart dinosaurs and comparative psychology\" (\"Dinosauri intelligenti e psicologia comparata\"), in una riunione dell'American Psychological Association. Secondo il suo discorso, Dromiceiomimus avrebbe potuto evolversi in una specie altamente intelligente come gli esseri umani."}
{"id": "592721", "revid": "125814575", "url": "https://it.wikipedia.org/wiki?curid=592721", "title": "Prendi i soldi e scappa", "text": "Prendi i soldi e scappa (\"Take the Money and Run\") \u00e8 un film del 1969 scritto, diretto e interpretato da Woody Allen. Il film \u00e8 un falso documentario che racconta la vita di Virgil Starkwell, un inetto rapinatore di banche.\nTrama.\nTramite uno stile documentaristico, utilizzando filmati di repertorio e interviste, viene raccontata la storia dell'inetto e sfortunato Virgil Starkwell, entrato in una vita di criminalit\u00e0 in giovane et\u00e0. Starkwell viene arrestato per aver tentato di rubare un sacchetto di soldi. Mandato in prigione, Virgil tenta di fuggire utilizzando una saponetta intagliata a forma di pistola. Purtroppo per Virgil, fuori piove e la sua pistola si scioglie. Starkwell riesce comunque a fuggire dal carcere, ma per caso: partecipando a un piano di evasione di massa, Virgil \u00e8 infatti l'unico detenuto a non essere stato avvertito che il piano \u00e8 stato annullato. Libero ma disoccupato, Virgil non trova modo per mantenere s\u00e9 stesso e la sua famiglia. Alla fine viene nuovamente arrestato e inviato ai lavori forzati, dove viene denutrito e brutalmente punito.\nStarkwell scappa di nuovo, ma viene catturato quando tenta di derubare un vecchio amico che si rivela essere diventato un poliziotto. Virgil viene condannato a 800 anni di reclusione, ma rimane ottimista sul fatto che \"con la buona condotta, pu\u00f2 ottenere la riduzione della pena perfino della met\u00e0\". Nell'ultima scena, Starkwell viene mostrato mentre intaglia un pezzo di sapone, chiedendo all'intervistatore se fuori stia piovendo.\nProduzione.\nOriginariamente Allen aveva richiesto la regia di Jerry Lewis, e solo dopo il rifiuto di quest'ultimo causa impegni decise di dirigere il film lui stesso. La decisione di Allen di diventare il proprio regista fu parzialmente influenzata dalle riprese caotiche e incontrollate di \"James Bond 007 - Casino Royale\" (1967), in cui era apparso. Allen inizialmente gir\u00f2 un finale cupo in cui veniva colpito a morte, ma il consulente Ralph Rosenblum lo convinse a sceglierne uno pi\u00f9 allegro. Lo stile di continue battute quasi \"slapstick\" del film verr\u00e0 ripreso in diverse pellicole successive, come \"Il dormiglione\" e \"Il dittatore dello stato libero di Bananas\".\nAllen discusse l'idea del falso documentario in un'intervista con Richard Schickel:\nAccoglienza.\nNel 2000 l'American Film Institute l'ha inserito al sessantaseiesimo posto della classifica delle migliori cento commedie statunitensi."}
{"id": "592729", "revid": "4647241", "url": "https://it.wikipedia.org/wiki?curid=592729", "title": "Dromiceiomimus", "text": ""}
{"id": "592730", "revid": "767487", "url": "https://it.wikipedia.org/wiki?curid=592730", "title": "Quel pomeriggio di un giorno da cani", "text": "Quel pomeriggio di un giorno da cani (\"Dog Day Afternoon\") \u00e8 un film del 1975 diretto da Sidney Lumet e sceneggiato da Frank Pierson.\nInterpretato da Al Pacino, John Cazale, Charles Durning, Chris Sarandon e James Broderick, il film ha ricevuto sei nomination agli Oscar 1976, vincendo quello per la miglior sceneggiatura originale.\nIspirazione.\nIl film \u00e8 basato sugli eventi di una vera rapina tentata in una banca di New York, nel quartiere di Brooklyn, avvenuta il 22 agosto del 1972 ed \u00e8 incentrato su uno dei due rapinatori, John Wojtowicz, che con il complice Salvatore Naturale tenne in ostaggio i dipendenti dell'istituto. Gli eventi furono raccontati in un articolo scritto da P.F. Kluge e Thomas Moore della rivista \"Life\" in un pezzo intitolato \u00abThe Boys in the Bank\u00bb, uscito nel numero del 22 settembre 1972.\nTrama.\nTre rapinatori mettono in atto il loro piano: entrano in una banca poco prima dell'orario di chiusura e, al momento opportuno, bloccano il personale. Subito un imprevisto intralcia l'operazione: l'elemento pi\u00f9 giovane della banda non se la sente e abbandona il colpo. Rimangono Sonny e Sal. Quando \u00e8 il momento di vedere cosa c'\u00e8 nella cassaforte, una brutta sorpresa: sono rimasti solo un migliaio di dollari. La cassiera conferma che poco prima \u00e8 passato il furgone portavalori a ritirare l'incasso. I due rapinatori prelevano tutto ci\u00f2 che trovano sui banchi, ma al momento di uscire, la polizia \u00e8 schierata fuori dall'edificio e li tiene sotto controllo.\nSonny allora decide di prendere in ostaggio tutti i dipendenti. \u00c8 lui che avvia le trattative con le forze dell'ordine. La trattativa \u00e8 personale: Sonny parla direttamente con una persona sola: Eugene Moretti della polizia municipale. Sonny avverte Moretti che lui e il suo complice hanno degli ostaggi e che li uccideranno se qualcuno prover\u00e0 a entrare nella banca. Moretti avvia il negoziato per il rilascio degli ostaggi, sotto il controllo dell'agente dell'FBI Sheldon.\nDopo poche ore Howard, l'agente di sicurezza della banca, ha un attacco di asma. Sonny lo libera quando Moretti chiede un ostaggio come segno di buona fede. Moretti convince Sonny a uscire dalla banca per fargli vedere quanti sono i poliziotti che hanno circondato la zona. Dopo qualche momento, Sonny urla improvvisamente \"Attica!\" (in riferimento alla recente rivolta della prigione di Attica) e la folla assiepata davanti all'edificio inizia a inneggiare per Sonny. Dopo aver concluso che una semplice fuga \u00e8 impossibile, Sonny chiede a Moretti un aereo che porti lui e Sal fuori dal paese. Quando una squadra addestrata prova a entrare dalla porta sul retro, Sonny spara un colpo sventando l'attacco. Moretti prova a persuadere Sonny dicendogli che quell'unit\u00e0 tattica non era sotto il suo controllo.\n\u00c8 ora di cena. Sonny ha una moglie, Angela, e due figli, ma anche un compagno, Leon, con cui si \u00e8 \"sposato\" l'anno prima. La polizia lo interroga e scopre che Leon desidera sottoporsi a un intervento di riassegnazione sessuale. Lo ha gi\u00e0 detto a Sonny, che vorrebbe aiutarlo ma non ha i soldi necessari. Moretti intuisce che questo \u00e8 il movente della tentata rapina. Cerca di convincere Leon a parlare con Sonny, ma Leon rifiuta.\nQuando \u00e8 buio inoltrato le luci della banca vengono spente e Sonny esce di nuovo fuori e scopre che l'agente dell'FBI Sheldon ha preso il comando della situazione. Sheldon rifiuta a Sonny qualsiasi altro favore, ma quando il direttore della filiale, Mulvaney, ha un attacco diabetico Sheldon manda un dottore dentro la banca. Mentre il dottore \u00e8 all'interno, Sheldon convince Leon a parlare con Sonny al telefono. I due hanno una conversazione in cui si rivela che Leon \u00e8 stato ricoverato all'ospedale psichiatrico di Bellevue a causa di un tentato suicidio. Alla fine della conversazione Leon chiede a Sonny di convincere la polizia che non \u00e8 suo complice.\nIl dottore chiede a Sonny di liberare Mulvaney: Sonny accetta, ma \u00e8 Mulvaney che rifiuta, dicendo che vuole rimanere con i suoi dipendenti. L'FBI chiama di nuovo Sonny fuori dalla banca: sua madre gli vuole parlare. La donna prova invano a convincere Sonny a consegnarsi, ma lui rifiuta. Ormai i giochi sono fatti: Sheldon segnala che un autobus arriver\u00e0 entro dieci minuti per portarli al loro aereo. Prima di uscire dalla banca, Sonny detta il suo testamento a un'impiegata. Doner\u00e0 i soldi della sua assicurazione sulla vita in parte a Leon per l'operazione chirurgica e in parte alla moglie Angela e ai figli.\nQuando l'autobus arriva, Sonny controlla che sull'automezzo non siano state nascoste armi. Constatato che il mezzo \u00e8 sicuro, sceglie l'autista che li porter\u00e0 all'aeroporto \"John F. Kennedy\". Sonny siede accanto all'autista, mentre Sal siede dietro. Arrivati al terminal dell'aeroporto, l'agente Sheldon si avvicina all'autobus e parla con Sonny. Mentre Sonny \u00e8 rivolto verso di lui, l'autista apre un ripiano dov'\u00e8 nascosta una pistola. Poi chiede a Sal di puntare in alto la sua arma. Appena Sal lo fa, l'agente Sheldon con un braccio blocca il fucile di Sonny e l'autista spara in testa a Sal, che muore sul colpo. Sonny \u00e8 arrestato e gli ostaggi sono liberati. Sonny piange guardando il corpo di Sal che viene portato via in barella.\nFatti storici.\nIl lungometraggio si basa sulla vera storia di John Wojtowicz. Rispecchia i principali eventi di quanto riportato nell'articolo \"The Boys in the Bank\" apparso sul periodico Life. Assieme al complice Sal Naturale, Wojtowicz tenne sotto sequestro gli impiegati di una banca di Brooklyn.\nMolti dettagli della rapina descritta nel film non coincidono con i fatti o li riportano in forma romanzata. Un esempio \u00e8 l'arrivo di Leon e il suo rifiuto di parlare al telefono. Anche la richiesta delle pizze da parte dei rapinatori non avvenne, tuttavia un agente dell'FBI port\u00f2 loro da mangiare in quell'occasione. Gli eventi narrati paiono invece rispettare la durata dei fatti reali: rapina e rilascio degli ostaggi durarono circa 14 ore. Come riportato nel film, dopo l'arresto Wojtowicz fu condannato a 20 anni di prigione, ridotti in seguito a 14.\nNel 1975 Wojtowicz scrisse una lettera al \"New York Times\", affermando che la versione degli eventi narrati dal film \u00e8 veritiera solo al 30%. \u00c8 di fantasia la descrizione di sua moglie (Carmen Bifulco) e pure la conversazione telefonica con Leon - che Wojtowicz afferma non essere mai avvenuta a causa del rifiuto della polizia. Conferma invece che Al Pacino e Chris Sarandon hanno interpretato molto bene i loro rispettivi ruoli.\nIl film ritrae Sonny mentre detta a un'impiegata una dichiarazione, secondo la quale una parte del denaro della sua assicurazione sulla vita avrebbe dovuto essere consegnata alla sua compagna. Questo le avrebbe consentito di sostenere le spese di un'operazione per cambiare sesso. In realt\u00e0 Wojtowicz fu pagato 7.500$ pi\u00f9 l'1% dei ricavi netti del film, e ci\u00f2 gli permise di darne 2.500 al suo compagno. Quest'ultima, dopo l'operazione, prese il nome di Elizabeth Eden e visse il resto della sua vita a New York. Mor\u00ec per complicazioni correlate all'AIDS, contratto nel 1987. Wojtowicz mor\u00ec di cancro il 2 gennaio 2006.\nProduzione.\nCome ripetutamente detto, l'ispirazione originale del film fu un articolo scritto da P. F. Kluge e Thomas Moore per il magazine \"Life\" nel settembre 1972. L'articolo include molti dettagli del rapporto che si instaur\u00f2 fra i criminali, gli ostaggi e la polizia. La sceneggiatura del film \u00e8 stata opera di Frank Pierson. Dall'articolo di Kluge \u00e8 stato tratto anche il libro di Leslie Waller, scritto sotto lo pseudonimo di Patrick Mann, edizione originale del 1974 e tradotto in Italia per la prima volta nel 1977 da Rizzoli La Scala e intitolato anch'esso \"Quel pomeriggio di un giorno da cani\", dove gli improvvisati rapinatori/rapitori si chiamano Joe e Sam. Nella quarta di copertina \u00e8 citato l'omonimo film.\nIl film non ha colonna sonora oltre la canzone di Elton John \"Amoreena\" (che apparve per la prima volta nell'album Tumbleweed Connection del 1971). Molte scene con i dipendenti della banca facevano intendere che faceva abbastanza caldo durante la rapina, ma molte sequenze esterne sono state fatte in inverno, con molto freddo, e per ovviare a questo problema gli attori hanno dovuto recitare con del ghiaccio in bocca per non far vedere il vapore alle telecamere. Le riprese esterne sono state filmate al Prospect Park West di Brooklyn fra la 17\u00b0 e la 18\u00b0 strada al Windsor Terrace mentre gli interni sono stati ripresi in un magazzino.\nAccoglienza.\nIl film, uscito nel 1975, \u00e8 basato su un evento del 1972, durante un periodo di forte opposizione alla Guerra del Vietnam. Sonny ricorda ripetutamente che \u00e8 un veterano del Vietnam e il suo urlo \u201cATTICA!\u201d si riferisce alla Rivolta della prigione di Attica, avvenuta nel 1971.\nCritica.\nQuando usc\u00ec, il film ricevette generalmente critiche favorevoli. Vincent Canby defin\u00ec il film come il pi\u00f9 accurato e il pi\u00f9 spigliato film su New York e ha elogiato la splendida performance di tutto il cast. Roger Ebert ha definito Sonny uno dei pi\u00f9 interessanti personaggi cinematografici moderni e ha dato al film 3 stelle e mezzo su 4.\nCon il passar del tempo, il film ha continuato a ricevere critiche positive. Per esempio, Christopher Null ha detto che il film \"cattura perfettamente lo spirito dei primi anni settanta\". P.F. Kluge, l'autore dell'articolo che ha ispirato la pellicola, ha affermato che il film ha la suspense di una storia giornalistica, con una trama troppo veloce, senza riflessioni o una veduta della vita contemplativa. In Italia invece Morandini nel suo dizionario definisce questo film come \"un Lumet di buona annata\" dandogli 3 stelle su 4.\nRiconoscimenti.\nIl film \u00e8 al 70\u00ba posto nella AFI's 100 Years... 100 Thrills.\nNel 2006 il magazine Premier fece la sua classifica delle 100 migliori performance di tutti i tempi e l'interpretazione di Sonny da parte di Al Pacino \u00e8 stata posizionata al 4\u00ba posto.\nNel 2009 \u00e8 stato scelto per essere conservato nel National Film Registry della Biblioteca del Congresso degli Stati Uniti.\nEdizione italiana.\nIl doppiaggio italiano \u00e8 stato diretto da Mario Maldesi per la CVD, mentre i dialoghi sono di Roberto De Leonardis. Questo \u00e8 il primo film in cui Al Pacino \u00e8 doppiato da Giancarlo Giannini che, nel 1995, diventer\u00e0 la sua voce ufficiale sostituendo Ferruccio Amendola, con il quale si alternava per il doppiaggio dell'attore americano.\nIl titolo italiano del film \u00e8 erroneamente tradotto dall'originale inglese \"Dog Day Afternoon\": \"Dog Days\" si riferisce ai giorni di canicola estiva, cosiddetti perch\u00e9 nel periodo pi\u00f9 caldo della stagione \u00e8 visibile la costellazione del Cane Maggiore. Quindi la traduzione corretta del titolo dovrebbe in realt\u00e0 essere \"Pomeriggio di canicola\"."}
{"id": "592731", "revid": "211141", "url": "https://it.wikipedia.org/wiki?curid=592731", "title": "Pensione sociale", "text": ""}
{"id": "592733", "revid": "111433", "url": "https://it.wikipedia.org/wiki?curid=592733", "title": "Hengest", "text": "La sua vita \u00e8 sconosciuta, ma secondo Beda il Venerabile (che scrisse 300 anni dopo gli eventi in questione), lui e il fratello Horsa servirono come mercenari nelle guerre del supremo re britannico Vortigern contro i Pitti. Dopo aver inferto loro delle sconfitte, Hengest invit\u00f2 altri Germani a stabilirsi in Britannia e poi si ribell\u00f2 a Vortigern perch\u00e9 i Britanni si rifiutavano di pagargli il denaro pattuito. Hengest si autoproclam\u00f2 re del Kent. Hengest e Horsa sarebbero stati due Juti figli del capo-trib\u00f9 Wihtgils.\nRicostruzione storica.\nL'esistenza storica di Hengest e Horsa \u00e8 stata messa pi\u00f9 volte in discussione e si \u00e8 pensato che in realt\u00e0 fossero due leggendarie \"divinit\u00e0 gemelle\" o due eroi culturali come, ad esempio, Romolo e Remo. Tuttavia va detto che:\nResoconti successivi nella \"Cronaca anglosassone\", nella \"Historia Brittonum\", nella \"Historia Regum Britanniae\" di Goffredo di Monmouth, e nel \"Romanzo di Bruto\", di Robert Wace, aggiungono altri dettagli sulla carriera di Hengest. Secondo la \"Cronaca anglosassone\", sarebbe morto nel 488, senza per\u00f2 dire come. Secondo alcune leggende arturiane fu ucciso da Uther Pendragon.\n\"Hengest\" \u00e8 anche un personaggio della \"Battaglia a Finnsburg\", menzionata nel \"Frammento di Finnsburg\" e nel poema \"Beowulf\". In questi testi Hengest \u00e8 un guerriero danese che acquista il controllo delle forze danesi dopo l'uccisione del principe Hn\u00e6f, uccidendo per vendetta il lord frisone Finn. Questi eventi hanno una base storica e per gli storici si sarebbero verificati attorno al 450, cio\u00e8 al tempo dell'invasione anglosassone dell'Inghilterra, anche se non si sa se esista (ed eventualmente quale sia) la connessione tra i due Hengest.\nPer alcuni sarebbero la stessa persona. Contro quest'ipotesi c'\u00e8 il fatto che un Hengest sarebbe uno juto, l'altro, invece, un danese. Anche ci\u00f2 per\u00f2 pu\u00f2 esser discutibile e discusso, dato che le distinzioni tra popoli vicini (sia gli Juti che i Danesi vivevano in Danimarca) erano spesso vaghe.\nHengest \u00e8 anche il soggetto di una commedia del 1620 \"Hengist, King of Kent, or The Mayor of Queenborough\", scritta da Thomas Middleton."}
{"id": "592736", "revid": "767487", "url": "https://it.wikipedia.org/wiki?curid=592736", "title": "Scarface - Lo sfregiato", "text": "Scarface - Lo sfregiato (\"Scarface\") \u00e8 un film del 1932 diretto da Howard Hawks e da Richard Rosson.\nTrama.\nIl film, ispirato alle gesta criminose di Al Capone, \u00e8 ambientato nella Chicago degli anni '20, dove vigeva ancora il proibizionismo e con la criminalit\u00e0 organizzata che, di conseguenza, si divide la citt\u00e0 per le forniture illecite di alcolici. Un gangster, Tony Camonte, spietato e sanguinario, conosciuto come lo \"Sfregiato\" per via d'una cicatrice che gli deturpa il volto, inizia la sua scalata al potere fino a divenire uno degli uomini di punta della gang, scatenando una vera e propria guerra tra le bande in modo da eliminare la concorrenza. Una volta al potere, accecato dalla gelosia per sua sorella Cesca, commette l'errore di uccidere un proprio complice e amico, Gino Rinaldo, con cui la sorella aveva una relazione e con il quale si era appena sposata. L'omicidio permette alla polizia di avere finalmente un capo d'accusa contro l'imprendibile Camonte e di circondare la sua casa per catturarlo. Infine Tony e Cesca rimangono uccisi nella sparatoria con le forze di polizia.\nProduzione.\nIl film fu prodotto da Howard Hughes per The Caddo Company. Le riprese durarono dal giugno all'ottobre 1931.\nL'uscita del film, prodotto in realt\u00e0 nel 1930, fu ritardata al 1932, a causa di alcune vicissitudini censorie, poich\u00e9 le scene di efferata violenza male si accordavano con l'immagine pulita che il cinema hollywoodiano cercava di darsi dopo gli eccessi degli anni ruggenti (vedi il Codice Hays). L'uscita nelle sale fu permessa una volta tolte le scene violente: infatti nel film avvengono in tutto una ventina di omicidi, ma nessuno di questi \u00e8 filmato direttamente (famosa la scena iniziale dove l'uccisione del gestore di ristorante, che dar\u00e0 il via alla luttuosa serie di eventi narrata, viene seguita da un lungo piano sequenza che riprende l'ombra dell'omicida che si avvicina).\nDistribuzione.\nDistribuito dall'United Artists, il film usc\u00ec nelle sale cinematografiche degli Stati Uniti il 9 aprile dopo una prima tenuta a New York il 31 marzo 1932. Proibito durante il ventennio fascista, il film usc\u00ec in Italia solamente nel 1947, distribuito dalla Titanus.\nRemake.\nNel 1983 Brian De Palma realizz\u00f2 un nuovo \"Scarface\", ispirato liberamente a questo film.\nRiconoscimenti.\nNel 1932 \u00e8 stato indicato tra i migliori dieci film dell'anno dal National Board of Review of Motion Pictures.\nNel 1994 \u00e8 stato scelto per la conservazione nel National Film Registry della Biblioteca del Congresso degli Stati Uniti."}
{"id": "592739", "revid": "583609", "url": "https://it.wikipedia.org/wiki?curid=592739", "title": "Shining (miniserie televisiva)", "text": "Shining (\"The Shining\") \u00e8 una miniserie televisiva in sei puntate della durata di 45 minuti (tre puntate da 90 minuti nella versione originale) basata sul romanzo \"Shining\", che racconta le vicende di una famiglia il cui padre \u00e8 guardiano invernale dell\"'Overlook Hotel\". Adattata per la televisione da Stephen King e diretto da Mick Garris, fu trasmessa per la prima volta nel 1997.\nStephen King appare inoltre in un piccolo cameo durante la festa nella sala da ballo, interpretando il direttore d'orchestra con lo smoking bianco.\nRispetto al celebre film di Stanley Kubrick questa versione \u00e8 pi\u00f9 fedele al romanzo.\nTrama.\nJack Torrance (Steven Weber), insegnante di letteratura inglese in una scuola superiore a Stovington, perde il posto per colpa dell'alcolismo che lo rende incapace di autocontrollo. Jack \u00e8 anche sul punto di perdere la sua famiglia, dopo aver attaccato suo figlio Danny in un momento di follia.\nOra, puntando ad una vita sobria e felice, Jack si trasferisce con la sua famiglia in un grande albergo sulle montagne rocciose del Colorado (l'Overlook Hotel), nel periodo invernale, per lavorare come custode della struttura che altrimenti potrebbe subire molti danni durante il rigido inverno, posto in una pittoresca valle tra le rocce che offre uno splendido panorama delle vicine montagne. Con la speranza di diventare uno scrittore di successo, Jack accetta il lavoro. Nell'albergo Danny incontra il cuoco, Dick Halloran, dal quale scopre che i suoi poteri psichici gli conferiscono una forma di telepatia. Halloran dice a Danny che anche lui ha la luccicanza (cio\u00e8 lo shining) e che pu\u00f2 contattarlo telepaticamente se avr\u00e0 bisogno del suo aiuto. Diventa gradualmente evidente che i fantasmi dell'albergo sono tutt'altro che figurativi e pacifici. C'\u00e8 una forza nell'edificio che sembra voler usare Danny per un possibile scopo sinistro. Questa forza si manifesta con lampade tremolanti e una voce spettrale. Danny \u00e8 il primo ad accorgersi di questa oscura presenza avendo visioni e avvertimenti che la misteriosa figura incontrer\u00e0 lui e i suoi genitori durante l'inverno. In modo da raggiungere il loro obiettivo, le presenze maligne dell'albergo arrivano a possedere il padre di Danny, Jack. Verso la fine del film Danny comunica telepaticamente con Jack e lo incoraggia a liberarsi dai fantasmi dell'albergo. Jack riesce a liberarsi e si sacrifica per distruggere l'albergo. Danny, Wendy e Halloran (che Danny aveva contattato telepaticamente) fuggono verso la salvezza. Dieci anni dopo si vede Danny con sua madre e con Dick mentre sta per ritirare il diploma. Poco dopo averlo preso Danny vede suo padre Jack. Nell'ultima scena del film si vedono le macerie dell'Overlook Hotel e un'insegna che indica che verranno avviati dei lavori per ricostruire l'albergo.\nIspirazioni.\nLa creazione di questa miniserie \u00e8 dovuta all'insoddisfazione di Stephen King verso l'omonimo film di Stanley Kubrick. In modo da ottenere l'approvazione di Kubrick per riadattare Shining ad un programma pi\u00f9 vicino alla storia originale, King dovette accettare per iscritto di astenersi dalle sue critiche del film di Kubrick, salvo per il suo commento riguardante l'interpretazione di Jack Nicholson del personaggio di Jack Torrance. A parte il motivo dietro alla creazione di questa miniserie, la versione del 1997 fu ambientata allo Stanley Hotel. King us\u00f2 l'hotel che lo ispir\u00f2 a scrivere il libro per la parte esterna e per la progettazione dei set interni. Le scene furono girate all'interno; tuttavia, parti specifiche di arredamento del set furono usate per migliorare il vecchio stile dell'edificio."}
{"id": "592743", "revid": "1543377", "url": "https://it.wikipedia.org/wiki?curid=592743", "title": "Isola Mantegna", "text": "Isola Mantegna \u00e8 una frazione del comune di Piazzola sul Brenta, in provincia di Padova, distante 6,6\u00a0km dal capoluogo.\nSi chiamava in origine Isola di Carturo e cambi\u00f2 nome nel 1963 in onore del pittore Andrea Mantegna, nato qui nel 1431."}
{"id": "592746", "revid": "339392", "url": "https://it.wikipedia.org/wiki?curid=592746", "title": "Hengist", "text": ""}
{"id": "592747", "revid": "1305772", "url": "https://it.wikipedia.org/wiki?curid=592747", "title": "4H", "text": ""}
{"id": "592750", "revid": "767487", "url": "https://it.wikipedia.org/wiki?curid=592750", "title": "Un uomo, una donna", "text": "Un uomo, una donna (\"Un homme et une femme\") \u00e8 un film del 1966 diretto da Claude Lelouch, vincitore del Grand Prix per il miglior film al 19\u00ba Festival di Cannes, ex aequo con \"Signore &amp; signori\", e dell'Oscar come miglior film straniero.\nNel 1985 Lelouch ne ha realizzato un \"sequel\", \"Un uomo, una donna oggi\", con la stessa coppia di attori. Un terzo film, sempre coi due attori protagonisti, esce in Francia nel maggio 2019 col titolo \"Les plus belles ann\u00e9es d'une vie\".\nTrama.\nAnne, giovane segretaria di edizione, ha di recente perso in un incidente su un set cinematografico suo marito, che lavorava come stuntman. Nell'accompagnare sua figlia al collegio da lei frequentato a Deauville incontra Jean-Louis, pilota automobilistico, anch'egli rimasto vedovo a seguito del suicidio di sua moglie e anch'egli con un bambino al collegio. Quando Anne perde l'ultimo treno per tornare a casa, Jean-Louis si offre di accompagnarla e l'attrazione scatta immediatamente.\nLa relazione matura nel corso dei successivi incontri a Deauville, malgrado i sensi di colpa di Anne, che rimpiange ancora il compagno scomparso. In uno dei suoi viaggi in treno verso casa, Anne viene raggiunta in stazione da Jean-Louis che compie lo stesso percorso in auto, sfidando il treno in velocit\u00e0. Nell'arrivare in stazione, Anne si stupisce nel vederlo e, sul loro abbraccio, il film si chiude lasciando lo spettatore ad interrogarsi se la storia d'amore avr\u00e0 un seguito.\nCommento.\nIl film, realizzato con un budget ridottissimo in sole tre settimane di lavorazione, fu presentato in concorso al Festival di Cannes 1966, dove ottenne il Grand Prix come miglior film. L'anno successivo vinse l'Oscar come miglior film straniero.\nIl \"Dizionario Mereghetti\", pur riconoscendo che il film sia \u00abdiretto con grande abilit\u00e0\u00bb, lo definisce \u00abuna versione televisiva e pubblicitaria del melodramma classico\u00bb, la cui storia \u00abzuccherosa e finta\u00bb \u00e8 un \u00abconcentrato di tutti i luoghi comuni possibili sull'amore e la solitudine\u00bb. Il \"Dizionario Morandini\" lo definisce esplicitamente un fotoromanzo (\u00abil pi\u00f9 bel fotoromanzo della storia del cinema (francese)?\u00bb), dalla \u00abpoetica di carosello pubblicitario\u00bb, e cita la definizione del film di un critico francese: \u00abun'autentica impresa di seduzione, un tranquillante su pellicola\u00bb.\nNote.\nNel 1986 Lelouch gira l'ideale seguito della storia dove ritroviamo i personaggi di Anne e Jean-Louis, intitolato semplicemente \" Un uomo, una donna oggi \".\nNel 2019 chiude idealmente il ciclo con un nuovo capitolo, il terzo film su questa coppia, \" I migliori anni della nostra vita \".\nColonna sonora.\nLa colonna sonora del film \u00e8 diventata particolarmente celebre, soprattutto per il motivo conduttore \"Un homme et une femme\", tanto da raggiungere i vertici delle classifiche di vendita. Francis Lai ha composto le musiche delle canzoni, i cui testi sono stati invece scritti da Pierre Barouh, che le ha anche cantate insieme a Nicole Croisille e Jean-Claude Briodin, oltre ad interpretare nel film il ruolo di Pierre, defunto marito di Anne. La canzone fu tradotta in italiano da Herbert Pagani nel 1966 con il titolo \"Un uomo e una donna\".\nIn una suggestiva sequenza \"flashback\" Barouh canta \"Samba da ben\u00e7\u00e3o\" di Baden Powell de Aquino e Vin\u00edcius de Moraes, su suoi testi in lingua francese, in cui nomina ed omaggia esplicitamente gli autori."}
{"id": "592756", "revid": "599013", "url": "https://it.wikipedia.org/wiki?curid=592756", "title": "6H", "text": ""}
{"id": "592758", "revid": "125961988", "url": "https://it.wikipedia.org/wiki?curid=592758", "title": "Willy Wonka e la fabbrica di cioccolato", "text": "Willy Wonka e la fabbrica di cioccolato (\"Willy Wonka &amp; the Chocolate Factory\") \u00e8 un film del 1971 diretto dal regista Mel Stuart. Il film \u00e8 ispirato al romanzo di Roald Dahl, \"La fabbrica di cioccolato\", nuovamente portato sullo schermo nel 2005 da Tim Burton ne \"La fabbrica di cioccolato\", con Johnny Depp nel ruolo gi\u00e0 ricoperto da Gene Wilder.\nCon il passare degli anni, \"Willy Wonka e la fabbrica di cioccolato\" ha acquisito nuova popolarit\u00e0 e un particolare status di \"cult movie\" per diverse generazioni, grazie in larga parte ai ripetuti passaggi televisivi (specialmente sotto le festivit\u00e0 natalizie) di cui \u00e8 stato fatto oggetto nel corso degli anni. Nella classifica dei migliori 50 cult movies stilata nel 2003 dalla rivista statunitense \"Entertainment Weekly\", il film viene piazzato alla posizione numero 25.\nTrama.\nCharlie Bucket, un bambino povero, vive con la madre e i suoi quattro nonni in una misera casa malandata nei pressi dell\u2019enorme fabbrica di cioccolato di Willy Wonka, un misterioso fabbricante di dolci che gestisce il pi\u00f9 grande commercio dei dolciumi. Quest'ultimo non esce dalla sua fabbrica da anni ed \u00e8 un mistero per tutti chi siano i suoi operai. Infatti, per difendersi dagli altri produttori di dolci che avevano tentato di rubare le sue ricette mandando le loro spie, Willy Wonka era completamente sparito dalla circolazione chiudendo i battenti della sua fabbrica. Aveva poi ripreso fabbricare nuovamente dolciumi, ma i cancelli della fabbrica erano rimasti chiusi.\nUn mattino il signor Wonka bandisce un concorso: a cinque fortunati che troveranno dei biglietti dorati nelle tavolette di cioccolato Wonka sar\u00e0 concesso di visitare la sua fabbrica assieme ad un membro della loro famiglia e riceveranno una scorta di dolci Wonka da bastare per tutta la vita. Tutto il mondo cade in una sfrenata caccia ai biglietti dorati. I primi quattro vincitori sono: Augustus Gloop, un bambino obeso e ingordo della Germania Ovest, Veruca Salt, una bambina viziata e capricciosa del Regno Unito, Violet Beauregarde, una bambina arrogante e vanitosa nonch\u00e9 una campionessa di masticazione di gomme proveniente dal Montana, negli Stati Uniti e Mike Travis, un bambino chiacchierone e teledipendente appassionato di film western anch'esso degli Stati Uniti, precisamente dell'Arizona.\nCharlie ha ormai perso le speranze, quando un giorno trova dei soldi in un tombino e, comprando una tavoletta di cioccolato, riesce a trovare l'ultimo biglietto dorato. Mentre torna a casa incontra un uomo che si presenta come Slugworth e che Charlie riconosce come il peggior rivale di Willy Wonka, a cui aveva tentato di copiare i suoi dolci. Quest'ultimo gli promette benessere e denaro per tutta la vita in cambio di un campione di un dolce particolare di Willy Wonka, il \"Succhia Succhia che mai si consuma\", una speciale caramella che non si consuma mai. Come si pu\u00f2 notare nelle scene precedenti infatti, Slugworth aveva fatto la stessa proposta anche agli altri bambini.\nArriva finalmente il giorno della visita alla fabbrica, che si rivela pi\u00f9 strana e meravigliosa che mai. Si scopre, tra le altre cose, che gli operai della fabbrica sono dei minuscoli ometti con la passione per il canto, chiamati Umpa-Lumpa. Willy Wonka regala a ciascun bambino un \"Succhia Succhia che mai si consuma\", a condizione che non lo mostrino mai a nessuno. Nel corso della visita per\u00f2, tutti gli altri vincitori vengono inguaiati dai loro stessi vizi: Augustus viene risucchiato in un tubo per il trasporto del cioccolato dopo averne bevuto a pi\u00f9 non posso, Violet si trasforma in un enorme mirtillo dopo aver assaggiato una nuova gomma da masticare ancora imperfetta, Veruca finisce in un condotto dei rifiuti dopo che Willy Wonka rifiuta di venderle un'oca dalle uova di cioccolato dorato e Mike prova su di s\u00e9 un'invenzione del signor Wonka che consente di trasmettere oggetti reali attraverso la televisione, riducendo la sua altezza a pochi centimetri.\nAd un certo punto Charlie e suo nonno Joe bevono di nascosto una speciale bibita gassata col potere di far volare nonostante il divieto del signor Wonka. Dopo aver volato un po\u2019 rischiano di venire risucchiati da un\u2019elica, ma riescono poi a tornare incolumi a terra e a raggiungere gli altri, apparentemente senza che il signor Wonka si sia accorto di nulla.\nAlla fine della visita per\u00f2, quando Charlie e suo nonno sono gli unici rimasti, Willy Wonka si arrabbia molto per la loro disubbidienza e rifiuta quindi di dar loro l\u2019enorme scorta di dolci promessa. Quando Charlie gli restituisce il Succhia Succhia mostrando di accettare la punizione, piuttosto che portare la caramella a Slugworth, Willy rimane colpito dalla sua onest\u00e0 e comincia a saltare di gioia. Gli rivela che l'uomo che ha incontrato in realt\u00e0 non era Slugworth, ma un suo collaboratore che aveva il compito di corrompere col denaro tutti i partecipanti per verificarne l'onest\u00e0. Lo scopo del concorso era infatti quello di trovare un ragazzo buono e onesto a cui Willy Wonka avrebbe lasciato in eredit\u00e0 la sua fabbrica. Il bambino viene quindi invitato a trasferirsi nella fabbrica di cioccolato con la sua famiglia e a diventare il suo successore.\nProduzione.\nPre-produzione.\nL'idea di creare un adattamento cinematografico del romanzo di Roald Dahl venne ispirata al regista Mel Stuart dalla figlioletta di dieci anni, che, avendo appena letto il libro, gli chiese di farci un film. Stuart mostr\u00f2 il romanzo al produttore David L. Wolper, il quale era nel bel mezzo delle trattative con la Quaker Oats Company a proposito di un buon veicolo commerciale per introdurre sul mercato una nuova barretta di cioccolato prodotta dalla loro compagnia sussidiaria produttrice di dolciumi \"Breaker Confections\", con sede a Chicago (da allora rinominata The Willy Wonka Candy Company e venduta alla Nestl\u00e9). Wolper convinse la compagnia, che non aveva nessuna esperienza pregressa in fatto di produzione di film, ad acquistare i diritti del libro e a finanziare la pellicola in promozione del prodotto che si sarebbe quindi chiamato \"Wonka Bar\".\nVenne quindi deciso e confermato che la pellicola sarebbe stata un \"musical per bambini\", e che Dahl stesso avrebbe scritto il copione, anche se il titolo venne cambiato da \"Charlie e la fabbrica di cioccolato\" a \"Willy Wonka e la fabbrica di cioccolato\" per promuovere il dolciume sopracitato.\nLo sceneggiatore David Seltzer introdusse nel copione diversi riferimenti letterari che Wonka cita lungo il corso del film, come ad esempio \"Ode\" di Arthur O'Shaughnessy, \"L'importanza di chiamarsi Ernesto\" di Oscar Wilde e \"Il mercante di Venezia\" di William Shakespeare. Sempre Seltzer svilupp\u00f2 il personaggio di Slugworth (che nel romanzo veniva solo citato come rivale di Wonka), ampliandone il ruolo, e diede al tono dell'opera un particolare senso del grottesco, un'ironia talvolta anche crudele, diretta ad un pubblico pi\u00f9 adulto (vedasi la scena del battello nel tunnel dove appaiono anche delle immagini disturbanti per un pubblico infantile).\nDahl prov\u00f2 senza successo a caldeggiare la scrittura di Spike Milligan per il ruolo di Willy Wonka. Anche la sua seconda scelta, Ron Moody, rifiut\u00f2 la parte. Anche Jon Pertwee non accett\u00f2 il lavoro a causa di impegni gi\u00e0 presi per la serie televisiva \"Doctor Who\". Le audizioni per la parte ebbero cos\u00ec luogo per il periodo di una settimana al Plaza Hotel di New York, dove Gene Wilder venne immediatamente scritturato per il ruolo. Questi disse che avrebbe fatto il film solo a condizione che la prima apparizione di Wonka sullo schermo lo avesse visto uscire dalla fabbrica zoppicando claudicante con un bastone, per poi perderlo lungo il tragitto, e fare una capriola rivelando di essere sanissimo. Le audizioni per le altre parti furono tenute a New York, Londra e Monaco di Baviera.\nRiprese.\nLe riprese iniziarono il 30 aprile 1970 e terminarono il 19 novembre seguente.\nLa principale location del film fu Monaco di Baviera in Germania Ovest, perch\u00e9 il regista trovava particolarmente adeguate l'atmosfera e l'architettura di quei luoghi. Gli esterni della fabbrica di cioccolato furono filmati al Munich Gaswerks (Emmy-Noether-Stra\u00dfe 10).\nLa scena finale dove il Wonka-ascensore vola sopra la citt\u00e0 contiene immagini dall'alto della citt\u00e0 di N\u00f6rdlingen in Baviera.\nLa reazione di Dahl al copione.\nRoald Dahl disconobbe il film, la cui sceneggiatura era stata completamente riscritta da David Seltzer dopo che egli non aveva rispettato la data ultima di consegna. Dahl disse che era \"contrariato\" perch\u00e9 \"pensava che nel film fosse stata posta troppa enfasi sul personaggio di Willy Wonka e non abbastanza su Charlie, che era il vero protagonista\".\nColonna sonora.\nLa musica composta da Leslie Bricusse e Anthony Newley per la colonna sonora del film ricevette una nomination agli Oscar. La colonna sonora fu inizialmente pubblicata su disco dalla Paramount Records nel 1971. L'8 ottobre del 1996, la Hip-O Records (in collaborazione con la MCA Records, proprietaria del catalogo Paramount), ha ristampato la colonna sonora in formato CD con il titolo \"Willy Wonka &amp; the Chocolate Factory - 25th Anniversary Edition\".\nLe musiche e le canzoni che appaiono nel film in ordine cronologico sono le seguenti:\nDistribuzione.\nEdizione italiana.\nLa prima edizione italiana del film fu curata da Roberto De Leonardis, che ne affid\u00f2 la direzione musicale a Pietro Carapellucci. Nel 1984 il film fu ridoppiato per l'uscita in VHS dalla Giada S.r.l. sotto la direzione di Flavio De Flaviis (anche autore del nuovo adattamento); a differenza di quanto fatto per l'edizione cinematografica, le canzoni furono mantenute in inglese. Inoltre, in questa edizione, Veruca viene ribattezzata Verusca, Violetta viene chiamata col suo nome originale Violet e il cognome di Mike Tiv\u00f9 viene cambiato in Travis. Il ridoppiaggio fu utilizzato anche per tutte le edizioni home video successive."}
{"id": "592760", "revid": "72396", "url": "https://it.wikipedia.org/wiki?curid=592760", "title": "3H", "text": ""}
{"id": "592761", "revid": "599013", "url": "https://it.wikipedia.org/wiki?curid=592761", "title": "5H", "text": ""}
{"id": "592762", "revid": "599013", "url": "https://it.wikipedia.org/wiki?curid=592762", "title": "7H", "text": ""}
{"id": "592764", "revid": "83531", "url": "https://it.wikipedia.org/wiki?curid=592764", "title": "Monte Scuderi", "text": "Il monte Scuderi \u00e8 una montagna della catena dei Peloritani, alta 1.253 metri, situata nei territori dei comuni di Fiumedinisi, Itala e Al\u00ec, a ridosso del mar Ionio in Sicilia.\nDescrizione.\nUn monaco cappuccino di Al\u00ec, padre Serafino, scrisse che il nome originariamente era \"monte Sparviero\", perch\u00e9 la vetta presentava delle protuberanze laterali che facevano pensare alle ali di uno sparviero.\nLa vetta \u00e8 perfettamente pianeggiante, e forma una grande terrazza alla quale si pu\u00f2 accedere da due punti situati ad est e ad ovest del pianoro. Dalla cima, meteo permettendo, la vista eccezionale va dall'Etna a Capo Peloro e tutto lo Stretto di Messina ad est e alle isole Eolie al nord.\nSono presenti tracce di antica frequentazione, diversi cumuli di rocce e alcune neviere da cui si ricavava il ghiaccio poi commerciato. La vetta \u00e8 oggetto di scavi clandestini alla ricerca di monete e materiale di valore. Sono ben visibili cocci di vaso e tegole in terracotta.\nSecondo una leggenda narrata da padre Serafino, sotto la vetta vi sarebbe un lago sotterraneo. Dentro una grotta, vi sarebbe nascosto il tesoro di alcuni briganti. Questo tesoro sarebbe stato cercato anche da Ahmed I, sultano dell'Impero Ottomano, che nel 1612 avrebbe mandato un gruppo di uomini a recuperarlo: la maggior parte sarebbe morta nel crollo della grotta. Da questo episodio la fantasia popolare ricav\u00f2 il mito di una maledizione che avvolgerebbe il tesoro e chi lo cerca. Fa parte della Riserva naturale orientata Fiumedinisi e Monte Scuderi."}
{"id": "592765", "revid": "599013", "url": "https://it.wikipedia.org/wiki?curid=592765", "title": "8H", "text": ""}
{"id": "592767", "revid": "599013", "url": "https://it.wikipedia.org/wiki?curid=592767", "title": "9H", "text": ""}
{"id": "592783", "revid": "729019", "url": "https://it.wikipedia.org/wiki?curid=592783", "title": "Fortezza Pia", "text": "La Fortezza Pia, seminascosta dalla vegetazione, \u00e8 un'antica costruzione che si eleva nella zona pi\u00f9 alta della citt\u00e0 di Ascoli Piceno, il Colle dell'Annunziata. Forse gi\u00e0 in epoca piceno-sabina, su questa altura chiamata \"Colle Pelasgico\", vi fu il vecchio cassero, distrutto da Gneo Pompeo Strabone e riedificato sempre in epoca romana.\nStoria.\nImportante luogo sia dal punto di vista panoramico che dal punto di vista strategico, da sempre ha accolto opere fortificate. \nDeve il suo nome a papa Pio IV che, nel 1560, volle farla ricostruire, aggiungendo angolati baluardi scarpati sul versante meridionale e ristrutturando anche gli altri fronti. I bastioni orientali vengono avanzati per consentire il fuoco incrociato dalle troniere per la difesa dell'ingresso.\nLa costruzione faceva parte di un complesso sistema difensivo ed era collegata ai baluardi di Porta Romana, tramite un camminamento ricavato nella doppia cerchia muraria. La cittadella fu poi smantellata dai Longobardi e ricostruita dal Comune Ascolano tra 1185 e il 1195.\nQuando la citt\u00e0 cadde in mano a Federico II, la fortezza conobbe il nuovo triste destino dei vinti e fu demolita per la terza volta. Nel 1349, Galeotto Malatesta, signore di Ascoli, per sentirsi sicuro in una citt\u00e0 che gli dimostrava solo ostilit\u00e0, la fece restaurare.\n\"Et nel medesimo anno il signore Galiocto fe fare le roche in nascoli la quale \u00e8 quella del casare a monte, et l'altra da quella al casaro a Ponte Magiore.\"\nL'opera fu portata a termine dai maestri lombardi Antonio Luchini e Giovanni Angelo di Marco detto Bonera. L'ascolano Silvestro Galeotti fu incaricato di fondere alcuni cannoni per armare il forte.\nI lavori furono portati avanti con una certa fretta per le necessit\u00e0 imposte dalla Guerra del Tronto e si limitarono, in un primo momento, a sommarie fortificazioni e ad acquartieramenti, destinati ad accogliere le soldatesche. Proseguirono negli anni successivi con il restauro vero e proprio dell'antica fortezza.\nForse fu Sangallo l'architetto che diresse la ricostruzione. La rinata fortificazione comprendeva due bastioni scarpati posti a guardia dell'ingresso principale, lunghe cortine, munite di casematte con feritoie per il tiro delle armi da fuoco. Il costo del nuovo complesso grav\u00f2 sugli ascolani che furono costretti a contribuirvi con tre giornate lavorative l'anno.\nNella pianta della citt\u00e0 incisa da Feretti, nel 1646, \u00e8 possibile osservare integralmente la costruzione. Risulta evidente come del precedente cassero fosse stata conservata la torre a guardia della \"Porta Summa\" della citt\u00e0, la cortina occidentale e parte di quella meridionale; tutti elementi ben visibili ai nostri giorni.\nLa fortezza fu poi smantellata dai francesi, nel 1799, e successivamente venne usata come cava di pietre: \"ci viene riferito che da qualche tempo le vecchie mura della Fortezza Pia servono da cava di pietre a certi notturni industriali\".\nOggi, di essa, rimangono muraglie verso Nord ed i bastioni del lato Est, tra i quali si apre un caratteristico, tozzo portale a bugne con una scritta che ricorda l'opera del pontefice Pio IV:\n\"\u201cPius IV medic. Medio/Pont. Max/Moenia e fundamentis/Erexit MDLXIV\u201d.\""}
{"id": "592784", "revid": "22356", "url": "https://it.wikipedia.org/wiki?curid=592784", "title": "Tuoijangosaurus multispinus", "text": ""}
{"id": "592785", "revid": "709565", "url": "https://it.wikipedia.org/wiki?curid=592785", "title": "Horsa", "text": "Il suo nome in anglosassone significherebbe \"cavallo\", ma la cosa non \u00e8 certa. Per l'anno 455 la \"Cronaca anglosassone\" dice: Hengest e Horsa combatterono contro re Vortigern nel luogo chiamato Aylesford e Horsa fu ucciso, dopodich\u00e9 Hengest e suo figlio Oisc presero il regno. Secondo la leggenda fu sepolto a Horsted, un'area tra Chatham nel Kent e la Bluebell Hill, sulla strada per Maidstone."}
{"id": "592786", "revid": "22356", "url": "https://it.wikipedia.org/wiki?curid=592786", "title": "Tuojiangosaurus", "text": ""}
{"id": "592791", "revid": "1610933", "url": "https://it.wikipedia.org/wiki?curid=592791", "title": "Aquila di mare testabianca", "text": ""}
{"id": "592794", "revid": "121548750", "url": "https://it.wikipedia.org/wiki?curid=592794", "title": "Jump Ultimate Stars", "text": " \u00e8 un picchiaduro 2D per Nintendo DS seguito di \"Jump Super Stars\", uscito nell'agosto del 2005. \u00c8 sviluppato da Ganbarion e pubblicato da Nintendo come il predecessore, dal 23 novembre 2006 in Giappone. Anche per \"Jump Ultimate Stars\" le probabilit\u00e0 di uscita sul suolo extra-nipponico sono pressoch\u00e9 nulle visti i problemi di copyright presenti anche per il vecchio episodio: di fatto, in Europa e in America diverse case editrici possiedono i diritti per i manga all'interno del gioco, mentre in Giappone tutti appartengono alla casa editrice di \"Jump\" (la Sh\u016beisha).\nIl gioco presenta alcune novit\u00e0, come la compatibilit\u00e0 con la Nintendo Wi-Fi Connection, molto attesa dagli amanti del primo capitolo, e la presenza di alcuni personaggi famosissimi in tutto il mondo di vecchi manga editi da \"Jump\" come \"Captain Tsubasa\" (\"Holly e Benji)\" e \"Saint Seiya\" (\"I Cavalieri dello zodiaco\"), oltre che a nuovi personaggi di manga gi\u00e0 presenti precedentemente, come Renji e Rukia di \"Bleach\", Freezer (\"Dragon Ball\").\nTrama.\nLe vicende del gioco si svolgono nella \"J-Galaxy\" ovvero l'universo dove coesistono i mondi rappresentanti i manga della Shonen Jump. Dr. Mashirito, storico nemico della serie Dr. Slump &amp; Arale, porta scompiglio nell'equilibrio cosmico finendo per far disperdere gli abitanti dei vari mondi in giro per l'universo. Toccher\u00e0 a 5 eroi trovatasi insieme per puro caso rimettere le cose a posto, tali eroi sono Goku (Dragon Ball), Rufy (One Piece), Naruto (Naruto), Toru Muhyo ( \"Muhyo to R\u014dj\u012b no Mah\u014dritsu S\u014ddan Jimusho) e Gintoki (Gintama) che partendo dal pianeta terra si faranno strada fino a giungere nel \"J-World\" dove il Dr. Mashirito si \u00e8 rifugiato insieme ai pi\u00f9 potenti villain dell'immaginario Jump.\""}
{"id": "592795", "revid": "123281251", "url": "https://it.wikipedia.org/wiki?curid=592795", "title": "Jiraiya goketsu monogatari", "text": " \u00e8 un racconto tradizionale giapponese che narra le vicende di , un ninja predone successivamente noto col nome di . Il romanzo fu pubblicato, tra il 1839 e il 1868, in 43 puntate scritte da autori diversi; tra questi Kunisada si occup\u00f2 delle illustrazioni.\nIl mito.\nJiraiya era il discendente di una potente famiglia dell'isola di Ky\u016bsh\u016b. Quando questa cadde in rovina, si rec\u00f2 nella provincia di Echigo, dove ebbe successo come predone, diventando il capo di una \"cavalleresca\" banda di ladri, e dove nel contempo inizi\u00f2 a studiare l'arte magica del rospo presso un essere immortale che risiedeva sul Monte Myoko, popolarmente conosciuto come \"Echigo Fuji\". Nello stesso periodo, s'innamor\u00f2 e spos\u00f2 , una bellissima giovane esperta nell'arte magica della lumaca. Quando si ritenne sufficientemente forte, part\u00ec per vendicarsi di colui che era stato la causa della rovina della sua famiglia, un vecchio di nome \"Sarashina\", senza per\u00f2 riuscire a sconfiggerlo.\nTempo dopo , uno dei suoi seguaci, rimase stregato dall'arte magica del serpente cominciando quindi a studiarla e praticarla ed acquisendo la capacit\u00e0 di trasformarsi in un enorme serpente. Cambiato il proprio nome in , in onore del mitico serpente a otto teste , sfid\u00f2 Jiraiya e Tsunade, riuscendo a sconfiggerli grazie al suo veleno di serpente, che li fece cadere a terra privi di sensi. Fortunatamente, uno dei seguaci di Jiraiya, a lui devoto per essere stato tempo prima salvato dalla morte, li soccorse.\nIl racconto termina bruscamente qui, non essendone giunta fino a noi la fine."}
{"id": "592796", "revid": "767487", "url": "https://it.wikipedia.org/wiki?curid=592796", "title": "Centrarchidae", "text": "La famiglia Centrarchidae comprende numerose specie di pesci d'acqua dolce dell'ordine dei Perciformes.\nDescrizione.\nLe specie di Centrarchidi si dividono fisicamente in due sottofamiglie. Un gruppo presenta un corpo tozzo, compresso ai lati, molto alto, con grande pinna dorsale anticipata da 5-12 grossi raggi. Le pettorali sono ampie e robuste, come tutte le altre pinne. L'altro gruppo invece ha colpo allungato, con lungo peduncolo caudale. Pinne forti ma meno ampie. Entrambi hanno una grossa testa, con bocca estroflettibile. Le dimensioni variano da 9\u00a0cm (\"Lepomis symmetricus\") a 97\u00a0cm (\"Micropterus salmoides\"). La livrea \u00e8 molto diversa da specie a specie, da quelle mimetiche a quelle coloratissime.\nDistribuzione e habitat.\nI Centrarchidi sono distribuiti nel continente Nordamericano, nelle acque dolci del bacino dei grandi laghi, in Canada e negli Stati Uniti d'America, e in tutte le acque dolci della parte orientale, fino al Texas. Qualche specie \u00e8 diffusa anche nelle grandi pianure e nella costa occidentale.\nAbitano le acque calme, preferibilmente con zone paludose o canneti.\nIntroduzioni per pesca sportiva.\nNel XIX e all'inizio del XX secolo nei laghi e nei fiumi italiani ed europei sono state introdotte, a scopo alimentare e di pesca sportiva, alcune specie di Centrarchidi; spesso questi pesci sono entrati in rivalit\u00e0 con la fauna ittica locale. Sono ormai presenza comune in Italia, pur restando specie aliena le specie \"Lepomis gibbosus, Lepomis auritus\" e \"Micropterus salmoides\".\nAcquariofilia.\nAlcune specie hanno attirato l'interesse degli acquariofili per la brillantezza delle loro livree e per la facilit\u00e0 di allevamento in acquari d'acqua fredda."}
{"id": "592797", "revid": "979604", "url": "https://it.wikipedia.org/wiki?curid=592797", "title": "Lingua laragiya", "text": "La lingua laragiya \u00e8 una lingua aborigena australiana parlata in Australia, vicino alla citt\u00e0 di Darwin.\nSecondo \"Ethnologue\" e lo standard ISO 639 \u00e8 da ritenersi estinta.\nIl laragiya non sembra essere imparentata con nessun'altra lingua al mondo."}
{"id": "592801", "revid": "14314", "url": "https://it.wikipedia.org/wiki?curid=592801", "title": "Laragiya", "text": ""}
{"id": "592805", "revid": "1573940", "url": "https://it.wikipedia.org/wiki?curid=592805", "title": "Bubo bengalensis", "text": "Il gufo reale indiano (\"Bubo bengalensis\" ()) \u00e8 un grande rapace notturno della famiglia degli Strigidi, diffuso nel subcontinente indiano.\nBiologia.\nCaccia nelle foreste tropicali, talvolta arrivando fino ai centri urbani. Caccia mammiferi, uccelli e rettili.\nDistribuzione e habitat.\nLa specie \u00e8 diffusa in India, Nepal e Pakistan.\nSistematica.\nIl \"Bubo bengalensis\" in passato era considerata una sottospecie del \"Bubo bubo\" con il nome \"Bubo bubo bengalensis\"."}
{"id": "592813", "revid": "49022", "url": "https://it.wikipedia.org/wiki?curid=592813", "title": "Eroi culturali", "text": ""}
{"id": "592820", "revid": "75123397", "url": "https://it.wikipedia.org/wiki?curid=592820", "title": "Bianchina", "text": ""}
{"id": "592822", "revid": "122141265", "url": "https://it.wikipedia.org/wiki?curid=592822", "title": "Juan Garc\u00eda Oliver", "text": "Biografia.\nDurante lo sciopero generale del 1917, Garc\u00eda Oliver arriv\u00f2 a Barcellona e fu coinvolto in attivit\u00e0 sindacali; assieme a Buenaventura Durruti e Francisco Ascaso, fond\u00f2 \"Los Solidarios\", un gruppo anarchico responsabile per vari assassinii, incluso un attentato alla vita del Re Alfonso XIII. Nel 1920 si un\u00ec alla Confederaci\u00f3n Nacional del Trabajo (CNT), forte sindacato anarchico. \nFu uno dei pi\u00f9 accesi oppositori della corrente sindacalista moderata guidata da \u00c1ngel Pesta\u00f1a (quest'ultimo era scettico nei confronti delle strategie della Federaci\u00f3n Anarquista Ib\u00e9rica, gruppo interno alla CNT). Pesta\u00f1a guid\u00f2 i suoi seguaci fuori dalla CNT nel 1932, con lo scopo di creare il Partito Sindacalista; Garc\u00eda Oliver rimase virtualmente senza opposizione come sostenitore delle tattiche paramilitari, per le quali aveva optato dal tempo della dittatura di Miguel Primo de Rivera.\nIn giovent\u00f9, oltre a passare molto tempo in prigione, fu cameriere, diventando maitre d'hotel all'hotel Ritz.\nGarc\u00eda Oliver divenne inoltre il leader della FAI.\nIn seguito alla sconfitta del Colpo di Stato spagnolo del luglio 1936 a Barcellona, si mostr\u00f2 molto ottimista rispetto al destino dell'anarchismo nella citt\u00e0, in virt\u00f9 del ruolo avuto dalla CNT-FAI nella sua difesa dal golpe; nell'agosto 1936, pochi mesi dopo l'inizio della guerra civile spagnola, ad un Plenum del Movimiento Libertario (formato da CNT-FAI-FIJL) della Catalogna, si schier\u00f2 contro chi sosteneva l'ingresso nella Generalitat de Catalunya, governo repubblicano semi-autonomo della regione, spingendo invece per una \"dittatura anarchica\" sugli altri partiti e sindacati. Tuttavia, quando la CNT, seppur riluttante, decise di entrare a far parte del governo del Fronte Popolare, Garc\u00eda Oliver divenne, unico anarchico nella storia, Ministro della Giustizia nel gabinetto di Francisco Largo Caballero (1936-1937), in carica dal settembre 1936 al maggio 1937. Durante le giornate di maggio del 1937 a Barcellona, Garc\u00eda Oliver chiese ai lavoratori di abbandonare le armi, chiedendo un cessate il fuoco. Alcuni lo considerano un traditore degli anarchici spagnoli per la sua volont\u00e0 di compromesso con il governo, altri vedono le sue concessioni come comprensibili, tenuto conto del bisogno di sconfiggere Francisco Franco. \n\"L'idolo della Barcellona proletaria\" secondo quanto disse Carlo Rosselli, era, stando alla descrizione di Michail Koltsov, giornalista della \"Pravda\", un uomo \"di colorito olivastro, bello, con una cicatrice sul viso, fotogenico, cupo\", nonch\u00e9 \"un oratore esperto, ardente, abile\". \u00c8 ritenuto l'ideatore della bandiera rosso-nera degli anarco-sindacalisti.\nLasci\u00f2 il governo pi\u00f9 tardi lo stesso mese, ma rimase attivo in Barcellona fino alla caduta della Catalogna nel 1939, rifugiandosi dapprima in Francia, quindi in Svezia e finalmente in Messico, dove rimase fino alla sua morte, lavorando anche come rappresentante di coloranti per tessuti, e dove oggi \u00e8 sepolto.\nLo scrittore italiano Fulvio Abbate ha dedicato alla sua storia un racconto-reportage, \"Il ministro anarchico: Juan Garc\u00eda Oliver un eroe della rivoluzione spagnola\", pubblicato nel 2004 da Baldini Castoldi Dalai."}
{"id": "592824", "revid": "33751", "url": "https://it.wikipedia.org/wiki?curid=592824", "title": "Dulcigno", "text": "Dulcigno (in montenegrino-serbo \"Ulcinj\"/\"\u0423\u043b\u0446\u0438\u045a\", //; in albanese \"Ulqini\") \u00e8 una citt\u00e0 del Montenegro di 19.921 abitanti (2011), in maggioranza albanesi. \u00c8 capoluogo del comune omonimo, situato nell'estremit\u00e0 meridionale della Dalmazia, sulla costa adriatica.\nDi antichissime origini, la citt\u00e0 \u00e8 stata fondata intorno al V secolo a.C. dagli Illiri e fu successivamente romana e poi bizantina. Fu sede vescovile dal IX al XVI secolo. Nel Medioevo fu conquistata dagli Slavi meridionali, dalla Repubblica di Venezia e infine, nel 1578, dagli Ottomani. Dulcigno \u00e8 oggi una popolare meta turistica per le sue spiagge come Velika Pla\u017ea e Ada Bojana e per il suo centro storico medioevale. \u00c8 il principale centro della minoranza albanese in Montenegro.\nGeografia fisica.\nDulcigno \u00e8 la citt\u00e0 pi\u00f9 a sud di tutto il Montenegro e si trova a 80 km a sud dalla capitale Podgorica e a una decina di km dalla frontiera con l'Albania, segnato dal corso e dalla foce del fiume Boiana. Il centro storico della cittadina, \"Kalaja\", sorge su un promontorio affacciato sul mare Adriatico.\nEtimologia.\nFondatata dagli illiri, i quali la chiamarono \"Duk\" (traducibile lett. in Vedere, Mirabile), anticamente era conosciuta dai suoi colonizzatori con i toponimi di \u039f\u03c5\u03bb\u03ba\u03af\u03bd\u03b9\u03bf\u03bd (\"Oulkinion\") in greco antico e di \"Olcinium\" in latino. \nNel Medioevo era impiegato il toponimo volgare \"Ulcinium\", mentre dai veneziani era conosciuta come Dulcigno.\nIn seguito poi in turco \"\u00dclg\u00fcn\" e dagli slavi \"Ulcinj\", mentre \u00e8 stata chiamata sempre dai suoi abitanti in albanese \"Ulquin\".\nStoria.\nL'origine della citt\u00e0 sarebbe da ricercarsi nell'insediamento di \"Colchinium\", situato ad ovest rispetto all'odierna Dulcigno, e fondato da colonizzatori provenienti dalla Colchide. Fu assediata dagli Illiri che la ribattezzarono \"Ulkinon\" da \"ulk\" (lupo). Dopo la sconfitta del re Genzio in occasione della terza guerra illirica, i Romani penetrarono nella regione e, nel 163 a.C., conquistarono Dulcigno che ribattezzarono \"Olcinum\". Sotto la dominazione romana ricevette dapprima lo status di \"oppidium civium Romanorum\" e successivamente quello di \"municipium\". Nell'VIII secolo divenne sede episcopale, mentre nel 1010 lo zar Samuele di Bulgaria tent\u00f2 inutilmente di conquistare la citt\u00e0. Dulcigno venne conquistata dal principe Stefano Nemanja e rimase sotto il controllo serbo sino al 1360 quando divenne possesso della famiglia Bal\u0161i\u0107. Fu conquistata dai Veneziani nel 1420 ed incorporata nell'Albania Veneta.\nNel XVI secolo vi nacque lo scultore Jacopo Bianchi, o Giacomo Bianchi, che fu attivo in Romagna, in particolare a Forl\u00ec.\nNel 1571 fu conquistata dagli Ottomani sotto il cui dominio divenne uno dei principali centri della pirateria e del commercio di schiavi nel Mediterraneo. Nel 1666 vi venne esiliato, l'agitatore politico-religioso Sabbatai Zevi, il quale morir\u00e0 a Dulcigno, solo e dimenticato, dieci anni dopo. Nel 1722 fu occupata brevemente dai Veneziani. Il 19 gennaio 1878, durante la guerra russo-turca, venne occupata dai Montenegrini. Il trattato di Berlino tuttavia assegn\u00f2 Dulcigno nuovamente ai Turchi. A causa dell'insurrezione scatenata delle comunit\u00e0 albanesi di Gusinje e Plav, che invece si erano ritrovate sotto la nuova sovranit\u00e0 montenegrina, venne deciso di lasciare quest'ultimi due centri all'Impero ottomano e di cedere come compensazione proprio Dulcigno. I Turchi accettarono la proposta, tuttavia al 1880 Dulcigno non era stata ancora sgomberata. Pertanto, il 26 agosto dello stesso anno, venne inviata nelle acque antistanti la cittadina una squadriglia navale internazionale capitanata da Lord Alcester che persuase gli Ottomani a rispettare gli accordi e ad abbandonare Dulcigno che venne cos\u00ec annessa al Principato del Montenegro il 30 novembre.\nDurante la prima guerra mondiale venne occupata dagli Austroungarici nel gennaio 1916, al termine della campagna del Montenegro. Il 4 novembre 1918 fu conquistata dalla Regia Marina, successivamente integrata all'interno del neonato Regno dei Serbi, Croati e Sloveni, nel 1929, fu inclusa nella banovina della Zeta.\nNel 1941, dopo l'invasione della Jugoslavia da parte delle forze dell'Asse, Dulcigno venne annessa all'Albania fascista.\nSociet\u00e0.\nEvoluzione demografica.\nDulcigno costituisce il maggior centro albanofono del Montenegro.\nLa citt\u00e0 ha una popolazione di 10.828 abitanti, di cui la maggioranza di etnia e lingua albanese e di religione musulmana (sunniti e bektashi) o cristiano-cattolica (la citt\u00e0 albanese pi\u00f9 vicina, Scutari, \u00e8 il principale centro cattolico dell'intera Albania).\nPopolazione per etnia (censimento 2011):\nPopolazione per lingua madre (censimento 2011):\nPopolazione per religione (censimento 2011):\nGeografia antropica.\nLocalit\u00e0.\nGran parte della popolazione \u00e8 concentrata nel capoluogo, che con 10.828 abitanti rappresenta il 53% degli abitanti del comune, mentre nessun'altra localit\u00e0 supera il migliaio di abitanti.\nIl comune di Dulcigno comprende le seguenti 39 localit\u00e0: Ambula (\"Ambula\"), Bijela Gora, Bojke, Braj\u0161e, Bratica (\"Bratizza\"), Briska Gora (\"Monte Bria\"), Vladimir, Gornja Klezna, Gornji \u0160toj (\"Canneto Alto\"), Darza, Donja Klezna, Donji \u0160toj (\"Canneto Basso\"), Draginje (\"Draghigne\"), Zoganj (\"Sgagno\"), Kaliman, Kodre (\"Codra\"), Kolonza (\"La Colonza\"), Kosi\u0107i, Kravari (\"Cravari\"), Kruta (\"Crutta\"), Krute, Kru\u010de (\"Santa Croce di Dulcigno\"), Leskovac, Lisna Bore, Me\u0111re\u010d, Mide, Mo\u017eura (\"Mongioro\"), Pistula (\"Pistula\"), Rasti\u0161, Re\u010d (\"Rezzi\"), Sal\u010d (\"Salci\"), Sveti \u0110or\u0111e (\"San Giorgio\"), Sukobin (\"San Calvino\"), Sutjel (\"Sant'Eligio\"), \u0106urke, Dulcigno, Fraskanjel (\"Frascanello\"), \u0160as (\"Suacia\") e \u0160todra .\nAmministrazione.\nGemellaggi.\nDulcigno \u00e8 gemellata con:"}
{"id": "592825", "revid": "767487", "url": "https://it.wikipedia.org/wiki?curid=592825", "title": "Wir sind Helden", "text": "Wir sind Helden (pronunciato //, \"Noi siamo eroi\" in tedesco) \u00e8 stato un gruppo pop rock tedesco di Berlino e Amburgo.\nIl gruppo ha raggiunto un grande successo in Germania e Austria, arrivando a vendere pi\u00f9 di un milione di dischi in Germania con i primi due album.\nI testi, di cui \u00e8 autrice principalmente la cantante Judith Holofernes, sono spesso ironici (compresi quelli a tema sentimentale) e critici verso il modello economico consumista (\"Guten Tag\") e l'industria discografica (\"Zuh\u00e4lter\").\nBiografia.\nI Wir sind Helden vengono fondati nel 2001. L'attuale cantante Judith Holofernes, era gi\u00e0 da prima cantante solista nei club berlinesi e aveva gi\u00e0 pubblicato l'album \"Kamikazefliege\". Cercando una band, incontr\u00f2 nel 2001 ad Amburgo il batterista Pola Roy e il chitarrista e tastierista Jean-Michel Tourette. Il bassista Mark Tavassol fu proposto da Pola Roy e decise di entrare nella nuova band dopo poche settimane.\nGli esordi.\nLa prima produzione del gruppo \u00e8 l'EP \"Guten Tag\", stampato in 3\u00a0000 copie che diede una certa fama al gruppo nella zona di Berlino. Nel 2002 i Wir sind Helden irrompono sulla scena pop nazionale con il pezzo che d\u00e0 il titolo all'album, che raggiunge la posizione 53 nella classifica tedesca dei singoli e il cui video viene trasmesso da MTV, anche se la band ancora non ha ancora un contratto discografico.\nLa loro popolarit\u00e0 cresce improvvisamente quando la cantante Judith Holofernes appare nel programma televisivo Harald Schmidt Show, che fa s\u00ec che il loro tour in piccoli club raggiunga il tutto esaurito.\nI successi.\nL'album di esordio della band, \"Die Reklamation\" (2003), entra nella classifica tedesca al numero 6 e successivamente raggiunge la posizione 2. Diventa uno degli album pi\u00f9 venduti del 2003 e del 2004.\nIl loro secondo album \"Von Hier an Blind\" (2005) entra nelle classifiche tedesche e austriache e rimane nella top ten per 20 settimane.\nNel 2005 i Wir sind Helden hanno partecipato al concerto di beneficenza Live 8 a Berlino.\nIl gruppo ha creato anche versioni in lingua straniera delle loro canzoni: ad esempio \"s\u0101 itte miy\u014d\" (\u3055\u3042\u884c\u3063\u3066\u307f\u3088\u3046) e \"Le vide\" versioni rispettivamente giapponese e francese di \"Von Hier an Blind\".\nIl terzo album dei Wir Sind Helden, \"Soundso\", \u00e8 uscito il 25 maggio 2007, anticipato dal singolo \"Endlich ein Grund zur Panik\", uscito il 27 aprile 2007. L'album ha raggiunto in una settimana il secondo posto nella classifica degli album pi\u00f9 venduti. Il 6 luglio 2007 \u00e8 uscito il secondo singolo \"Soundso\", contenente altre quattro canzoni, di cui tre sono versioni acustiche di pezzi tratti dai concerti organizzati dall'emittente radiofonica austriaca FM4.\nIl quarto album intitolato \"Bring mich nach Hause\" \u00e8 uscito nell'agosto del 2010 e ha raggiunto subito la prima posizione della classifica degli album pi\u00f9 venduti in Germania.\nIl gruppo non \u00e8 pi\u00f9 attivo da aprile 2012.\nFormazione.\nLa formazione dei Wir sind Helden non ha mai conosciuto variazioni:\nPola Roy e Judith Holofernes sono marito e moglie. A dicembre 2006 hanno avuto un figlio, Friedrich.\nDiscografia.\nAltri dischi.\nNell'album \"Familienalbum - Eine Hommage\" di Rio Reiser (2003) i Wir sind Helden suonano la canzone \"Halt dich an deiner Liebe fest\"."}
{"id": "592827", "revid": "13833", "url": "https://it.wikipedia.org/wiki?curid=592827", "title": "Ulcinj", "text": ""}
{"id": "592828", "revid": "729019", "url": "https://it.wikipedia.org/wiki?curid=592828", "title": "Castelvecchio (Padova)", "text": "Il Castelvecchio, anticamente definito Castello della Torlonga ma oggi conosciuto anche come Castello di Ezzelino, o Castello Carrarese o ancora Castello di Padova, \u00e8 una fortificazione di origine altomedievale posta sulla biforcazione del Bacchiglione dove si divide in Tronco Maestro e Naviglio interno. Deve le attuali caratteristiche alla signoria dei Da Carrara. Durante il XIX secolo e il XX secolo venne in gran parte utilizzato come prigione statale mentre il mastio, la \"Torlonga\", \u00e8 dal XVIII secolo la Specola cittadina.\nToponimo.\nLa fortezza un tempo era chiamata \"Castello della Torlonga\". Assunse il nome di \"Castelvecchio\" quando si inizi\u00f2 a costruire il \"Castelnuovo\" dopo il 1513. In et\u00e0 romantica fu chiamato \"Castello di Ezzelino\" per il fascino sinistro evocato dal tiranno. Oggi, con la riscoperta culturale della signoria dei Da Carrara, \u00e8 frequentemente definito \"Castello Carrarese\". L'area antistante l'edificio \u00e8 Piazza Castello: in et\u00e0 veneziana fu luogo di esercitazioni militari e di esecuzioni capitali.\nStoria.\nLe origini.\nLa struttura del castello attuale \u00e8 l'evoluzione di un sistema difensivo di origine altomedievale che aveva nella \"Torlonga\" (la torre-longa) il suo fulcro: costruita nel IX secolo nella strategica area in cui il Bacchiglione andava dividendosi (punto gi\u00e0 occupato da fortificazioni di et\u00e0 romana) fu citata per la prima volta nel 1062. La torre, tra il X secolo ed il XI secolo, fu circondata da una breve muraglia che la proteggeva verso la citt\u00e0. Questo mastio fu poi inglobato alla cinta muraria di et\u00e0 comunale; l\u00ec vicino, verso ponente, si apr\u00ec una porta urbica.\nIl castello di Ezzelino.\nRimangono invece tracce del castello fatto costruire da Ezzelino III da Romano, tiranno della citt\u00e0 dal 1237 al 1256: la pi\u00f9 notevole \u00e8 la Torlonga, la maggiore delle due torri del castello. Il Castello fungeva da perno difensivo della cinta muraria duecentesca.\nIl 1237 \u00e8 l\u2019anno in cui iniziano i lavori di costruzione del Castello. Per edificare la grande fortezza nei pressi di San Tomaso, occorrevano decine di migliaia di mattoni, ma la produttivit\u00e0 delle fornaci del tempo era assai limitata. Di conseguenza furono utilizzati materiali provenienti dalla demolizione di imponenti e belle case patrizie delle famiglie che si inimicarono Ezzelino III. Privata di ben dieci edifici per questo scopo, Padova rimase deturpata.\nMa ben presto si cap\u00ec che il Castello non era destinato solo allo scopo difensivo. A partire dal 1241, Ezzelino pianific\u00f2 la repressione dell\u2019opposizione guelfa e cos\u00ec inizi\u00f2 a segregare i prigionieri nei sotterranei del nuovo Castello. Pi\u00f9 che prigioni queste furono \u201ctombe per i vivi\u201d. Anche le due torri del castello vennero progettate come orribili prigioni dove i padovani erano destinati a morire di fame. Vennero chiamate \"Zilie\" perch\u00e9 il loro architetto fu Zilio Milanese, anch\u2019esso poi prigioniero l\u00ec dentro. Una torre guardava la citt\u00e0 e l\u2019altra la campagna. Quest\u2019ultima esiste tuttora ed \u00e8 l\u2019attuale Specola.\nNel 1256 i crociati entrarono a Padova per volere di Papa Alessandro IV e occuparono la citt\u00e0. Il Castello resistette per tre giorni, dopodich\u00e9 fu dichiarata la fine del breve periodo di tirannia di Ezzelino III da Romano.\nIl Castello di Francesco il Vecchio.\nCaduto il tiranno, le fortificazioni furono abbandonate fino alla signoria dei Carraresi. Nel 1374, questi fecero ricostruire il castello includendo le due torri che dipinsero a scacchi bianchi e rossi. Il Castello venne collegato alla Reggia Carrarese dal \u201ctraghetto\u201d, un passaggio sopraelevato che aveva la funzione di collegare i centri del potere politico e militare. Questa via di fuga poteva essere utilizzata solo dai provisionati e dal Principe e venne fatta costruire da Umbertino da Carrara negli anni compresi fra il 1343 e il 1345 (anno della sua morte).\nFrancesco I da Carrara detto Il Vecchio fu signore di Padova quando venne ricostruito il castello e, infatti, govern\u00f2 dal 1350 al 1388, promovendo una politica di espansione.\nL'et\u00e0 veneziana.\nCon la costruzione delle mura rinascimentali ad opera di Bartolomeo d'Alviano il valore strategico del castello fu ridotto a zero. La Repubblica di Venezia vagheggi\u00f2 anche la costruzione di un \"Castelnovo\" sul versante est delle mura, ma di questo progetto rimangono solo alcuni bastioni. Nel 1777 fu ultimata la trasformazione della Torlonga in Specola per le osservazioni astronomiche.\nL'Ottocento e la prigione.\nI resti del castello ebbero successivamente usi diversi (osservatorio astronomico, prigione, ecc.). In particolare il castello ha avuto funzione di prigione fino al secondo dopoguerra. L'Amministrazione carceraria padovana ha tuttora alcuni uffici in Piazza Castello."}
{"id": "592831", "revid": "125834363", "url": "https://it.wikipedia.org/wiki?curid=592831", "title": "Bernard Freyberg", "text": "Prima guerra mondiale.\nServ\u00ec nel 1915 a Gallipoli nella campagna dei Dardanelli, dove partecip\u00f2 alla sepoltura del poeta Rupert Brooke.\nCombatt\u00e9 nel 1916, al comando di un battaglione, sulla Somme durante l'omonima battaglia, ove guadagn\u00f2 la Victoria Cross.\nSeconda guerra mondiale.\n\u00c8 da sempre considerato colui che, pi\u00f9 di tutti, ha fortemente voluto il bombardamento dell'abbazia di Montecassino, durante la seconda guerra mondiale. Fu anche protagonista della corsa per Trieste nella primavera 1945. Successivamente venne nominato Governatore generale della Nuova Zelanda dal 1946 al 1952."}
{"id": "592838", "revid": "1543377", "url": "https://it.wikipedia.org/wiki?curid=592838", "title": "Palazzetto Longobardo", "text": "Il palazzetto Longobardo di Ascoli Piceno \u00e8 un piccolo fabbricato medioevale di arte romanica, utilizzato come dimora, che non ha legami con il popolo dei Longobardi.\nLa sua composizione architettonica costituisce un \"palatium-turris\", unico esempio cittadino perfettamente conservato della prima et\u00e0 comunale, che comprende il palazzo e dall'adiacente torre degli Ercolani.\nStoria.\nL'edificio \u00e8 stato elevato verso la met\u00e0 del XIII secolo contemporaneamente alla torre degli Ercolani che si trova addossata al suo fianco destro. L'intero complesso \u00e8 stato utilizzato come residenza da una famiglia nobile che si era trasferita ad Ascoli Piceno discendente forse dei bellicosi germani, ai quali il nome del palazzetto \u00e8 legato. \nL'ipotesi \u00e8, comunque, assai remota e non riesce a giustificare l'aggettivo \"longobardo\" dovuto, si pensa, ad un'errata tradizione o all'aver confuso i periodi dell'alto ed il Basso Medioevo, quindi i Longobardi e l'et\u00e0 dei Comuni. A partire dagli anni cinquanta del XX secolo, il palazzetto ospita un Ostello della Giovent\u00f9.\nArchitettura.\nCostruito con conci squadrati di travertino brunito, si mostra isolato su tre lati con la facciata aperta da un piccolo ingresso, che misura m. 1,32x1,77, una bifora e tre finestre.\nIl prospetto del fianco \u00e8 caratterizzato da un piano di piccole bifore. \nIl vano di queste finestre ha una colonnina centrale dotata di base e sormontata da un capitello, l'archetto \u00e8 ornato da un cordone a spirale. In origine le finestrature erano chiuse dall'interno con sportelli lignei.\nSugli stipiti, ricavati da grosse pietre, vi sono bassorilievi che riproducono scene di caccia e figure di animali (II bifora). \nRami e fronde di alloro (III e V bifora). \nUna delicata spirale orla il ciglio della III, IV e V bifora.\nNella parte superiore, sia della facciata che del fianco, compresa tra le finestre ed il tetto, corre una fascia di abbellimento decorata da una treccia a due linee, realizzata in tempi diversi da differenti lapicidi. Questo lascia presumere che l'edificio sia stato soggetto a lavori di ampliamento.\nIl suo aspetto attuale \u00e8 stato conferito dagli interventi conservativi e di restauro che si sono succeduti negli anni dal 1910 al 1960.\nL'interno.\nIl piano basso del palazzetto era utilizzato come ricovero per gli animali e magazzino, invece il piano superiore per spazio abitativo. La ripartizione degli ambienti era costituita da divisori di legno."}
{"id": "592843", "revid": "486946", "url": "https://it.wikipedia.org/wiki?curid=592843", "title": "Parco nazionale del Cilento", "text": ""}
{"id": "592844", "revid": "1573940", "url": "https://it.wikipedia.org/wiki?curid=592844", "title": "Macheiramphus alcinus", "text": "Il nibbio dei pipistrelli (Macheiramphus alcinus ) \u00e8 un rapace di media taglia appartenente alla famiglia Accipitridae, unica specie del genere Macheiramphus. La specie \u00e8 largamente diffusa nella fascia tropicale africana, asiatica e oceaniana.\nDescrizione.\n\u00c8 un uccello da preda di taglia media, dal corpo slanciato e dal piumaggio bicolore: marrone scuro o nero sul dorso, bianco sul petto, sulla gola e attorno agli occhi (che sono particolarmente grandi). Il becco \u00e8 piccolo, ma l'apertura boccale \u00e8 piuttosto estesa e gli permette di inghiottire intera la preda.\nBiologia.\nDi abitudini crepuscolari, si nutre prevalentemente di pipistrelli, piccoli uccelli (passeriformi, apodidi, caprimulgidi), insetti.\nDistribuzione e habitat.\nIl suo esteso areale comprende gran parte dell'Africa sub-sahariana, Madagascar, sud-est asiatico, Malaysia, Indonesia e Nuova Guinea sud-orientale. Si stima che la popolazione globale sia compresa tra i 1\u00a0000 e i 10\u00a0000 esemplari, di cui 670 - 6\u00a0700 in et\u00e0 di riproduzione.\nConservazione.\nSecondo lo IUCN, la sua popolazione, seppure non numerosa, appare relativamente stabile; questa situazione, assieme all'esteso areale, mantiene la specie al di sopra della soglia di \"vulnerabilit\u00e0\". Il suo stato di conservazione non desta, pertanto, particolari preoccupazioni."}
{"id": "592849", "revid": "74419", "url": "https://it.wikipedia.org/wiki?curid=592849", "title": "Canale Cagnola", "text": ""}
{"id": "592854", "revid": "1305772", "url": "https://it.wikipedia.org/wiki?curid=592854", "title": "Eris", "text": ""}
{"id": "592858", "revid": "488801", "url": "https://it.wikipedia.org/wiki?curid=592858", "title": "Diritto reale di godimento", "text": "I diritti reali di godimento sono un tipo di diritto reale che hanno un contenuto pi\u00f9 ristretto rispetto alla propriet\u00e0.\nI diritti reali di godimento attribuiscono a un soggetto il potere di utilizzare, in modo pieno e immediato, un bene di propriet\u00e0 di un altro soggetto, il quale vede limitato il proprio diritto di propriet\u00e0. Quando questo requisito viene meno, perch\u00e9 il titolare del diritto reale minore diventa anche proprietario, automaticamente viene meno il diritto minore, che si estingue attraverso la cosiddetta consolidazione. A differenza della propriet\u00e0, che \u00e8 perpetua, i diritti reali minori possono essere perpetui oppure a tempo determinato. Tutti i diritti reali di godimento si estinguono per non uso, se quest'ultimo si protrae per venti anni.\nTipi.\nI diritti reali di godimento sono diritti assoluti che riguardano vincoli reali soggetti a casi di tipicit\u00e0 (sono in \"numero chiuso\", cio\u00e8 sono soltanto quelli previsti per legge e non rimessi all'autonomia dei privati), al contrario dei vincoli a carattere personale che riguardando l\u2019autonomia contrattuale. I diritti reali di godimento sono: usufrutto, enfiteusi, uso, abitazione, diritto di superficie e servit\u00f9.\nUsufrutto.\nL'usufrutto assicura a un soggetto detto usufruttuario il diritto di utilizzare e godere di un bene che \u00e8 di propriet\u00e0 altrui. Quando un bene \u00e8 gravato da usufrutto il proprietario viene a trovarsi nella situazione di \"nudo proprietario\", conservando dunque solo la propriet\u00e0 ma spogliandosi delle prerogative di uso e godimento del bene, dato che sar\u00e0 solo l'usufruttuario a goderne, traendo tutte le utilit\u00e0 che possono derivare dallo stesso, con l'obbligo per\u00f2 di non mutarne la destinazione economica. L'usufrutto pu\u00f2 essere costituito per legge (si parla in tal caso di usufrutto legale), per contratto, per testamento o per usucapione. Il diritto pu\u00f2 avere a oggetto sia beni mobili sia immobili, ma deve trattarsi in ogni caso di beni infungibili e inconsumabili, altrimenti, laddove l'oggetto dell'usufrutto riguardi beni consumabili o fungibili si ha il quasi usufrutto. L'usufruttuario pu\u00f2 cedere il proprio diritto a terzi se ci\u00f2 non \u00e8 vietato dal titolo costitutivo, locare il bene, concedere ipoteca, oltre che ricevere un'indennit\u00e0 (all'atto della cessazione dell'usufrutto) per le migliorie eventualmente apportate al bene stesso. Quanto agli obblighi dell'usufruttuario, invece vi \u00e8 quello di restituire il bene al termine dell'usufrutto, di utilizzarlo con diligenza, rispettarne la destinazione economica e sostenere le spese e gli oneri per la manutenzione ordinaria oltre che pagare le imposte. Il diritto di usufrutto si estingue per scadenza del termine stabilito tra le parti o per morte dell'usufruttuario. Pu\u00f2 estinguersi inoltre per prescrizione ventennale, per consolidazione (laddove l'usufruttuario acquisti anche la propriet\u00e0 del bene), per il perimento della cosa o per la rinuncia dell'usufruttuario.\nEnfiteusi.\nL'enfiteusi, oggi di rara applicazione, si realizza quando il proprietario di un fondo concede a una persona, detta enfiteuta, il diritto di goderne, con l\u2019obbligo di migliorarlo e pagare un canone annuo in denaro o in natura determinato da leggi speciali. L\u2019istituto nasce per porre rimedio all'abbandono dei terreni agricoli, esiste per\u00f2 anche un\u2019enfiteusi urbana e in particolare un\u2019enfiteusi edificatoria. L\u2019enfiteuta ha il diritto di affrancazione, ovvero pu\u00f2 in qualunque momento acquistare la piena propriet\u00e0 del fondo pagando una somma equivalente a 15 volte il canone annuo. La durata minima \u00e8 ventennale e inoltre vi \u00e8 la possibilit\u00e0 di perpetuit\u00e0 della concessione. L\u2019enfiteuta pu\u00f2 disporre del suo diritto per testamento o atto tra vivi, l\u2019alienazione pu\u00f2 essere vietata per i primi 20 anni.\nUso.\nIl diritto d'uso attribuisce al titolare la facolt\u00e0 di servirsi della cosa e di goderne dei frutti limitatamente ai bisogni suoi e della famiglia. A differenza dell\u2019usufrutto \u00e8 personalissimo e non pu\u00f2 pertanto essere ceduto n\u00e9 per successione a causa di morte n\u00e9 per atto tra vivi, e si estingue con la morte del titolare del diritto.\nAbitazione.\nIl diritto di abitazione attribuisce a chi lo possiede la facolt\u00e0 d\u2019uso al solo scopo di abitarvi, \u00e8 un diritto incedibile e il titolare pu\u00f2 far godere del diritto solo i membri della sua famiglia.\nDiritto di superficie.\nLa separazione tra propriet\u00e0 del suolo e propriet\u00e0 di ci\u00f2 che vi \u00e8 sopra costruito, pu\u00f2 verificarsi per legge o per volont\u00e0 delle parti. Quando sul suolo c\u2019\u00e8 un diritto limitato che si esaurisce nella facolt\u00e0 di edificare si parla di diritto di superficie; mentre sull'edificio, se costruito, c\u2019\u00e8 propriet\u00e0 superficiaria. Nel caso del condominio, la superficie \u00e8 compropriet\u00e0 di tutti i condomini.\nServit\u00f9.\nLa servit\u00f9 (o servit\u00f9 prediale) prevede un peso, che pu\u00f2 consistere nell'obbligo di fare, di non fare o lasciar fare, imposto sopra un determinato fondo (detto servente) per l'utilit\u00e0 di un altro fondo (detto dominante) di propriet\u00e0 di un altro soggetto. Il peso \u00e8 legato ai due fondi e quindi ai rispettivi proprietari, pertanto perdura qualora uno o entrambi dei soggetti proprietari dovesse cambiare, la situazione di servit\u00f9 pu\u00f2 costituirsi solo per l\u2019oggettiva utilit\u00e0. In altre parole \u00e8 un limite imposto al diritto di propriet\u00e0 su un fondo per la migliore utilizzazione di un altro fondo, appartenente a diverso proprietario, il quale acquista un diritto reale limitato sul fondo servente. Le servit\u00f9 si possono costituire coattivamente (imposizione obbligatoria), volontariamente (per contratto o testamento), per usucapione o per destinazione del padre di famiglia. Le principali servit\u00f9 sono il passaggio, che d\u00e0 diritto a passare sul fondo servente se il proprio fondo risulta intercluso ossia privo di accesso alla via pubblica, l'acquedotto che d\u00e0 diritto di far passare le acque proprie attraverso fondi altrui, la servit\u00f9 di elettrodotto, la servit\u00f9 di linee telefoniche e la servit\u00f9 di somministrazione d'acqua. Altri esempi di servit\u00f9 sono la servit\u00f9 di parcheggio e la servit\u00f9 di veduta. Le servit\u00f9 apparenti sono quelle che richiedono un\u2019opera visibile e permanente. Le servit\u00f9 si estinguono per prescrizione e confusione.\nI diritti reali di garanzia.\nI diritti reali di godimento non sono gli unici diritti reali minori, vi sono infatti i diritti reali di garanzia, pi\u00f9 simili ai diritti di credito. Sono diritti che costituiscono una garanzia su un bene, garanzia talmente incisiva da poter essere opposta nei confronti di qualsiasi successivo avente diritto sulla cosa. Sono diritti reali di garanzia il pegno (costituita sui beni mobili) e l\u2019ipoteca (costituita sui beni immobili)."}
{"id": "592860", "revid": "363629", "url": "https://it.wikipedia.org/wiki?curid=592860", "title": "Fenotipo Bombay", "text": "Il fenotipo Bombay \u00e8 una possibile configurazione del gruppo sanguigno nel sistema AB0; \u00e8 un fenotipo raro, il cui nome deriva dal fatto che venne riscontrato per la prima volta in una famiglia indiana di Bombay.\nLe persone che hanno fenotipo Bombay possono risultare, nei test standard, individui di gruppo 0, in quanto nel loro siero hanno anticorpi anti-A ed anti-B. A differenza di questi per\u00f2 hanno nel sangue anche anticorpi anti-H, assenti nei gruppi sanguigni 0, A, B e AB.\nGenetica e biochimica.\nI gruppi A, B e AB sono caratterizzati dalla presenza, sulla superficie dei globuli rossi, di particolari antigeni; tali antigeni sono generati dal legame tra una molecola detta \"molecola H\" e uno zucchero complesso, che si forma per mezzo di glicosiltransferasi. Quando tali enzimi sono assenti, come nel caso del gruppo 0, la sola presenza della molecola H non basta a generare l'antigene A o B.\nLa produzione della molecola H \u00e8 regolata da una coppia di alleli i cui possibili geni vengono codificati solitamente con H (capacit\u00e0 di produrre tale molecola) e h (incapacit\u00e0). Il gene H \u00e8 dominante, quindi un individuo con genotipo Hh non avr\u00e0 fenotipo Bombay. Se invece un individuo ha genotipo hh, non produrr\u00e0 la molecola H e dunque neanche gli antigeni caratteristici dei gruppi A, B e AB (indifferentemente dagli alleli presenti nella coppia di geni che caratterizza i gruppi sanguigni standard). \u00c8 per questo motivo che nei test standard tali individui risultano appartenenti al gruppo 0, e che il fenotipo Bombay viene solitamente indicato come 0h.\nImplicazioni trasfusionali.\nNon avendo la molecola H, gli individui portatori di un tale fenotipo producono anticorpi anti-H, e possono perci\u00f2 ricevere trasfusioni di emazie solamente da altri individui 0h. Questo pu\u00f2 rappresentare un grande problema in caso di emergenza, dato che tale gruppo \u00e8 estremamente raro; il fatto che il gene h sia recessivo fa s\u00ec che il gruppo Bombay sia riscontrato solitamente in famiglie o comunit\u00e0 ristrette, in cui \u00e8 possibile trovare altri individui dello stesso gruppo. "}
{"id": "592861", "revid": "27723", "url": "https://it.wikipedia.org/wiki?curid=592861", "title": "136199 Eris", "text": ""}
{"id": "592863", "revid": "122884496", "url": "https://it.wikipedia.org/wiki?curid=592863", "title": "Mob Rules (album)", "text": "Mob Rules \u00e8 il decimo album in studio della band heavy metal britannica dei Black Sabbath, uscito nel novembre del 1981.\nIl disco.\nSecondo album inciso con Ronnie James Dio alla voce, \"Mob Rules\" \u00e8 stato pubblicato dopo l'eccellente successo dell'album precedente. Questo album vede per la prima volta alla batteria in una registrazione in studio dei Black Sabbath, Vinny Appice (fratello del famoso Carmine Appice), che aveva sostituito Bill Ward l'anno precedente durante l'ultima parte del tour dell'album \"Heaven and Hell\".L'album contiene molti pezzi decisamente Hard rock che continuavano l'ottimo lavoro del precedente album, ma con una produzione ben pi\u00f9 rocciosa e maligna.Pare che per realizzare l'album i Black Sabbath avessero preso in affitto la vecchia casa inglese di John Lennon all'epoca adibita a sala prove. Proprio l\u00ec fu registrata la prima versione \"demo\" del brano \"Mob Rules\", versione che assieme ad un primo missaggio dell'intro strumentale \"E5150\" fu inclusa nella colonna sonora del film \"Heavy Metal\".\"Live Evil\", primo album live ufficiale dei Black Sabbath, \u00e8 stato registrato durante il tour seguente a \"Mob Rules\".\nRecentemente \u00e8 stato ristampato in versione deluxe, con il concerto tenuto all'Hammersmith Odeon (in precedenza pubblicato in edizione limitata a 500 pezzi) come disco bonus."}
{"id": "592864", "revid": "712828", "url": "https://it.wikipedia.org/wiki?curid=592864", "title": "Lista di apprendisti Jedi minori", "text": ""}
{"id": "592869", "revid": "92723", "url": "https://it.wikipedia.org/wiki?curid=592869", "title": "Jiraiya (Naruto)", "text": ", conosciuto anche come \"Grande saggio condottiero dei Rospi\", \"Eremita dei Rospi\" o \"Eremita Porcello\" (\"Eremita Dongiovanni\" nell'edizione italiana dell'anime), \u00e8 un personaggio del manga e anime \"Naruto\", scritto e disegnato dal mangaka Masashi Kishimoto.\nAllievo del Terzo Hokage e quindi compagno di Tsunade e Orochimaru, Jiraiya \u00e8 uno dei tre Ninja Leggendari (\"Sannin\") del Villaggio della Foglia nonch\u00e9 uno dei pi\u00f9 potenti dell'intera serie; \u00e8 stato inoltre il maestro di alcuni dei personaggi pi\u00f9 forti dell'opera come il Quarto Hokage, suo figlio Naruto Uzumaki e i tre orfani del Villaggio della Pioggia Nagato, Konan e Yahiko. Jiraiya fa parte del clan Hatake\n\u00c8 l'autore dello pseudobiblion \"Naruto - La leggenda dei ninja coraggiosi\", scritto in realt\u00e0 da Akira Higashiyama, una delle opere letterarie di maggior successo nel mondo di \"Naruto\" (Kakashi ne \u00e8 un grande fan).\n\u00c8 il ninja con la corporatura pi\u00f9 imponente del villaggio della foglia, alto 191cm e con un peso di 88kg.\nDiverse riviste specializzate hanno espresso critiche positive sul personaggio, apprezzando la sua personalit\u00e0 e il suo sviluppo durante la serie. Jiraiya \u00e8 apparso in molti dei principali sondaggi popolari della Shonen Jump: nel secondo e nel terzo sondaggio si \u00e8 sempre classificato tra i primi dieci, nel quarto invece si \u00e8 classificato undicesimo.\nIl personaggio.\nCreazione e sviluppo.\nI nomi di Jiraiya, Tsunade e Orochimaru sono stati presi dal racconto tradizionale giapponese \"Jiraiya goketsu monogatari\". Il suo nome significa \"che arriva per conto suo\", riferito al fatto che entra ed esce continuamente dal villaggio di Konoha. La scrittura del suo nome \u00e8 identica a quella della parola \"Giovane Lampo\", e deriva dalla parola Garaiya, dalla storia Cinese di Kaishi, che significa \"arrivo\".\nIl kanji sul coprifronte di Jiraiya significa \"olio\", che probabilmente ha a che fare con l'uso dell'olio di rospo come medicina e con l'attacco combinato fuoco-olio con Gamabunta.\nMasashi Kishimoto, originariamente, aveva ideato Jiraiya con uno stile di disegno completamente diverso. Le sue capacit\u00e0 ninja erano molto limitate rispetto al risultato finale: infatti, era in grado di evocare solo rospi all'altezza degli esseri umani. Ben presto, per\u00f2, Kishimoto abbandon\u00f2 questa idea, perch\u00e9 la considerava un fallimento. Durante un'intervista, Kishimoto ha spiegato lo sviluppo del personaggio quando si trova in compagnia di Naruto. I due, infatti, hanno caratteristiche e personalit\u00e0 simili: come Naruto, anche Jiraiya vuole redimere il suo migliore amico e riportarlo al villaggio ed \u00e8 innamorato di una sua compagna di Team fin dall'infanzia.\nPersonalit\u00e0.\nQuando Jiraiya era giovane era molto simile a Naruto; addirittura, durante la \"prova dei campanelli\" che Hiruzen Sarutobi fece sostenere ai suoi tre allievi, sub\u00ec la stessa sorte che capiter\u00e0 anni pi\u00f9 tardi a Naruto (cio\u00e8 verr\u00e0 legato ad un palo per tutto il giorno e costretto a saltare il pranzo). Lui non solo non nasconde mai la sua perversione ma ne va anche fiero. Infatti si autoproclama un \"superpervertito\" visto che gli piace nascondersi vicino ai luoghi in cui le donne fanno il bagno per spiarle, atteggiamento che aveva anche da piccolo. Nonostante questo, non gli piace essere chiamato \"Eremita porcello\" (\u30a8\u30ed\u4ed9\u4eba, \"Ero-sennin\"). Quando era giovane, mentre testava la \"Tecnica dell'invisibilit\u00e0\" fu scoperto a spiare le ragazze negli spogliatoi da Tsunade, che per la rabbia lo colp\u00ec con la sua incredibile forza, riducendolo in fin di vita, rompendogli entrambe le gambe, sei costole e danneggiando un paio di organi interni. Questa \u00e8 a suo dire una delle due sole volte che ha rischiato la vita; la seconda fu quando Naruto svilupp\u00f2 la quarta coda della Volpe a Nove Code durante un allenamento.\nJiraiya \u00e8 molto famoso per le sue infiltrazioni in territori nascosti o molto sorvegliati; l'ultimo tra questi \u00e8 il Villaggio della Pioggia.\nDopo aver lasciato Konoha, divenne un autore di libri per adulti come \"Il paradiso della pomiciata\", che Kakashi Hatake legge con piacere; \"La violenza della pomiciata\" e \"Le tattiche della pomiciata\". Il suo primo libro \u00e8 \"La leggenda dei ninja coraggiosi\", che Jiraiya scrisse durante la sua permanenza al Villaggio della Pioggia. Nonostante le poche vendite ottenute dal libro, il suo allievo Minato lo lod\u00f2, dicendo che il protagonista del romanzo assomigliava molto al suo autore e rivel\u00f2 di volere che suo figlio diventasse un ninja come lui. Minato, infatti, decider\u00e0 di dare lo stesso nome a suo figlio chiedendo a Jiraiya di fare da padrino a Naruto.\nEbbe l'occasione di diventare Hokage dopo la morte del Terzo, ma declin\u00f2 l'offerta dicendo di essere un vecchio pigro non adatto ad un incarico simile.\nStoria.\nJiraiya fu, insieme a Tsunade e Orochimaru, allievo del Terzo Hokage Hiruzen Sarutobi, il quale, per farlo diventare Genin sotto ogni aspetto, lo sottopose alla stessa prova che Kakashi Hatake avrebbe proposto anni dopo al Team 7, ovvero la prova dei campanelli. Diventato ormai adulto e in cerca del suo cammino, Jiraiya giunge al monte Myoboku, sede dei Rospi. Durante la sua permanenza incontra i grandi rospi eremiti Shima e Fukusaku, dai quali imparer\u00e0 la Modalit\u00e0 Eremitica, e il Sommo rospo eremita, che gli predisse che un giorno avrebbe dovuto fare una scelta che avrebbe condotto il mondo verso la pace o verso la distruzione.\nNel corso della Seconda grande guerra ninja, Jiraiya, Tsunade e Orochimaru furono gli unici ninja della Foglia sopravvissuti alla battaglia contro il Villaggio della Pioggia, tanto che Hanzo la Salamandra li proclam\u00f2 i del Villaggio della Foglia.\nFinita la guerra adotta come allievi degli orfani del Villaggio della Pioggia: Nagato, Yahiko e Konan e, insegnato loro come sopravvivere e arrangiarsi da soli, fa ritorno al Villaggio della Foglia.\nSuccessivamente divenne maestro di Minato Namikaze, e di altri due genin sconosciuti. Minato divenne il Quarto Hokage, soffiando il posto ad Orochimaru, il quale bramava ardentemente la carica, e che perci\u00f2 fugg\u00ec dal Villaggio della Foglia unendosi all'Organizzazione Alba. In quell'occasione, Jiraiya cerc\u00f2 di fermarlo non riuscendo, tuttavia, a convincere l'ex-amico.\nDopo l'attacco di Tobi al Villaggio della Foglia, fermato dal Quarto Hokage, gli viene consegnata la chiave del Sigillo ottagonale, grazie al quale \u00e8 sigillata la Volpe a Nove Code dentro Naruto.\nFa la sua prima apparizione durante gli esami di selezione dei chunin, allena Naruto Uzumaki al posto di Ebisu, in vista della terza ed ultima prova d'esame e aiuta i Ninja di Konoha nella battaglia contro i ninja del Villaggio del Suono di Orochimaru e della Sabbia. Terminata l'invasione della Foglia racconta di aver ottenuto informazioni su di un'organizzazione fittizia, che fino a poco prima era stata latente: l'Organizzazione Alba, la quale \u00e8 alla ricerca dei Cercoteri e di conseguenza anche della Volpe a Nove Code sigillata in Naruto.\nJiraiya riesce a respingere e a costringere alla ritirata due membri dell'Organizzazione, Kisame Hoshigaki e Itachi Uchiha, i quali si infiltrarono nel Villaggio alla ricerca di Naruto.\nNecessitando al pi\u00f9 presto della guida di un nuovo Hokage, Jiraiya viene scelto dal consiglio del Paese del Fuoco come successore di Hiruzen Sarutobi, carica che, per\u00f2, respinge affermando di non essere adatto a quel titolo, indicando come pi\u00f9 adatta un'altra Ninja Suprema: Tsunade. Partir\u00e0, quindi, alla sua ricerca per convincerla ad accettare la nomina di Hokage, scontrandosi con Orochimaru, suo ex compagno di squadra e Kabuto Yakushi, sottoposto di questi.\nRiappare in seguito allo scontro di Naruto e Sasuke Uchiha alla Valle dell'Epilogo, dove propone all'allievo un lungo allenamento di tre anni fuori dal Villaggio natale con lo scopo di renderlo pi\u00f9 forte e prepararlo al prossimo incontro con Sasuke.\nDurante il periodo di allenamento, Jiraiya prova a far controllare a Naruto il proprio Cercoterio allentando il Sigillo Ottagonale imposto dal Quarto Hokage su Naruto. La Forza portante perde, tuttavia, il controllo delle proprie azioni e ferisce gravemente il proprio maestro.\nTerminato l'allenamento Jiraiya torna al Villaggio della Foglia e viene a conoscenza che Gaara, Quinto Kazekage, \u00e8 stato rapito dall'Organizzazione e si separa dall'allievo per andare a raccogliere altre informazioni fuori dal Villaggio.\nTorner\u00e0 a Konoha con importanti informazioni sul capo dell'Organizzazione Alba, e, con il consenso del Quinto Hokage, si getta direttamente \"nella bocca del leone\", infiltrandosi nel Villaggio della Pioggia. Qui, interrogando due ninja, apprende che Hanzo, capo del Villaggio della Pioggia, \u00e8 stato ucciso dal nuovo signore, divinizzato dai suoi seguaci come un Dio e conosciuto con il nome di Pain.\nSi scontrer\u00e0 con Konan e poi con Pain stesso, che scoprir\u00e0 essere Nagato, suo ex allievo, possessore del Rinnegan. Nonostante l'aiuto di Shima e Fukusaku e la Modalit\u00e0 Eremitica, Jiraiya viene gravemente ferito e menomato dalla perdita del braccio sinistro. Prima di venire ucciso da Pain, Jiraiya riesce a scoprire il segreto che si cela dietro ai poteri del misterioso ninja, incidendo col chakra sulla schiena di Fukusaku un messaggio criptato che affida al Villaggio della Foglia e in particolar modo a Naruto, che sar\u00e0 di enorme vantaggio.\nCapacit\u00e0 ninja.\nDa giovane Jiraiya veniva spesso preso in giro dai suoi compagni di squadra perch\u00e9 considerato il meno bravo dei tre (storia che in seguito si ripeter\u00e0 con Naruto e il Team 7), ma dopo molti anni di allenamento diviene uno dei ninja pi\u00f9 potenti della serie: le sue eccezionali abilit\u00e0 sono confermate dallo scontro con l'ex allieva Konan, che riesce a sconfiggere in pochi istanti, con Pain e contro Kisame e Itachi.\nDotato di un'ottima abilit\u00e0 nel ninjutsu, in particolare nelle tecniche legate ai rospi, era dotato di una velocit\u00e0 sorprendente per un uomo della sua stazza, di una resistenza e di una forza fisica davvero notevoli e di una conoscenza vastissima dei sigilli; stando a quanto dice Kakashi, inoltre, Jiraiya \u00e8 molto abile nell'infiltrazione e nello spionaggio, come conferma la sua missione nel Villaggio della Pioggia. L'unica sua carenza sono le arti illusorie, che \u00e8 in grado di contrastare abbastanza efficacemente ma che non \u00e8 in grado di utilizzare: questa lacuna viene per\u00f2 colmata dall'aiuto dei due rospi eremiti Shima e Fukusaku, che intervenendo al suo fianco quando utilizza la modalit\u00e0 eremitica possono utilizzare uno dei genjutsu pi\u00f9 potenti della serie, il Canto dei Rospi. Dopo essersi allenato con il suo allievo Minato impara da quest'ultimo il Rasengan, nonch\u00e9 alcune sue varianti.\nJiraiya \u00e8 il primo ninja che nella serie dimostra di essere in grado di usare la modalit\u00e0 eremitica: grazie ad essa, che si basa sull'assorbimento del chakra naturale, tutte le sue tecniche subiscono un aumento critico della potenza, ma a differenza di Naruto Jiraiya non la controlla perfettamente in quanto assume parzialmente l'aspetto di un rospo (per questo, divenendo poco attraente per le ragazze, vi ricorre solo in casi estremi) e ha bisogno dell'aiuto dei due rospi eremiti per attivarla. Era inoltre in grado di sputare olio per immobilizzare i nemici e modellare i propri capelli a scopi sia offensivi che difensivi e sembra che quando utilizzi questa tecnica lo faccia utilizzando piccole porzioni di chakra eremitico .\nDoppiaggio.\nNella versione originale giapponese, Jiraiya \u00e8 doppiato in tutti i media da H\u014dch\u016b \u014ctsuka da adulto, mentre da T\u014dru Nara quando \u00e8 ragazzo.\nInvece nella versione italiana, il personaggio da adulto \u00e8 doppiato da Massimiliano Lotti, ad eccezione del film \"Naruto: La via dei ninja\" dove viene invece doppiato da Oliviero Corbetta e da Renato Novara quando \u00e8 ragazzo.\nAltri media.\nJiraiya \u00e8 uno dei personaggi principali del manga e dell'anime. Appare in tutti i videogiochi di Naruto, comprese le serie e . Nel primo videogioco di Naruto, Ultimate Ninja, per\u00f2, appare soltanto come supporto a Naruto e non \u00e8 disponibile come personaggio giocabile, cosa che diventer\u00e0 successivamente a partire dal secondo videogioco della stessa serie.\nNel videogioco \"\", Jiraiya fa la sua prima apparizione con l'aspetto della seconda serie.\nNel manga \"Raruto\" appare la sua parodia: \"Sinyaya\".\nAccoglienza.\nDiverse riviste specializzate in anime e manga hanno espresso critiche positive sul personaggio apprezzando la sua personalit\u00e0 e il suo sviluppo durante la serie. DVDTimes ha lodato il carattere di Jiraiya, considerandolo uno dei migliori all'interno della serie, soprattutto grazie all'indole pervertita del personaggio. Activeanime e IGN hanno lodato il suo rapporto con Naruto, e anche i litigi fra i due che nel manga diventano vere e proprie scenette comiche. Animeondvd loda anche l'introduzione del Jiraiya nella serie e la sua indole comica."}
{"id": "592870", "revid": "27723", "url": "https://it.wikipedia.org/wiki?curid=592870", "title": "1 Ceres", "text": ""}
{"id": "592872", "revid": "1776051", "url": "https://it.wikipedia.org/wiki?curid=592872", "title": "Tales from the Punchbowl", "text": "Tales from the Punchbowl \u00e8 il quarto album in studio del gruppo statunitense Primus, pubblicato nel 1995 dalla Interscope Records.\nI singoli estratti da questo album sono \"Wynona's Big Brown Beaver\" e \"Southbound Pachyderm\".\nL'album \u00e8 stato certificato disco d'oro nel 1995."}
{"id": "592878", "revid": "767487", "url": "https://it.wikipedia.org/wiki?curid=592878", "title": "Concerto for Group and Orchestra", "text": "Concerto for Group and Orchestra \u00e8 un album dal vivo dei Deep Purple, realizzato con la Royal Philharmonic Orchestra di Londra, pubblicato nel 1969.\nIl disco.\nIl disco contiene un brano in tre movimenti in cui il gruppo si unisce a una orchestra sinfonica per eseguire un concerto in stile classico. A dirigere la Royal Philharmonic Orchestra di Londra fu Malcolm Arnold. Il concerto si tenne il 24 settembre 1969 nella Royal Albert Hall.\nLa composizione venne concepita da Jon Lord come una contrapposizione fra gruppo e orchestra partendo da un tema principale eseguito inizialmente dall\u2019orchestra e poi dal gruppo stesso.\nFu il primo con la nuova formazione comprendente Ian Gillan alla voce e Roger Glover al basso al posto di Rod Evans e Nick Simper. Nell'album il gruppo alterna le proprie performance con quelle dell'orchestra e l'intera partitura fu composta da Jon Lord.\nLa foto di copertina \u00e8 stata ripresa dagli Opeth per l'album dal vivo \"In Live Concert at the Royal Albert Hall\", anch'esso registrato alla Royal Albert Hall.\nNel 1990 \u00e8 stata pubblicata la versione in CD dell'album che comprende anche i brani \"Wring that Neck\" e \"Child in Time\" eseguiti nel corso della stessa serata solamente dai Deep Purple senza intervento orchestrale. Nel 2003 \u00e8 uscito la versione DVD video (su etichetta EMI) comprendente, tra i contenuti speciali, anche il brano \"Hush\".\nDel 2002 la versione doppio CD contenente Intro, live set integrale dei Deep Purple e Encore del Third Movement. La contemporanea edizione su vinile si present\u00f2 come cofanetto contenente altres\u00ec la versione della Sesta Sinfonia di Malcolm Arnold eseguita nella medesima serata.\nEsecuzioni.\nLa rappresentazione \u00e8 contenuta nell'album \"Live at the Royal Albert Hall\" e nel video \"In Concert with the London Symphony Orchestra\" del 2000.\nNel 2001 a Tokyo \u00e8 stato eseguito in concerto con la New Japan Philharmonic e reso disponibile nel Cofanetto \"The Soundboard Series\" dello stesso anno.\nNel 2003 \u00e8 stato eseguito in concerto al Teatro dell'opera di Sydney con la George band e la Sydney Symphony Orchestra.\nNel 2007 \u00e8 stato eseguito in concerto al Malcolm Arnold Festival di Northampton da Jon Lord con la Royal Philharmonic Orchestra\nNel 2010 \u00e8 stato eseguito in concerto a Liverpool con Jon Lord e la Royal Liverpool Philharmonic Orchestra\nNel 2011 \u00e8 stato eseguito in concerto al Teatro Golden di Palermo da Jon Lord con l'Orchestra Sinfonica del Conservatorio Vincenzo Bellini diretta da Carmelo Caruso\nNel 2012 \u00e8 uscita una versione registrata in studio con Jon Lord, la Royal Liverpool Philharmonic Orchestra diretta da Paul Mann, Joe Bonamassa, Steve Morse, Bruce Dickinson e Guy Pratt."}
{"id": "592879", "revid": "2912", "url": "https://it.wikipedia.org/wiki?curid=592879", "title": "Salogni", "text": ""}
{"id": "592881", "revid": "119396197", "url": "https://it.wikipedia.org/wiki?curid=592881", "title": "Timeo (dialogo)", "text": "Il Timeo \u00e8 un dialogo scritto da Platone attorno al 360 a.C. Ha avuto una grande incidenza teorica sulla filosofia e sulla scienza posteriori. In esso vengono approfonditi essenzialmente tre problemi: quello cosmologico dell'origine del cosmo, quello fisico della sua struttura, ed infine quello della natura iperuranica che permane nel suo stato di quiete. Ai tre argomenti corrispondono altrettante parti in cui \u00e8 possibile suddividere l'opera, alle quali va aggiunto il Prologo.\nLa prosecuzione del \"Timeo\" \u00e8 costituita dal dialogo incompiuto \"Crizia\", che riprende la stessa ambientazione e gli stessi personaggi.\nPrologo.\nPlatone presenta questo dialogo come il proseguimento di una discussione avvenuta il giorno prima, durante la quale sono stati affrontati alcuni degli argomenti della \"Repubblica\". Alla conversazione partecipano Socrate, il pitagorico Timeo di Locri, Ermocrate e Crizia; Socrate esprime il desiderio che la citt\u00e0 ideale che si era teorizzata il giorno precedente venga ora presentata in azione, come vivente. Allora Crizia inizia il suo racconto, appreso da suo nonno, dell'antica Atene di 9000 anni prima, che nella sua magnificenza era riuscita ad opporsi all'espansionismo di Atlantide. In seguito si stabilisce su cosa verter\u00e0 il dialogo di quel giorno, delineando i temi fondamentali di questo scritto.\nParte prima: operazioni del Demiurgo.\nTermina qui la parte propriamente dialogica dell'opera, per dare inizio ad una lunga e complessa trattazione ad opera del solo Timeo. Nella prima parte Platone si sofferma sulle verit\u00e0 eterne della realt\u00e0 increata, e su come questa abbia dato origine al cosmo del divenire. Data l'esigenza di sciogliere il dualismo fra mondo delle Idee e mondo delle cose, viene introdotto un terzo termine mediatore, il \"Demiurgo\", ovvero il \"divino artefice\", una figura che successivamente \u00e8 stata paragonata a quella del Dio cristiano. Compito del Demiurgo \u00e8 quello di \"plasmare\", ordinare la materia preesistente, puro caos e necessit\u00e0 (\u1f00\u03bd\u03ac\u03b3\u03ba\u03b7), ad immagine e somiglianza delle Idee. Per fare questo l'Artefice utilizza il numero, mediatore tra la realt\u00e0 mutevole e quella eterna, ed in questo modo d\u00e0 vita al cosmo attraverso un'anima del mondo. Quindi forma il tempo, immagine mobile dell'eternit\u00e0, e gli astri, che sono d\u00e8i visibili. A queste divinit\u00e0 attribuisce il compito di forgiare quello che resta del mondo, ovvero i corpi delle creature mortali; in questo modo il cosmo \u00e8 compiuto in maniera completa e bella, la migliore possibile per un mondo in divenire. Viene fornita quindi una breve descrizione dei sensi umani e della loro finalit\u00e0, a cui segue la seconda parte del dialogo.\nParte seconda: il principio materiale.\nIn questa sezione Timeo descrive la natura del principio materiale del cosmo, amorfo e caotico, soggetto alla necessit\u00e0. Quindi si occupa dello studio dei fenomeni fisici: tuttavia, avvisa, proprio perch\u00e9 si tratta di una realt\u00e0 soggetta al divenire, le conclusioni a cui si giunger\u00e0 non saranno certe ma solo probabili. Platone descrive il cosmo come composto di quattro elementi: fuoco, terra, aria e acqua.\nGli elementi.\nI quattro elementi non sono tali nel senso originario della parola, ossia non sono il fondamento della realt\u00e0 materiale, ma sono a loro volta composti di qualcosa di pi\u00f9 basilare: i triangoli. Come sempre nel Platone della vecchiaia la matematica assume importanza fondamentale, e i triangoli vanno a costituire dei solidi cos\u00ec piccoli da risultare invisibili, ma che in grandi quantit\u00e0 appaiono come, appunto, i quattro elementi: la terra corrisponde al esaedro, l'aria all'ottaedro, l'acqua all'icosaedro e il fuoco al tetraedro. Inoltre viene teorizzato un quinto solido, il dodecaedro, che funge da elemento decorativo del cosmo e la cui funzione non \u00e8 ben precisata; in epoche successive (gi\u00e0 lo scolaro Aristotele) questo elemento sar\u00e0 identificato con l'etere o quintessenza.\nQuesta parte di dialogo si conclude con altre considerazioni fisiche riguardanti le varie forme che gli elementi assumono, e le interazioni tra essi ed i sensi umani.\nParte terza: la natura umana.\nNella parte conclusiva del dialogo vengono descritte le caratteristiche fisiche dell'uomo, analizzando funzione e costituzione dei vari organi e trattando delle parti mortali dell'anima, quella irascibile e quella appetitiva. Vengono inoltre trattati l'invecchiamento e la morte, e le malattie che colpiscono corpo e anima.\nIn conclusione si descrivono le sorti dell'anima dopo la morte che, se poco curata, va a reincarnarsi in corpo di donna o di animale, in base alla gravit\u00e0 della sua condizione. Cos\u00ec si conclude il discorso di Timeo sul cosmo, avendo trattato di ogni suo aspetto dal macrocosmo sino al microcosmo umano.\nInfluenza culturale.\nNell'Europa cristiana il \"Timeo\" ha rappresentato per molti secoli, grazie al commento ed alla traduzione latina di Calcidio del testo da 31c4 a 53c3, lo schema di fondo che filosofi e teologi hanno usato per spiegare la realt\u00e0. Ha avuto fondamentale influenza sul neoplatonismo e, attraverso di esso, sulla filosofia patristica. Inoltre molti temi del \"Timeo\" verranno ripresi in et\u00e0 rinascimentale, quali la corrispondenza tra microcosmo e macrocosmo, l'idea di anima del mondo e, in ambito anche alchemico, di quintessenza. Infine, c'\u00e8 un parallelismo tra il concetto platonico di un cosmo ordinato al meglio e l'idea leibniziana del migliore dei mondi possibili.\nQuesto dialogo ha influenzato in maniera indiretta anche il geocentrismo, grazie all'idea che tutto \u00e8 riconducibile ai triangoli.\nIl \"Timeo\", insieme al \"Crizia\", \u00e8 il dialogo che ha dato origine al mito di Atlantide; in esso viene narrato ci\u00f2 che Sonchis narr\u00f2 a Solone. A questo mito \u00e8 stato dedicato un elevatissimo numero di libri (alcune migliaia)."}
{"id": "592887", "revid": "1776051", "url": "https://it.wikipedia.org/wiki?curid=592887", "title": "Brown Album", "text": "Brown Album \u00e8 il quinto album in studio del gruppo statunitense Primus, pubblicato nel 1997 dalla Interscope Records.\nI singoli estratti da questo album sono \"Shake Hands with Beef\" e \"Over the Falls\"."}
{"id": "592888", "revid": "27723", "url": "https://it.wikipedia.org/wiki?curid=592888", "title": "S/2005 (136199) 1", "text": ""}
{"id": "592892", "revid": "339392", "url": "https://it.wikipedia.org/wiki?curid=592892", "title": "American airlines arena", "text": ""}
{"id": "592900", "revid": "10929", "url": "https://it.wikipedia.org/wiki?curid=592900", "title": "Apollonio Eidografo", "text": ""}
{"id": "592902", "revid": "30909", "url": "https://it.wikipedia.org/wiki?curid=592902", "title": "Arizona Goof", "text": ""}
{"id": "592904", "revid": "228587", "url": "https://it.wikipedia.org/wiki?curid=592904", "title": "Disnomia", "text": ""}
{"id": "592915", "revid": "709565", "url": "https://it.wikipedia.org/wiki?curid=592915", "title": "Pedro Petrone", "text": "Nella sua carriera in Italia ha realizzato complessivamente 37 reti in 44 incontri di Serie A. \u00c8 stato il primo giocatore straniero a vestire la maglia della Fiorentina, nonch\u00e9 il primo straniero a vincere la classifica dei marcatori della Serie A a \"girone unico\".\nBiografia.\nNacque nel quartiere La Comercial di Montevideo, secondo la maggior parte delle fonti nel 1905, ma c'\u00e8 anche chi riporta il 1900 o il 1904, mentre il giorno varia dall'11 maggio all'11 giugno\nal 9 giugno. Certe sono invece le origini lucane del giocatore.\nCaratteristiche tecniche.\nGiocava come centravanti. Era dotato di un tiro forte, potente e secco, ed era capace di andare alla conclusione sia di destro che di sinistro. Proprio il tiro era il maggior punto di forza di Petrone, tanto che un cronista disse \u201cI cipressi di Fiesole si inchinarono al tiro dell'artillero\u201d: le sue doti gli consentivano di andare a rete sia dalla breve che dalla lunga distanza; in Uruguay Petrone introdusse un nuovo tipo di centravanti, pi\u00f9 propenso a tirare anche da fuori area pur di concludere l'azione: fino ad allora, i centravanti giocavano con maggior tecnica, contribuendo a sviluppare la manovra, mentre con Petrone, dal 1923 in poi, iniziarono a ricoprire il ruolo di finalizzatori. Durante la sua carriera al Nacional riusc\u00ec a realizzare anche un gol da centrocampo, contro il Racing Montevideo, superando il portiere H\u00e9ctor Macchiavello. Alle abilit\u00e0 nel tirare, Petrone aggiungeva la forza fisica e la velocit\u00e0 di corsa (correva i 100 metri piani in circa 11 secondi). Aveva inoltre un buon senso della posizione ed era in grado di effettuare precisi passaggi.\nCarriera.\nClub.\nPedro Petrone, detto \"Perucho\", si form\u00f2 calcisticamente nel Solferino di Montevideo, dove inizi\u00f2 la sua carriera a 16 anni nel ruolo di portiere, dove si distingueva per la potenza dei suoi rinvii, con cui riusciva quasi a raggiungere la porta degli avversari. Una volta emerse le sue doti in attacco, fu spostato al ruolo di centravanti. Pass\u00f2 quindi al Charley Club, con la cui maglia realizz\u00f2 le sue prime 4 reti in carriera in 7 partite, e poi al Nacional, con cui debutt\u00f2 nel 1924. Con la squadra di Montevideo partecip\u00f2 alla tourn\u00e9e europea del 1925, durante la quale peraltro s'infortun\u00f2 al menisco (a Barcellona): per risolvere l'infortunio fu il primo giocatore in Uruguay a ricorrere a un intervento chirurgico; disput\u00f2 diverse edizioni del campionato uruguaiano nel corso degli otto anni trascorsi al Nacional, mantenendo la sua media sopra quota 1 gol a partita: segn\u00f2 15 gol nel 1926, 20 nel 1928 e 19 e nel 1929. Il 12 maggio 1931 lasci\u00f2 il Nacional.\nSi trasfer\u00ec alla Fiorentina il 6 agosto 1931, dopo che il trasferimento era stato portato a termine con successo negli ultimi giorni del luglio precedente. Il 7 agosto arriv\u00f2 a Firenze in treno, dopo essere sbarcato a Genova insieme ad altri dodici calciatori sudamericani, e venne accolto calorosamente dai tifosi, che lo accompagnarono in festa fino all'albergo. Petrone arriv\u00f2 in Italia senza scarpe da calcio; gir\u00f2 diversi negozi a Firenze per trovare delle calzature che gli andassero bene. La direzione della squadra telegraf\u00f2 anche a Montevideo per richiedere le scarpe personali del giocatore; durante una visita a Bologna presso l'amico Raffaele Sansone trov\u00f2 un paio di scarpe che gli calzavano a pennello (probabilmente presso via Rizzoli). Al suo ritorno a Firenze, durante un allenamento sul campo della Giglio Rosso, sul Viale dei Colli, tir\u00f2 un calcio cos\u00ec forte al pallone che, dopo aver oltrepassato la rete di protezione, questo spacc\u00f2 la vetrata dello chalet adiacente al bar. Il suo primo gol in maglia viola coincise con il primo in assoluto mai segnato allo Stadio Artemio Franchi di Firenze (allora denominato \"Stadio Giovanni Berta\") nel giorno dell'inaugurazione dello stesso, avvenuta il 13 settembre 1931. La partita amichevole che vi si disput\u00f2 vide la Fiorentina imporsi per 1-0 sull'Admira Vienna, grazie appunto al gol di Petrone.\nIl suo esordio in Serie A avvenne il successivo 20 settembre nella partita tra Milan e Fiorentina, terminata col punteggio di 1-1, mentre la sua prima rete in gare ufficiali arriv\u00f2 sette giorni dopo, nella vittoria casalinga conseguita sul Brescia per 2-1, dove con la marcatura dell'1-0 messa a segno al settimo minuto ha realizzato anche quello che \u00e8 stato il primo gol in gare ufficiali dell'allora \"Stadio Berta\". Con il suo debutto, Petrone divenne il primo calciatore non italiano a giocare per la Fiorentina. In Italia divenne conosciuto come \"Artillero\". Dopo una prima stagione con 25 reti in 27 gare (capocannoniere del torneo assieme al bolognese Angelo Schiavio), divenuto nel frattempo \"Pietro\" in ossequio alle norme fasciste sui nomi, disput\u00f2 il suo secondo campionato in tono minore. L'8 gennaio 1933, per festeggiare la prima vittoria della Fiorentina contro la , ottenuta grazie ad una rete di Petrone, il presidente Ridolfi regal\u00f2 al centravanti una Fiat 508 Balilla. Lo spostamento ad ala destra in luogo di Gastone Prendato decisa da Hermann Felsner durante la seconda stagione in viola lo port\u00f2 a forti contrasti col tecnico. Dopo una brutta prestazione che aveva originato una scaramuccia con l'allenatore, il presidente Luigi Ridolfi Vay da Verrazzano si schier\u00f2 a fianco di Felsner e lo mult\u00f2 con un'ammenda di duemila lire, pari allo stipendio mensile, sospendendolo inoltre dalla squadra a tempo indeterminato. Pedrone scomparve da Firenze con la giustificazione di recarsi a Bologna per far visita al connazionale Francesco Occhiuzzi; si imbarc\u00f2 invece il 23 marzo 1933 a Genova sul transatlantico Giulio Cesare e torn\u00f2 a Montevideo, e a fare ritorno in Uruguay dove disput\u00f2 un campionato nel Nacional segnando 30 reti.\nNel marzo 1934, mentre militava nel Nacional, lasci\u00f2 improvvisamente l'Uruguay per fare ritorno in Italia. Il club fece sequestrare una parte dei suoi beni, come reazione alla sua inadempienza contrattuale. Nel Nacional aveva segnato 146 gol in 128 incontri in campionato, per un numero complessivo di 152 reti.\nTornato a Firenze, una sera venne acclamato durante una riunione di pugilato al Teatro Verdi, ma la sua avventura in viola si era ormai conclusa. Petrone rimase sempre legato a Firenze tanto da chiamare \"Fiorentina\" una scuderia di cavalli da corsa da lui creata a Montevideo.\nNazionale.\nLe 4 reti realizzate nelle 7 partite disputate con il Charley lo misero tanto in evidenza che il commissario tecnico della nazionale uruguaiana, Leonardo De Lucca decise di convocarlo in vista del Campeonato Sudamericano de Football 1923. Petrone esord\u00ec in nazionale durante la competizione, il 4 novembre 1923 contro il , venendo impiegato da interno sinistro (il centravanti era infatti Pedro Cea): in quell'incontro segn\u00f2 anche il suo primo gol in nazionale, quello che fiss\u00f2 il risultato sul 2-0 all'88\u00ba minuto. Nel corso del Campeonato Sudamericano gioc\u00f2 tutte e tre le gare, segnando in ognuna di esse: con 3 gol fu quindi capocannoniere, insieme all'argentino Vicente Aguirre. Petrone torn\u00f2 a vestire la maglietta celeste dell'Uruguay nel 1924, in occasione dei Giochi olimpici di : la sua prima partita in quel torneo fu Uruguay- 7-0 del 26 maggio, in cui realizz\u00f2 due reti. Nell'incontro successivo, il 29 maggio contro gli , Petrone segn\u00f2 una tripletta, risultando decisivo per la vittoria per 3-0 della sua squadra. Il 1\u00ba giugno contro la marc\u00f2 una doppietta (la gara fin\u00ec 5-1); nella finale contro la del 9 giugno Petrone fu autore del primo gol della partita, che si concluse con la vittoria per 3-0 dell'Uruguay, con un tiro molto potente. Dopo tre amichevoli contro l' tra il settembre e l'ottobre 1924, il centravanti partecip\u00f2 al Sudamericano 1924, realizzando tre reti nella gara d'esordio contro il (19 ottobre). Nel corso della manifestazione torn\u00f2 a segnare contro il (26 ottobre), e con 4 gol fu ancora una volta il miglior marcatore del torneo, questa volta in solitaria.\nIl grave e doloroso infortunio al menisco rimediato il 12 aprile 1925 a Barcellona gli imped\u00ec di prendere parte al Campeonato Sudamericano de Football 1926. Fino all'agosto del 1927 non torn\u00f2 in nazionale: gioc\u00f2, il 29 agosto, la Copa Lipton contro l'Uruguay. Fu poi incluso nella lista dei convocati per il Sudamericano 1927, durante il quale scese in campo per due volte: nella prima gara contro la (6 novembre, vittoria 9-0) segn\u00f2 3 gol. Per la terza volta su tre edizioni disputate, Petrone fu il miglior realizzatore del torneo (questa volta insieme a quattro altri giocatori, di cui due argentini e due uruguaiani). Il 1927 di Petrone in nazionale si concluse con l'amichevole del 10 dicembre contro il , che lo vide segnare un gol. Nel 1928 fu chiamato dal CT Primo Giannotti per il torneo olimpico di : al debutto contro la , il 3 giugno, sigl\u00f2 una doppietta. Gioc\u00f2 anche contro l' e la prima delle due finali contro l'Argentina, in cui realizz\u00f2 il gol della sua squadra. Nel 1929 fece la sua ultima apparizione in un Campeonato Sudamericano, venendo schierato contro il Paraguay il 1\u00ba novembre. Bench\u00e9 non fosse nelle migliori condizioni fisiche, Petrone fu convocato anche per il primo Mondiale, il campionato del mondo 1930: in tale competizione gioc\u00f2 un solo incontro, che fu anche il suo ultimo in nazionale, il 18 luglio contro il . In nazionale complessivamente collezion\u00f2 29 presenze e 24 reti."}
{"id": "592919", "revid": "30610", "url": "https://it.wikipedia.org/wiki?curid=592919", "title": "Guerra del Libano (1982)", "text": "La prima guerra del Libano (arabo \u062d\u0631\u0628 \u0644\u0628\u0646\u0627\u0646, ossia \"Guerra del Libano\"), anche indicata in ambito militare israeliano con l'espressione Operazione Pace in Galilea (\u05de\u05d1\u05e6\u05e2 \u05e9\u05dc\u05d5\u05dd \u05d4\u05d2\u05dc\u05d9\u05dc, \"Mivtsa Shalom HaGalil\"), cominci\u00f2 il 6 giugno 1982, allorch\u00e9 le Forze di Difesa Israeliane (FDI) invasero il sud del Paese dei cedri. Il governo d'Israele dette il via libera all'invasione come risposta al tentativo di assassinio messo in atto da parte del Fath contro l'ambasciatore nel Regno Unito Shlomo Argov, e in risposta ad attacchi d'artiglieria dell'Organizzazione per la Liberazione della Palestina contro aree popolate nel nord della Galilea. Nel 1978, Israele aveva gi\u00e0 tentato un'invasione del Libano per creare una \"zona cuscinetto\", con l'Operazione Litani.\nDopo aver attaccato l'OLP, i siriani e le forze musulmane libanesi, Israele occup\u00f2 il Libano meridionale. Assediati nel settore Ovest di Beirut e assoggettati a pesanti bombardamenti, l'OLP e le forze siriane della FAD (Forze Arabe di Dissuasione), giunte in Libano nel corso della guerra civile libanese su incarico della Lega Araba, negoziarono lo sgombero dal Libano dell'Organizzazione per la Liberazione della Palestina sotto la protezione di organizzazioni internazionali istituzionalmente neutrali. Si concluse nel 1985 con il ritiro delle truppe israeliane.\nDal luglio 2006, allorch\u00e9 la maggior parte degli israeliani ha cominciato a chiamare il conflitto in Libano \"seconda guerra libanese\", la guerra del 1982 \u00e8 stata spesso chiamata \"prima guerra libanese\".\nAntefatti.\nDopo il conflitto arabo-israeliano del 1948, il Libano divenne il luogo di rifugio di pi\u00f9 di 110.000 rifugiati palestinesi. Dal 1970 al 1973, l'OLP fu coinvolta nella guerra civile giordana, che port\u00f2 all'ingresso nel confinante Libano di un gran numero di nuovi combattenti e rifugiati palestinesi che, dopo essersi insediati in un primo tempo attraverso la costruzione di campi profughi, si espansero successivamente con la violenza come testimoniano vari massacri compiuti ai danni soprattutto delle popolazioni cristiane.\nDal 1975 essi ammontavano a pi\u00f9 di 300.000, che crearono uno Stato nello Stato in Sud-Libano, dove era predominante la minoranza islamica sciita, nel Libano tuttavia particolarmente consistente. L'OLP divenne una forza potente e svolse un ruolo decisivo nella prima guerra civile libanese, scoppiata per precedenti inadeguatezze del quadro istituzionale interno libanese ma in gran parte per lo sconvolgimento provocato (specialmente nel meridione libanese sciita e contadino) dai profughi palestinesi, presenti in modo significativo anche a Beirut, dove i miliziani usavano girare armati in seguito agli accordi del Cairo della Lega Araba, sottoscritti anche dal Libano. \nNel maggio 1976 le truppe siriane erano entrate nel paese, per sostenere le fazioni musulmane alleate che stavano perdendo la guerra civile contro i maroniti, ma anche per il timore che un OLP troppo potente potesse portare a un intervento armato israeliano in Libano. In ottobre sotto l'egida della Lega Araba, controllarono il paese con il contingente della FAD.\nLe violenze continue fra Israele e OLP, a partire dal 1968, portarono nel 1978 all'Operazione Litani.\nIl 10 luglio 1981, dopo un periodo di pace, la violenza si manifest\u00f2 in Sud-Libano. Secondo il Segretario Generale dell'ONU, le forze aeree israeliane bombardarono obiettivi palestinesi in Sud-Libano e il giorno seguente elementi palestinesi lanciarono colpi d'artiglieria e razzi sul nord d'Israele. Secondo la Federal Research Division della Library of Congress, \"Israele rispose agli attacchi di razzi sugli insediamenti del nord israeliano bombardando accampamenti palestinesi in Sud-Libano. Il Segretario generale delle Nazioni Unite not\u00f2: \"Dopo numerose settimane di relativa calma nell'area, un nuovo ciclo di violenze \u00e8 cominciato e, nell'ultima settimana, si \u00e8 intensificato continuamente\". Egli deplor\u00f2 inoltre che vi fossero state \"pesanti perdite civili in Libano\" e che vi fossero state \"perdite civili anche in Israele. Deplor\u00f2 vivamente che sofferenze umane su vasta scala siano provocate da questi avvenimenti\". Il Presidente del Consiglio di Sicurezza, Ide Oumarou del Niger, espresse \"profondo sconcerto sull'ampliamento della perdita di vite umane e delle distruzioni causato da eventi deplorevoli che si sono succeduti per numerosi giorni in Libano. Il 24 luglio, l'inviato statunitense Philip Habib medi\u00f2 per un cessate il fuoco provvisorio, ma gli scontri proseguirono. Nei successivi 11 mesi, Israele accus\u00f2 l'OLP di aver commesso 270 violazioni del cessate-il-fuoco, in cui 29 Israeliani erano stati uccisi e pi\u00f9 di 300 feriti. Israele, nel medesimo periodo, rispondendo alle continue violazioni dell'accordo di cessate-il-fuoco da parte dei terroristi palestinesi, provoc\u00f2 inevitabilmente la morte di Palestinesi e Libanesi usati come scudi umani.\nLe forze palestinesi continuarono a crescere in Libano con personale militare a tempo pieno ammontante a circa 15.000 persone, malgrado solo 6.000, inclusi 4.500 regolari, fossero dispiegati nel Sud. Essi erano armati con 60 carri armati antiquati, molti dei quali neppure in grado di muoversi, e 100-200 pezzi d'artiglieria (Sayigh, 1999, p.\u00a0524). Secondo gli analisti israeliani Schiff e Ya'ari (1984), l'OLP triplic\u00f2 abbondantemente la sua artiglieria dagli 80 cannoni e lanciamissili del luglio 1981 ai 250 del giugno 1982 (pp.\u00a083-84). Gli stessi autori riportano anche che l\"'intelligence\" israeliana stimava che il numero dei combattenti palestinesi nel Sud Libano fosse di circa 6.000 \u201cdivisi in tre raggruppamenti: circa 1.500 a sud del fiume Litani, nel cosiddetto 'Triangolo di Ferro' (tra i villaggi di Kana, di Dir Amas e di Juya), Tiro, e i campi profughi che confinavano con quest'ultima cittadina; altri 2.500 della Brigata Kastel in tre distretti fra il Litani e una linea che correva fra Sidone e il NE di Nabatiye; e un terzo raggruppamento di circa 1.500-2.000 uomini della Brigata Karameh a est, alle pendici del monte Hermon\u201d (pp.\u00a0134\u2013135).\nLe forze totali dispiegate dalla Siria, dall'OLP e da Israele nel corso del conflitto sono dettagliate nella sottostante tabella. Il 21 aprile 1982, dopo che una mina uccise un ufficiale israeliano in Libano, l'aviazione israeliana attacc\u00f2 la citt\u00e0 costiera di D\u0101m\u016br, controllata dai Palestinesi, uccidendo 23 persone. Ci\u00f2 malgrado e nonostante numerosi altri attacchi lanciati dal 24 luglio 1981, l'OLP continu\u00f2 a osservare l'accordo di cessate-il-fuoco (Cobban, 1984, pp.\u00a0119\u2013120). Il Segretario generale dell'ONU espose nel suo rapporto al Consiglio di Sicurezza (S/14789, S/15194) che dall'agosto 1981 al maggio 1982 compresi, vi furono 2096 violazioni dello spazio aereo libanese e 652 violazioni delle acque territoriali libanesi (Chomsky, 1999, p.\u00a0195; Cobban, 1984, p.\u00a0112). Il 3 giugno, il militante palestinese del gruppo al-Fath-Consiglio Rivoluzionario (comandato dall'oppositore di Yasser Arafat, Ab\u016b Ni\u1e0d\u0101l) tent\u00f2 di assassinare Shlomo Argov, ambasciatore di Israele a Londra, paralizzandolo. Il Primo ministro Menachem Begin fu informato dall\"' intelligence\" israeliana che l'OLP non era coinvolta nell'attacco ad Argov, ma questa informativa non fu accolta dal suo Gabinetto. Rafael Eitan, che era all'epoca il \"Ramatkal\" (Capo di Stato Maggiore delle Forze Israeliane di Difesa), rispose alla suddetta informativa con un gioco di parole famoso: \u00abAb\u016b Ni\u1e0d\u0101l, ab\u016b shmid\u0101l. Abbiamo bisogno di colpire l'OLP!\u00bb (\"!\u05d0\u05d1\u05d5 \u05e0\u05d9\u05d3\u05d0\u05dc, \u05d0\u05d1\u05d5 \u05e9\u05de\u05d9\u05d3\u05d0\u05dc. \u05e6\u05e8\u05d9\u05da \u05dc\u05d3\u05e4\u05d5\u05e7 \u05d0\u05ea \u05d0\u05e9\"\u05e3\").\nIl 4 giugno e il giorno 5, aerei israeliani del tipo F-16 bombardarono i campi profughi palestinesi e altri obiettivi dell'OLP a Beirut e nel Sud-Libano, uccidendo 45 persone e ferendone altre 150. Per la prima volta in 10 mesi, l'OLP rispose con tiri d'artiglieria e colpi di mortaio su centri civili del nord d'Israele (Galilea). Il 6 giugno (data fatidica per il ricordo della Guerra dei sei giorni), le forze israeliane, al comando del ministro della Difesa Ariel Sharon, invasero il Sud-Libano nella loro \"Operazione Pace per la Galilea\".\nRagioni della guerra.\nA partire dal 1968, gruppi palestinesi nel Sud-Libano effettuavano incursioni armate nel settentrione israeliano, bombardando centri abitati israeliani con razzi di tipo Katju\u0161a. Secondariamente, Israele immagin\u00f2 di poter impedire il consolidamento di una base di operazioni per l'OLP, da cui essa avrebbe potuto lanciare attacchi a livello internazionale, quali l'attacco del 26 dicembre 1968 contro un aereo civile ad Atene.\nUn'altra ragione fornita per giustificare l'operazione fu che l'intervento era stato attuato per intervenire nella guerra civile libanese e controbattere l'influenza siriana in Libano e possibilmente consentire l'instaurazione di una stabile leadership della popolazione cristiana, che avrebbe rafforzato l'esercito regolare libanese, ripristinato la sicurezza e consentito di avviare relazioni diplomatiche con Israele.\nSecondo Yehoshafat Harkabi, capo dell\"'intelligence\" militare israeliana (A'man) dal 1955 al 1959, l'invasione del Libano del 1982 fu accompagnata da menzogne espresse ai pi\u00f9 alti livelli politici. Harkabi cita decisioni malamente assunte nel Gabinetto da Ariel Sharon e da Begin, indifferenti delle corrette dichiarazioni del portavoce militare israeliano, e dalla grossolana esagerazione del Likud di atti terroristici condotti a partire dal Libano. Itzhak Rabin, all'epoca consigliere del ministro della Difesa, ammise alla Knesset che durante gli undici mesi di cessate-il-fuoco che precedettero la guerra, gli insediamenti nel settentrione di Israele erano stati attaccati solo due volte e che durante questo periodo Israele aveva subito un totale di due morti e di sei feriti per attacchi terroristici. Tali attacchi erano stati preceduti da incursioni israeliane in risposta al collocamento di una bomba su un autobus e all'aggressione contro Shlomo Argov.\nCorsa al combattimento.\nL'obiettivo di Israele era di respingere i militanti dell'OLP 40 chilometri pi\u00f9 a settentrione del punto in cui essi si trovavano nel Sud-Libano. Le forze israeliane conseguirono immediatamente questo obiettivo ma s'impegnarono ulteriormente per espellere l'OLP dal Sud-Libano una volta per tutte. Tiro e Sidone (le principali citt\u00e0 nel meridione libanese, anch'esse entro il limite dei 40 chilometri) furono pesantemente danneggiate e le forze libanesi e la capitale Beirut fu martellata dalle artiglierie per 10 settimane, uccidendo sia appartenenti dell'OLP sia civili.\nL'aviazione israeliana abbatt\u00e9 86 aerei siriani, affermando di non aver subito alcuna perdita nei combattimenti aerei; un risultato ottenuto principalmente grazie alla combinazione tra caccia, droni Mastiff - che provocarono l'accensione dei radar di ricerca delle postazioni SAM siriane - e controllo radar aerotrasportato basato su aerei E2 Hawkeye, che guidarono con precisione i caccia israeliani sui bersagli siriani. Furono condotti anche attacchi di terra, in particolare distruggendo la maggior parte delle batterie siriane anti-aeree stazionate in Libano. Elicotteri armati AH-1 Cobra furono usati ampiamente contro le forze corazzate siriane e contro le loro fortificazioni. I \"Cobra\" israeliani distrussero decine di mezzi blindati da combattimento siriani, inclusi alcuni moderni carri armati di costruzione sovietica T-72.\nNel prosieguo del 1982, fu raggiunto un accordo e forze militari di pace statunitensi, francesi e italiane (Missione Italcon) garantirono ai sopravvissuti dell'OLP di trovare rifugio negli Stati arabi confinanti. Philip Habib, l'inviato del presidente degli USA Ronald Reagan in Libano, garant\u00ec all'OLP che i civili palestinesi nei campi profughi non sarebbero stati nuovamente armati.\nDopo l'assassinio nel settembre 1982 di Bashir Gemayel con un attentato dinamitardo, da poco eletto Presidente del Libano, le forze israeliane occuparono Beirut Ovest. A quel tempo le milizie cristiane libanesi, essenzialmente costituite dai Falangisti (ma esistevano milizie anche degli ex-Presidenti della Repubblica libanese, Camille Sha\u02bfm\u016bn e Sulaym\u0101n Fr\u0101njiyye), erano alleate di Israele e furono proprio queste - guidate da Elie Hobeika - a rendersi responsabili del massacro dei campi profughi beirutini di Sabra e Shatila, che provoc\u00f2 700 vittime civili, per rappresaglia per la morte di Gemayel e la strage di Damour in cui morirono oltre 500 civili, anche in questo caso senza che l'esercito israeliano intervenisse per fermare l'uccisione dei civili.\nFu quindi deciso il ritorno della Forza Multinazionale in Libano.\nIl 23 ottobre 1983 per\u00f2 un duplice attentato dinamitardo da parte di Hezbollah alle basi della forza multinazionale caus\u00f2 la morte di 241 marines statunitensi e 56 soldati francesi, in gran parte della Legione. Questo caus\u00f2 il ritiro poco dopo delle truppe di pace, da Beirut Ovest.\nEsito della guerra.\nPerdite.\nSi stima che circa 17.000 arabi siano stati uccisi durante la guerra. Esistono differenti valutazioni circa l'ammontare dei civili uccisi. Il quotidiano di Beirut, \"al-Nah\u0101r\" (Il giorno), ha calcolato che 5.515 persone - militari e civili - fossero state uccise solo nell'area di Beirut durante il conflitto, e che 9.797 soldati (OLP, siriani e altri) e 2.513 civili fossero stati ammazzati fuori dell'area di Beirut.\nA tale numero andrebbero aggiunte anche le vittime causate dalla guerra civile libanese, di cui la Prima Guerra del Libano \u00e8 di fatto un allargamento alle potenze vicine.\nLa zona di sicurezza.\nNell'agosto 1982, l'OLP sgomber\u00f2 le sue forze dal Libano. Con il patrocinio degli Stati Uniti, Israele e il Libano raggiunsero il Trattato di Pace tra Israele e Libano nel maggio del 1983 nel quale si stabilivano le tappe per il ritiro delle forze israeliane dal Libano. Il trattato non fu per\u00f2 mai ratificato e nel marzo del 1984, sotto la pressione della Siria, il Libano disconobbe l'accordo.\nNel gennaio del 1985 Israele inizi\u00f2 a ritirare il grosso delle proprie truppe, lasciando una piccola forza israeliana e una milizia sostenuta da Israele nel sud del Libano nella \"zona di sicurezza\", una fascia di territorio di cui Israele considerava necessario mantenere il controllo diretto e indiretto per evitare gli attacchi sferrati ai suoi territori settentrionali. Il ritiro israeliano verso la zona di sicurezza ebbe termine nel giugno del 1985.\nConseguenze politiche.\nNella votazione alla Knesset sulla guerra, solo l'Hadash si oppose al conflitto (e propose persino una mozione di sfiducia contro il governo). Un membro dell'Hadash Knesset, Meir Vilner, disse nella seduta plenaria del Knesset che \"Il governo sta trascinando Israele nell'abisso. Israele sta facendo qualcosa che potrebbe pagare per molte generazioni future\".\nIn risposta a questa iniziativa si sollevarono critiche e proteste, fra le quali quella dell'editore di Yediot Ahronoth il quale propose di perseguire simili atti con l'accusa di tradimento. I membri dell'ala sinistra del Knesset, compreso Shulamit Aloni e Yossi Sarid disertarono l'assemblea plenaria per la votazione. Anche la fazione laburista israeliana del Ma'arakh ( \"HaMa'arakh\" ) vot\u00f2 a favore della guerra.\nLa stampa, fatta eccezione per Haaretz, appoggi\u00f2 il conflitto: vennero pubblicati articoli con messaggi ottimistici (ad esempio rapporti in cui si parlava di voci circa un certo numero di sequestri di persona nella regione di Gush Dan, implicitamente connettendoli alla guerra) e nessuna voce dubitativa si lev\u00f2 in questi comunicati dei \"media\".\nIl caso pi\u00f9 famoso della cooperazione fra stampa scritta e parlata e governo avvenne durante la conquista dell'antico castello crociato di Beaufort. Il Primo ministro d'Israele annunci\u00f2 che Beaufort era stata conquistata \"senza subire perdite\", malgrado si sapesse che 6 soldati del corpo speciale \"Sayeret Golani\", incluso il comandante della \"Sayeret\", maggiore Goni Hernik, erano caduti in combattimento. Gli stessi \"media\" riferirono del coraggio e il valore dei soldati in battaglia, ma non fecero menzione di perdite. Solo l'esame degli annunci funebri pot\u00e9 mostrare una situazione ben diversa, laddove ad esempio si era scritto: \"Il movimento \"Peace Now\" partecipa il suo cordoglio per la morte del magg. Goni Hernik al tempo della conquista di Beaufort\".\nLe pesanti perdite israeliane tuttavia, come pure le dichiarazioni disinformanti degli esponenti del governo israeliano, nonch\u00e9 le dichiarazioni pubbliche rese dai sostenitori militari e politici della campagna e la mancanza di obiettivi chiari della stessa, condussero a un crescente malessere nell'opinione pubblica israeliana. Ci\u00f2 culmin\u00f2 in un ampio raduno di protesta a Tel Aviv, organizzato dal movimento Peace Now, seguito al massacro di Sabra e Shatila del 1982. Gli organizzatori dichiararono che 400.000 persone avevano partecipato al raduno, ed \u00e8 per questo che esso divenne noto come il \"raduno dei 400.000\", ma il numero dei partecipanti \u00e8 attualmente stimato essere stato assai minore.\nInoltre, \u00e8 stato notato che l'attentato dinamitardo all'Ambasciata statunitense dell'aprile 1983 e il bombardamento contro gli edifici del corpo dei Marines statunitensi del 23 ottobre 1983 in Libano furono antesignani di quel tipo di guerra asimmetrica sperimentata con crescente frequenza negli ultimi decenni. Ogni attacco rivel\u00f2 la limitata utilit\u00e0 di una soverchiante superiorit\u00e0 delle forze militari convenzionali nel garantire immunit\u00e0 e sicurezza nei confronti degli atti offensivi in grado di condurre a un alto numero di perdite allorch\u00e9 gli aggressori siano mossi da una decisa volont\u00e0 operativa e siano capaci di cooperare anonimamente in mezzo a popolazioni non combattenti.\nIsraele sgomber\u00f2 infine la \"zona di sicurezza\" nel 2000, durante il primo Gabinetto laburista di Ehud Barak. Israele continua tuttavia a controllare una piccola area chiamata \"Fattorie di Sheb'a\", che Libano e Siria rivendicano come territorio libanese ma che Israele insiste a considerare territorio siriano, con lo stesso \"status\" cio\u00e8 del Territorio Occupato delle Alture del Golan, visto che le forze di Tel Aviv le hanno conquistate ai danni dei difensori siriani. Le nazioni Unite hanno stabilito che le Fattorie di Sheb'a non fanno parte del Libano. Il Segretario generale dell'ONU ha concluso che, per quanto riguardava le Nazioni Unite, il ritiro israeliano dal Libano del 16 giugno 2000, in accordo con la Risoluzione n. 425 del Consiglio di Sicurezza del 1978, metteva fine all'invasione israeliana del 1982."}
{"id": "592921", "revid": "486946", "url": "https://it.wikipedia.org/wiki?curid=592921", "title": "Castel Lodrone (Bolzano)", "text": ""}
{"id": "592923", "revid": "767487", "url": "https://it.wikipedia.org/wiki?curid=592923", "title": "Voulez-Vous (singolo)", "text": "Voulez-Vous \u00e8 una canzone degli ABBA, di chiaro stampo disco, secondo estratto dall'omonimo album del 1979.\n\"Voulez-Vous\" \u00e8 stata scritta da Benny Andersson e Bj\u00f6rn Ulvaeus e cantata sia da Agnetha F\u00e4ltskog che da Anni-Frid Lyngstad, con parti all'unisono. Pubblicato nel corso dell'agosto 1979 dalla Polar Music, il singolo \u00e8 stato inciso come un doppio lato A con \"Angeleyes\" in Regno Unito. In altri paesi \"Angeleyes\" costituiva un singolo a s\u00e9, mentre negli Stati Uniti \u00e8 stata resa disponibile una versione estesa. Oltre che in \"Voulez-Vous\", il brano \u00e8 reperibile anche nell'album \"ABBA Gold - Greatest Hits\", mentre \"Angeleyes\" \u00e8 incluso in \"More ABBA Gold\".\nNonostante ad oggi sia una delle canzoni pi\u00f9 note della band, il singolo al tempo non riscosse un particolare successo: in Europa arriv\u00f2 alla prima posizione solo in Belgio, in Regno Unito e Irlanda si ferm\u00f2 al terzo posto mentre in Olanda si piazz\u00f2 al pi\u00f9 quarto. In Francia, Spagna e Sud Africa giunse nono mentre in Germania Ovest all'undicesima posizione. Nell'isola britannica il brano riusc\u00ec a scalare alla vetta grazie alla cover degli Erasure, che inclusero la traccia nel loro EP \"Abba-esque\"."}
{"id": "592926", "revid": "1543377", "url": "https://it.wikipedia.org/wiki?curid=592926", "title": "L'ultima domanda", "text": "L'ultima domanda (\"The Last Question\") \u00e8 un racconto di fantascienza dello scrittore Isaac Asimov. Fu pubblicato per la prima volta nel numero del novembre 1956 della rivista \"Science Fiction Quarterly\" e compare nelle raccolte \"Nine Tomorrows\" (1959), \"Il meglio di Asimov\" (1973) e \"Sogni di robot\" (1986). \nIl racconto si compone di una serie di storie vagamente connesse tra di loro, che narrano di un computer immaginario chiamato \"Multivac\", il cui nome \u00e8 un gioco di parole con UNIVAC - UNIVersal Automatic Computer - una linea di computer famosa in quegli anni, e delle sue evoluzioni nel corso dei secoli. Asimov lo considerava il racconto migliore che avesse mai scritto. La storia fu adattata per lo Strasenburgh Planetarium di Rochester, New York nel 1969, sotto la direzione di Ian C. McLennan. Dopo aver visto l'adattamento della storia per il planetario, Asimov concluse \"in privato\" che fosse la miglior storia di fantascienza mai scritta. \"L'ultima domanda\" \u00e8 considerata insieme a \"Notturno\" ed altre una delle storie di Asimov pi\u00f9 conosciute ed apprezzate.\nTrama.\nLa storia narra dell'evoluzione di un computer chiamato Multivac o AC e del suo rapporto con l'umanit\u00e0, spiegato attraverso sette diverse ambientazioni storico-temporali. La prima si svolge nell'anno 2061. In ognuna delle prime sei ambientazioni uno dei personaggi pone al computer una domanda, cio\u00e8 come si possa affrontare la minaccia alla sopravvivenza umana a causa della morte termica dell'universo. Cos\u00ec come gli stessi personaggi della storia riconoscono, la domanda \u00e8 equivalente a dire: \"Pu\u00f2 la seconda legge della termodinamica essere invertita?\". Ogni volta il computer si trova nell'impossibilit\u00e0 di rispondere, affermando di avere \"dati insufficienti per una risposta significativa\", fino all'episodio finale, quando il computer, unica entit\u00e0 senziente in un universo ormai morto, dopo aver raccolto tutti i dati possibili finalmente trova la risposta all'ultima domanda.\nAlla fine, AC riesce a ricreare un nuovo universo:\nCronologia.\nIl racconto \u00e8 diviso in 7 parti, (ciascuna delle quali \u00e8 contraddistinta da un importante avanzamento tecnologico), che hanno per protagonisti membri dell'umanit\u00e0 e una delle evoluzioni del computer AC."}
{"id": "592931", "revid": "125896219", "url": "https://it.wikipedia.org/wiki?curid=592931", "title": "Igor Markevitch", "text": "Biografia.\nNato in Kiev, nel 1914 si trasferisce con la famiglia a Parigi e nel 1916, durante la Prima guerra mondiale, nella neutrale Svizzera.\nNel 1926 studia a Parigi con Alfred Cortot e Nadia Boulanger.\nLa sua prima composizione, \"Un concerto per piano\", risale al 1929 e gli fu commissionata da Sergej Djagilev, che era l'impresario di quel Vaclav Ni\u017einskij, celebre ballerino, che in seguito sarebbe diventato il suocero del musicista, che ne spos\u00f2 la figlia, Kira, e dalla quale ebbe un figlio, Vaslav.\nMarkevitch ha composto diverse cantate e musiche per balletto, alternando la composizione alla direzione d'orchestra. Ha lavorato molto anche in Italia, al Maggio Musicale Fiorentino e presso l'Accademia nazionale di Santa Cecilia.\nDurante la Seconda guerra mondiale fu membro della Resistenza italiana, nel 1948 ottenne la cittadinanza italiana, sposando in seconde nozze la Duchessa Topazia Caetani, discendente di una storica famiglia della nobilt\u00e0 romana. \nDal matrimonio nacquero quattro figli, Nathalie, Allegra, Oleg, che ha intrapreso a sua volta la carriera di direttore d'orchestra assumendo il cognome materno e Timur.\nHa diretto il Royal Opera House, Covent Garden di Londra dal 1945 al 1955 (dove nel 1954 ha diretto Il gallo d'oro), l'Orchestra Sinfonica di Stoccolma dal 1952 al 1955, insegnando inoltre presso i conservatori di Salisburgo, Citt\u00e0 del Messico e Mosca.\nDal 1957 al 1961 \u00e8 stato il Direttore principale dell'Orchestre Lamoureux e dell'Orchestre symphonique de Montr\u00e9al, dal 1967 al 1972 dell'Orchestre philharmonique de Monte-Carlo e dal 1973 al 1975 dell'Orchestra dell'Accademia Nazionale di Santa Cecilia.\nAl Festival di Salisburgo nel 1952 dirige la Sinfonia n. 3 (Schubert) ed il Concerto per pianoforte e orchestra n. 4 (Beethoven) con Claudio Arrau ed i Wiener Philharmoniker e nel 1953 la Sinfonia n. 1 (Prokof'ev), L'apprendista stregone (poema sinfonico), The Young Person's Guide to the Orchestra e la Sinfonia n. 4 (\u010cajkovskij).\nNel 1962 ha diretto \"Atl\u00e1ntida\" di Manuel de Falla con Teresa Berganza per l'Edinburgh International Festival.\nIl caso Moro.\nNell'ambito delle indagini sul rapimento di Aldo Moro, si \u00e8 ipotizzato che Igor Markevitch sia stato coinvolto direttamente a fianco delle Brigate Rosse nel sequestro dello statista. L'ipotesi non sembrava sostenuta da elementi univoci: anzi, nel 1978 Markevitch stava molto male, era praticamente sordo, al punto che \"aveva difficolt\u00e0 nei rapporti sociali\". Ma la prima sezione del Tribunale civile di Roma, con una sentenza in data 11.11.2005, ha condannato al pagamento delle spese processuali Edmund, Esme e Philip Howard, fratello e nipoti di Hubert Howard, che hanno promosso una causa per risarcimento danni da diffamazione contro gli autori del libro, chiedendo la rimozione dal testo di ogni riferimento alla persona di Hubert Howard, avallando cos\u00ec la fondatezza delle ipotesi avanzate dagli autori del libro."}
{"id": "592932", "revid": "729019", "url": "https://it.wikipedia.org/wiki?curid=592932", "title": "Cortinarius cinnamomeus", "text": "\"Cortinarius cinnamomeus\" (L.) Fr., \"Epicrisis Systematis Mycologici\" (Uppsala): 288 (1838).\nDescrizione della specie.\nCappello.\n3-7 cm di diametro, con il bordo convesso poi appianato, con umbone evidente, fibrilloso- squamoso, da color cannella a bruno rossastro o ocra ma pi\u00f9 chiaro verso il margine.\nLamelle.\nAdnate, discretamente fitte, intercalate da lamellule, di colore giallastro che diventa giallo aranciato-ruggine.\nGambo.\nLungo e flessuoso, fibrilloso, cavo, leggermente pi\u00f9 chiaro del cappello, pi\u00f9 scurito verso la base.\nCarne.\nColor giallo pallido, di solito pi\u00f9 scuro alla base del gambo, immutabile; odore rafanoide e talvolta piuttosto iodato.\nSpore.\nColor marrone-ruggine, ellissoidali, finemente verrucose, 6-9 x 4-5,5 \u00b5m.\nCommestibilit\u00e0.\nPrima considerato sospetto.\nRecenti studi hanno per\u00f2 scoperto che \u00e8 un fungo molto velenoso e spesso mortale, con le stesse pericolosit\u00e0 del Cortinarius orellanus e del Cortinarius speciosissimus. Causa la sindrome parafalloidinica.\nHabitat.\nCresce a partire dalla fine dell'estate e in autunno, in boschi di latifoglie e/o conifere umidi e spesso torbosi.\nSpecie simili.\nQuesta specie pu\u00f2 essere confusa con:"}
{"id": "592940", "revid": "34194", "url": "https://it.wikipedia.org/wiki?curid=592940", "title": "Glen Quagmire", "text": ""}
{"id": "592942", "revid": "1768939", "url": "https://it.wikipedia.org/wiki?curid=592942", "title": ".museum", "text": ".museum \u00a0\u00e8 un dominio di primo livello generico, introdotto nel 2001\nAttualmente il registro \u00e8 tenuto dalla Museum Domain Management Association (MuseDoma), un'associazione creata dall'International Council of Museums (ICOM).\n\u00c8 un dominio riservato ai musei di qualunque parte del mondo o persone che lavorano all'interno di essi.\nAssieme a .travel, \u00e8 il dominio di primo livello tradizionale pi\u00f9 lungo."}
{"id": "592964", "revid": "110157", "url": "https://it.wikipedia.org/wiki?curid=592964", "title": "Cantone di \u00c9cos", "text": "Il Cantone di \u00c9cos era una divisione amministrativa dell'Arrondissement di Les Andelys.\nA seguito della riforma approvata con decreto del 25 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nComprendeva i comuni di"}
{"id": "592968", "revid": "767487", "url": "https://it.wikipedia.org/wiki?curid=592968", "title": "Cantone di \u00c9tr\u00e9pagny", "text": "Il Cantone di \u00c9tr\u00e9pagny era una divisione amministrativa dell'Arrondissement di Les Andelys.\nA seguito della riforma approvata con decreto del 25 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nComprendeva i comuni di"}
{"id": "592969", "revid": "984922", "url": "https://it.wikipedia.org/wiki?curid=592969", "title": "Cantone di Fleury-sur-Andelle", "text": "Il Cantone di Fleury-sur-Andelle era una divisione amministrativa dell'Arrondissement di Les Andelys.\nA seguito della riforma approvata con decreto del 25 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nComprendeva i comuni di"}
{"id": "592971", "revid": "287204", "url": "https://it.wikipedia.org/wiki?curid=592971", "title": "Cantone di Gaillon", "text": "Il Cantone di Gaillon \u00e8 una divisione amministrativa dell'Arrondissement di Les Andelys.\nA seguito della riforma approvata con decreto del 25 febbraio 2014, che ha avuto attuazione dopo le elezioni dipartimentali del 2015, \u00e8 passato da 2 a 23 comuni.\nComposizione.\nI 2 comuni facenti parte prima della riforma del 2014 erano:\nDal 2015 i comuni appartenenti al cantone sono i seguenti 23:"}
{"id": "592972", "revid": "110157", "url": "https://it.wikipedia.org/wiki?curid=592972", "title": "Cantone di Gaillon-Campagne", "text": "Il Cantone di Gaillon-Campagne era una divisione amministrativa dell'Arrondissement di Les Andelys.\nA seguito della riforma approvata con decreto del 25 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nComprendeva i comuni di"}
{"id": "592975", "revid": "2225", "url": "https://it.wikipedia.org/wiki?curid=592975", "title": "La Leggenda del Pianista sull'Oceano", "text": ""}
{"id": "592978", "revid": "124764091", "url": "https://it.wikipedia.org/wiki?curid=592978", "title": "Ade (I Cavalieri dello zodiaco)", "text": ", \u00e8 un personaggio della serie di anime e manga \"I Cavalieri dello zodiaco\", basato sull'omonimo dio e re del regno degli inferi della mitologia classica, noto presso i romani come Plutone. Il termine \"Meiou\" (o \"Meioh\", a seconda delle transliterazioni) che precede il suo nome significa, appunto, \"Re degl'Inferi\". Ade \u00e8 l'antagonista finale dell'ultimo arco del manga originale di Kurumada (poi adattato nella trilogia OVA \"I Cavalieri dello zodiaco - Saint Seiya - Hades\") e dello spin-off \"I Cavalieri dello zodiaco - The Lost Canvas - Il mito di Ade\" di Shiori Teshirogi e uno dei nemici del sequel diretto di Kurmada \"Saint Seiya - Next Dimension - Myth of Hades\", oltre che avere avuto menzioni e/o apparizioni minori in altre opere narrative della serie ed essere apparso in vari prodotti di merchandising basati sulle serie.\nPersonaggio.\nIl personaggio di Ade viene nominato per la prima volta insieme ai suoi fratelli Zeus e Poseidone (quest'ultimo chiamato Nettuno nel doppiaggio italiano della serie animata del 1987) dal personaggio di Gemini come una delle tre divinit\u00e0 che ha sempre cercato di conquistare la Terra, sar\u00e0 poi con l\"Hypermyth\" contenuto nell'artbook \"Saint Seiya Cosmo Special\" del 1987 che il dio viene fatto riferimento alla prima lotta tra lui e Atena (risalente al fatto di aver dato asilo al dio della guerra Ares) e venendo citato (insieme ai suoi fratelli) come uno dei tre uomini che per primi divennero divinit\u00e0 dopo aver risvegliato dentro di s\u00e9 il Big Will, sebbene quest'ultima affermazione (riportata anche nel romanzo \"I Cavalieri dello zodiaco - Gigantomachia\" di Tatsuya Hamazaki) venga successivamente contraddetta nel fumetto quando l'autore afferma (per bocca di Dohko della Bilancia) che il vero corpo del dio \u00e8 nato dall'unione di Crono e Rea.\nA differenza di Atena, Ade non rinasce direttamente in un corpo umano, ma torna sulla Terra sotto forma di spirito attraverso il corpo di una donna, per poi prendere possesso di colui che giudica pi\u00f9 adatto come ricettacolo in quanto uomo pi\u00f9 puro del mondo. Ha al suo servizio un esercito formato da 108 guerrieri detti Specter (corrispondenti ad altrettante stelle malefiche ispirate al romanzo epico cinese \"I Briganti\") e da centinaia di soldati semplici detti \"Skeleton\", che come il loro dio indossano un tipo di armatura di colore scuro chiamata Surplice. A guida dell'esercito vi \u00e8 sorella terrena del dio (Pandora), il quale ha al suo servizio anche gli dei gemelli Thanatos e Hypnos.\nIn quanto re del mondo dei morti, Ade dispone del potere di poter governare le leggi dell'aldil\u00e0, cosa che gli consente sia di uccidere che di riportare in vita le persone (dando loro anche un corpo pi\u00f9 giovane di quello che avevano al momento della morte se \u00e8 necessario) oltre che vari poteri di tipo telecinetico e illusori, mentre solitamente per combattere utilizza la sua spada. Pi\u00f9 in generale va fatto notare che gran parte dei poteri Ade variano a seconda delle singole opere, ed un esempio \u00e8 il colpo di spada sferrato a Pegasus alla fine del manga classico: nel film \"Le porte del paradiso\" viene infatti detto che esso impedisce al Cavaliere di bruciare appieno il suo Cosmo, mentre nel nuovo manga \"Next Dimension\" il ragazzo rischia comunque di morire perch\u00e9 (seppur invisibile) la spada \u00e8 ancora piantata nel suo cuore. Nel manga della Teshirogi e negli OAV da esso tratti i poteri mortiferi di Ade si manifestano come energia oscura, mentre negli OAV prodotti dalla Toei Animation (come nel videogiochi basati su di essi) l'aura del personaggio \u00e8 rossa.\nAspetto fisico.\nUna prima immagine di Ade appare nell'episodio 98 della serie animata, all'interno della esplicativa sequenza in cui Sirya delle Sirene spiega com'\u00e8 ripartito il potere sulla Terra fra Atena e le tre maggiori divinit\u00e0 greche: Zeus, Nettuno e ovviamente Ade. Poich\u00e9 ai tempi il manga non era ancora arrivato a narrare la battaglia contro il re del mondo dei morti, Ade viene rappresentato in quest'occasione come un uomo con la carnagione scura e la barba bianca. Successivamente Kurumada sceglier\u00e0 di rappresentare il dio come un uomo dai lunghi capelli neri e gli occhi azzurri e profondi come due laghi, sebbene nelle prime tavole del manga \"Next Dimension\" (pubblicato interamente a colori) il dio abbia gli occhi gialli e la pelle pallida. Quando prende pienamente possesso del corpo umano che ha scelto come suo ricettacolo i capelli dell'ospite cambiano colore diventando neri. Nella versione animata i capelli di Andromeda diventano prima rossi, ad indicare diversi gradi di possessione da parte del dio. Nel caso di Aron in \"Lost Canvas\" i capelli mutano colore fin dai primi momenti, sebbene il ragazzo riesce a tenere sotto controllo il dio per lungo tempo e nel momento del risveglio di Ade i suoi capelli cambiano forma divenendo come quelli del vero corpo del dio. Nel caso dell'ospite del XVI secolo apparso per gli OVA di \"Lost Canvas\" il colore varia dal biondo al rosso.\nPrima di rivelare l'aspetto del personaggio, Ade era disegnato come una figura nera incappucciata (come appare sia nella visione di Dohko che nel flashback di Shin, quando il dio lo risveglia dalla morte per chiedergli i suoi servigi), mentre per il suo spirito inizialmente vengono utilizzati dei rettili mostruosi simili agli Xenomorfi di \"Alien\" (apparsi in una visione di Pegasus nel Cocito) per poi passare e quella di un fantasma nero con gli occhi rossi (apparsa dopo che Atena riesce a cacciarlo dal corpo di Andromeda e con cui porta la dea nei Campi Elisi).\nSolitamente il vero corpo di Ade appare con indosso la sua Surplice (colorata anche d'argento nella serie di OAV tratti dal manga classico, sebbene nei fumetti di Kurumada e nell'anime e manga di \"The Lost Canvas\" appaia di colore nera), mentre quando prende possesso del suo corpo ricettacolo indossa una tunica e mantello nero, decorati con spalliere, un colletto e una cintura dorati, esibendo al collo un ciondolo a forma di stella (che a seconda delle colorazioni varia dall'oro all'argento) con su scritto la frase \"Yours Ever\" (\"Tuo per sempre\" in lingua inglese) che ha la funzione di operare come catena fra il corpo dell'uomo e lo spirito del dio.\nCarattere.\nCome altre divinit\u00e0 apparse nelle opere del franchising Ade nutre un profondo disprezzo per l'umanit\u00e0 che reputa corrotta e stupida e perci\u00f2 meritevole di essere estinta e soffrire per l'eternit\u00e0 all'inferno, sostenendo che \"Si riesce a malapena a mantenere la pace sulla Terra grazie al fatto che io ho creato il terrore dopo la morte!\" e di combattere per via della tristezza che la stupidit\u00e0 umana (che ritiene rappresentata proprio dal fatto che i Cavalieri di Atena combattano le varie divinit\u00e0) suscita in lui, sebbene ammetta anche che detesti farlo. A differenza di Atena non ha fiducia nell'amore, sostenendo che sia una cosa inutile, creata dagli esseri umani e in cui nessuno crede. Per contro Atena ribatte sostenendo che le idee del dio siano dettate dall'egoismo, in quanto Ade giudica come peccati anche azioni come cogliere un fiore o schiacciare un insetto.\nA detta di Poseidone il desiderio che Ade nutre per la Terra \u00e8 superiore a quello dello stesso dio del mare: lo scopo finale di Ade \u00e8 infatti l'estinzione di ogni forma di vita (non solo gli umani), ma per raggiungere ci\u00f2 non esita a mentire a Pandora e agli Specter, dicendo loro di combattere per la costruzione di un mondo libero dalla paura della morte e in cui vi sar\u00e0 la vita eterna per tutti, in primis per coloro che lo servono.\nApparizioni.\nManga originale.\nNel manga originale Ade torna sulla Terra tredici anni prima dello scoppio della guerra sacra, rinascendo come spirito la madre di Pandora Heinstein, causando la morte di tutti gli abitanti del castello, con l'eccezione della \"sorella\" che viene incaricata da Hypnos e Thanatos di recarsi in Giappone alla ricerca del bambino pi\u00f9 puro del pianeta (che si riveler\u00e0 poi essere Andromeda) che il dio ha scelto come proprio corpo ospite. L'intervento del fratello maggiore Phoenix e del cosmo emanato dal neonato, impediscono a Pandora di compiere la fusione (che viene quindi rimandata all'inizio della guerra) lasciando per\u00f2 sul collo del piccolo Andromeda il ciondolo con inciso \"Yours Ever\", in modo da legarlo all'anima del re dell'oltretomba.\nLa prima ed effettiva apparizione del personaggio di Ade si ha durante la guerra sacra, quando i Cavalieri di Bronzo arrivano negli inferi, in seguito al fallimento del piano del dio di utilizzare Shin dell'Ariete e i Cavalieri d'Oro caduti durante la lotta alle Dodici Case per prendere la testa di Atena. Dopo la morte di Orpheo alla Giudecca, il dio prende possesso del corpo del giovane Cavaliere di Atena prescelto, rivelando che per anni ha solamente generato l'illusione del suo stesso corpo quando concedeva udienza ai suoi sottoposti e dando cos\u00ec inizio al suo piano per prendere possesso della Terra con l\"Eterna Eclisse\" (\"Greatest Eclipse\"): un'eclisse di Sole eterna, generata dall'allineamento dei pianeti del sistema solare per privare il pianeta della luce solare e sterminare cos\u00ec ogni forma di vita.\nDopo aver affrontato Phoenix, il dio sembra aver finalmente preso possesso del corpo del Cavaliere di Bronzo (cosa rafforzata dal fatto che i capelli del giovane sono passati dal loro colore naturale al nero), ma il successivo intervento di Atena permette la liberazione di Andromeda dallo spirito del dio. Per vendicarsi il re degli inferi porta la nemica con s\u00e9 nei Campi Elisi oltre il Muro del Lamento dove ordina ad Hypnos di ucciderla attraverso la Sacra Giara che assorbir\u00e0 il sangue della fanciulla fino ad ucciderla. Quando Pegasus e gli altri raggiungono il tempio dove si trovano sia la giara che il mausoleo dove viene custodito il corpo del re degli inferi, Ade riprende quindi possesso del suo vero corpo per poter eliminare gli invasori (in particolare Pegasus, riconosciuto dal dio come la reincarnazione di colui che fer\u00ec il suo vero corpo all'epoca dei miti), ma Lady Isabel riesce per\u00f2 protegge i ragazzi dall'assalto finale del dio mentre si riprende il sangue assorbito dalla giara, svelando che il rapimento era tutto un piano per far uscire allo scoperto Ade per ucciderlo definitivamente. La fanciulla indossa la sua armatura e unisce il suo cosmo a quello dei suoi Cavalieri, trafiggendo il dio con lo scettro di Nike, che sconfigge il dio definitivamente (causando cos\u00ec anche la distruzione dell'aldil\u00e0) ma non senza che il dio riesca a ferire mortalmente Pegasus con la sua spada.\nNext Dimension.\nNel sequel diretto di Masami Kurumada, il dio appare per l prima volta nel prologo ambientato durante la battaglia nell'Elisio del 1990, dove il dio si scontra contro i cinque Cavalieri di Bronzo che indossano le loro armature divine ed egli riconosce nel Cavaliere di Pegasus un amico della sua vita precedente. Successivamente (nella parte ambientata 243 anni prima) Dohko della Bilancia e Sion dell'Ariete scopre che Ade vuole prendere possesso del corpo pi\u00f9 puro del mondo cio\u00e8 quello di Aron (o Alone a seconda delle traslitterazioni), un giovane pittore che ha al collo il ciondolo con su scritto \"Yours Ever\", ed \u00e8 il migliore amico dell'allora Cavaliere di Pegasus Tenma.\nI due Cavalieri d'Oro e Tenma vengono bloccati dai Giudici dell'inferno, \u00e8 nel mentre Aron viene condotto da una voce misteriosa in un edificio dove trova la sacra spada di Ade, per poi venire spinto dalla misteriosa Pandora (servitrice e sacerdotessa del re degli inferi) ad estrarre la spada, in quell'istante il dio degl'inferi si impossessa del corpo di Aron che poi si reca insieme a Pandora al castello terreno del dio..\nLost Canvas.\nIn \"The Lost Canvas\" l'anima di Ade rinasce attraverso la madre della Pandora del XVIII in modo simile alla sua controparte originale, ma viene poi rapita dal dio del tempo Kairos (reincarnatosi nello Specter di Mefistofele Yoma) ed inserita da quest'ultimo all'interno del corpo del piccolo Aron, che in seguito diventer\u00e0 il fratello maggiore della reincarnazione di Atena (Sasha) e amico del futuro Cavaliere di Pegasus: Tenma (figlio dello stesso Yoma). Nella maggior parte dello svolgimento della storia lo spirito di Ade rimane sopito in Aron (malgrado gli sforzi dei suoi seguaci per risvegliarlo) grazie al legame verso la sorella e l'amico, il dio appare col suo corpo in vari flashback che mostrano lo scontro del dio col primo Cavaliere di Pegasus (mostrati durante le battaglie di Tenma contro il Cavaliere della Vergine Asmita o nel mondo dei sogni contro il dio Morfeo).\nSebbene quando Aron scopre di ospitare lo spirito del dio riesce ad evitare che il dio prenda il sopravvento usandone poteri ed esercito per perseguire una propria idea di salvezza tramite la morte (opposta quindi a quella di punizione e sofferenza di Ade), Il tempo che rimane al giovane prima di cedere (scandito da un gigantesco \"Orologio delle Stelle\", situato al centro del gigantesco quadro dove il ragazzo intende rinchiudere le anime degli umani a cui dare salvezza, la Tela Perduta) \u00e8 per\u00f2 limitato. Nel finale del manga, inoltre, lo stesso Ade ammette di aver influenzato Aron apposta per usarlo contro Sasha e Tenma.\nIl risveglio di Ade avviene sulla Tela Perduta a seguito della sconfitta di Aron e la liberazione delle anime dal quadro, in cui il dio riesce a uccidere il grosso dell'esercito di Atena con le sue tenebre, per poi essere espulso dal corpo del giovane dalle forze dei due Cavalieri d'Oro superstiti (Dohko e Shin) unite con quelle degli spiriti dei loro parigrado defunti. Saranno per\u00f2 proprio Aron, Sasha e Tenma a ricacciare l'anima del dio nei Campi Elisi attraverso un portale dimensionale, sacrificando le loro vite.\nAdattamenti animati.\nNella trilogia di serie OAV \"I Cavalieri dello zodiaco - Saint Seiya - Hades\" la storia di Ade riprende fedelmente quanto narrato nei capitoli del manga. \u00c8 per\u00f2 presente una scena alla Giudecca dove Pandora sembra avvisare il suo padrone dell'arrivo dei Cavalieri di Atena negli Inferi\nNegli OAV tratti da \"The Lost Canvas\" il vero corpo di Ade appare (oltre alla scena finale della sigla) solo in flashback per lo pi\u00f9 riempitivi. Nel dodicesimo episodio della seconda serie viene invece mostrata la fine della guerra sacra del XVI secolo, in cui il dio appare prima col suo corpo ospite dell'epoca e poi in forma di spirito, doppiato da Y\u016bya Uchida e da Sacha Pilara. Il personaggio ha avuto un'apparizione nel film \"Le porte del paradiso\" del 2005, tuttavia essendo stato quest'ultimo prodotto prima dell'uscita della seconda serie di OAV della serie \"I Cavalieri dello zodiaco - Saint Seiya - Hades\" il dio appare come una figura indistinta. \nNella serie animata di Netflix \"Knigths of The Zodiac\" Ade viene pi\u00f9 volte nominato come uno dei nemici contro cui Atena \u00e8 destinata a perdere in futuro, apparendo tramite statue che ne riprendono l'iconografia mitologica con il bidente come sua arma rappresentativa.\nAdattamento italiano.\nNel doppiaggio storico della serie animata del 1987, il nome di Ade non \u00e8 mai pronunciato all'interno dei discorsi di Gemini e di Sirya a proposito della suddivisione del mondo fra il dio degli inferi, Nettuno e Zeus, difatti nel doppiaggio il nome \"Ade\" viene sostituito nel primo caso con quello della moglie Proserpina (Persefone per i greci), mentre nel secondo caso con quello del giudice mitologico delle anime: Minosse. Nelle varie edizioni italiane di manga e serie televisive il suo nome \u00e8 stato adattato anche con la forma Hades (seconda edizione del manga classico e edizione italiana di \"Next Dimension\") e Ades (prima edizione italiana del manga classico), mentre la forma Ade viene utilizzata nell'edizione italiana di \"The Lost Canvas\".\nAltri media.\nOltre al romanzo \"I Cavalieri dello zodiaco - Gigantomachia\", Ade viene citato (insieme a Nettuno) da Atena nella serie seconda stagione della serie animata sequel \"Saint Seiya \u03a9\" del 2012 come una delle varie minacce che la Terra ha dovuto affrontare. Ha inoltre avuto un'apparizione nel capitolo finale de \"I Cavalieri dello zodiaco - Episode G\" di Megumu Okada (dopo essere stato nominato in un paio di occasioni, di cui una in un capitolo speciale), evocato da suo padre Crono che gli chiede di salvare Ioria del Leone dal loro precipitare nel Tartaro, mentre la siloutte della sua Surplice \u00e8 apparsa in forma assemblata all'inizio de \"\" di Chimaki Kuori.\nIl personaggio \u00e8 stato poi riprodotto in due modellini da collezione della serie Myth Cloth: il primo (uscito a marzo 2011) coi colori usati negli OAV della Toei, uscito a marzo 2011, mentre una seconda versione che riprende i colori originali del manga di Kurumada \u00e8 uscita nel 2014.\nVideogiochi.\nAde \u00e8 apparso come personaggio giocabile nel gioco per PlayStation 3 \"Saint Seiya Brave Soldier\" della Bandai, \u00e8 il videogioco \"Saint Seiya Soul Soldier\" sempre della Bandai per PS3, PS4 e PC."}
{"id": "592979", "revid": "287204", "url": "https://it.wikipedia.org/wiki?curid=592979", "title": "Cantone di Gisors", "text": "Il Cantone di Gisors \u00e8 una divisione amministrativa dell'Arrondissement di Les Andelys.\nA seguito della riforma approvata con decreto del 25 febbraio 2014, che ha avuto attuazione dopo le elezioni dipartimentali del 2015, \u00e8 passato da 18 a 34 comuni.\nComposizione.\nI 18 comuni facenti parte prima della riforma del 2014 erano:\nDal 2015 i comuni appartenenti al cantone sono i seguenti 34:"}
{"id": "592980", "revid": "1543377", "url": "https://it.wikipedia.org/wiki?curid=592980", "title": "Tom Mockridge", "text": "Biografia.\nMockridge inizia la sua carriera nella natia Nuova Zelanda nel 1977 come giornalista del quotidiano \"Taranaki Daily News\" di New Plymouth. Nel 1980 si trasferisce in Australia, lavorando dapprima al \"The Sydney Morning Herald\" come redattore economico, e poi come consulente dell'allora tesoriere del governo australiano Paul Keating. In questo periodo ha anche il suo primo contatto con la galassia di Rupert Murdoch, lavorando per il \"The Australian\". Nel gennaio 1991 entra in News Limited, l'editrice dell'\"Australian\", dove \u00e8 assistente del CEO Ken Cowley fino al 1996. Diventa poi lui stesso CEO di Foxtel, carica che ricopre per tre anni, quando si trasferisce a Hong Kong per seguire altre attivit\u00e0 della News Corporation. Nel 2001 \u00e8 nominato CEO di Independent Newspapers, la principale casa editrice di quotidiani e periodici neozelandese, facente capo a News Corp, e presidente di Sky New Zealand, la pay TV del gruppo nel paese.\nNel 2002 viene chiamato in Italia a guidare il processo di fusione tra Stream TV e TELE+, conclusosi con la nascita della piattaforma satellitare Sky Italia; al termine della fusione, Rupert Murdoch lo sceglie come amministratore delegato della stessa. Nel frattempo, nel 2008 viene nominato AD di European Television, la divisione che riunisce tutte le attivit\u00e0 televisive europee di News Corp al di fuori del Regno Unito, rispondendo direttamente a James Murdoch; in seguito viene eletto membro del consiglio di amministrazione di British Sky Broadcasting. A seguito dello scandalo intercettazioni che ha coinvolto il gruppo Murdoch in Inghilterra, e alla conseguente chiusura del \"News of the World\", nel 2011 Mockridge viene nominato CEO di News International, subentrando alla dimissionaria Rebekah Brooks.\nPer News International Tom Mockridge ha stabilizzato le tre testate giornalistiche, The Times, The Sunday Times e The Sun e le ha difese con successo nell\u2019inchiesta del Governo Britannico.\nNel 2013 Mockridge \u00e8 passato a Liberty Global, il Gruppo di John Malone, quale Amministratore delegato di Virgin Media, principale concorrente di banda larga e TV Via Cavo di British Telecom.\nA Virgin Media ha dato origine al pi\u00f9 grande sviluppo di infrastrutture di banda larga degli ultimi 20 anni, con un investimento di 3 miliardi di sterline. \nNel Giugno 2019 Tom Mockridge ha lasciato Virgin Media per riunirsi in Italia con la sua famiglia."}
{"id": "592983", "revid": "904385", "url": "https://it.wikipedia.org/wiki?curid=592983", "title": "Cantone di Les Andelys", "text": "Il Cantone di Les Andelys \u00e8 una divisione amministrativa dell'Arrondissement di Les Andelys.\nA seguito della riforma approvata con decreto del 25 febbraio 2014, che ha avuto attuazione dopo le elezioni dipartimentali del 2015, \u00e8 passato da 20 a 41 comuni.\nComposizione.\nI 20 comuni facenti parte prima della riforma del 2014 erano:\nDal 2015 i comuni appartenenti al cantone sono i seguenti 41:"}
{"id": "592987", "revid": "984922", "url": "https://it.wikipedia.org/wiki?curid=592987", "title": "Cantone di Lyons-la-For\u00eat", "text": "Il Cantone di Lyons-la-For\u00eat era una divisione amministrativa dell'Arrondissement di Les Andelys.\nA seguito della riforma approvata con decreto del 25 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nComprendeva i comuni di"}
{"id": "592990", "revid": "287204", "url": "https://it.wikipedia.org/wiki?curid=592990", "title": "Cantone di Pont-de-l'Arche", "text": "Il Cantone di Pont-de-l'Arche \u00e8 una divisione amministrativa dell'Arrondissement di Les Andelys.\nA seguito della riforma approvata con decreto del 25 febbraio 2014, che ha avuto attuazione dopo le elezioni dipartimentali del 2015, \u00e8 passato da 10 a 21 comuni.\nComposizione.\nI 10 comuni facenti parte prima della riforma del 2014 erano:\nDal 2015 i comuni appartenenti al cantone sono i seguenti 21:"}
{"id": "592991", "revid": "287204", "url": "https://it.wikipedia.org/wiki?curid=592991", "title": "Cantone di Val-de-Reuil", "text": "Il Cantone di Val-de-Reuil \u00e8 una divisione amministrativa dell'Arrondissement di Les Andelys.\nA seguito della riforma approvata con decreto del 25 febbraio 2014, che ha avuto attuazione dopo le elezioni dipartimentali del 2015, \u00e8 passato da 8 a 9 comuni.\nComposizione.\nGli 8 comuni facenti parte prima della riforma del 2014 erano:\nDal 2015 i comuni appartenenti al cantone sono i seguenti 9:"}
{"id": "592993", "revid": "984922", "url": "https://it.wikipedia.org/wiki?curid=592993", "title": "Cantone di \u00c9vreux-Est", "text": "Il Cantone di \u00c9vreux-Est era una divisione amministrativa dell'Arrondissement di \u00c9vreux.\nA seguito della riforma approvata con decreto del 25 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nComprendeva parte della citt\u00e0 di \u00c9vreux e i comuni di"}
{"id": "592994", "revid": "13833", "url": "https://it.wikipedia.org/wiki?curid=592994", "title": "Tot capita, tot sententiae", "text": ""}
{"id": "592996", "revid": "984922", "url": "https://it.wikipedia.org/wiki?curid=592996", "title": "Cantone di \u00c9vreux-Nord", "text": "Il Cantone di \u00c9vreux-Nord era una divisione amministrativa dell'Arrondissement di \u00c9vreux.\nA seguito della riforma approvata con decreto del 25 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nComprendeva parte della citt\u00e0 di \u00c9vreux e i comuni di"}
{"id": "592997", "revid": "984922", "url": "https://it.wikipedia.org/wiki?curid=592997", "title": "Cantone di \u00c9vreux-Ovest", "text": "Il Cantone di \u00c9vreux-Ovest era una divisione amministrativa dell'Arrondissement di \u00c9vreux.\nA seguito della riforma approvata con decreto del 25 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nComprendeva parte della citt\u00e0 di \u00c9vreux e i comuni di"}
{"id": "592999", "revid": "1369234", "url": "https://it.wikipedia.org/wiki?curid=592999", "title": "Francesco Jovine", "text": "Marito della pedagogista Dina Bertoni e zio del poeta e scrittore Augusto Muscella, \u00e8 ricordato soprattutto per i due romanzi \"Signora Ava\" e \"Le terre del Sacramento\".\nBiografia.\nNato in Molise da Amalia Loreto e da Angelo Jovine, una famiglia di contadini nella cui casa era presente una discreta biblioteca, mostr\u00f2 un interesse molto precoce per la letteratura. Fu cos\u00ec che abbandon\u00f2 presto gli studi iniziati nell'Istituto tecnico di Larino per frequentare la scuola magistrale di Velletri e poi di Citt\u00e0 Sant'Angelo, dove si diplom\u00f2 nel 1918. Insegnante in scuole private di Maddaloni e di Vasto, continu\u00f2 a studiare per proprio conto soprattutto la filosofia di Croce e di Gentile. Dopo il servizio militare svolto a Roma, ottenne l'abilitazione magistrale nel 1923 insegnando a Guardialfiera e, dal 1925, a Roma, dove si laure\u00f2 nella Facolt\u00e0 di magistero e divenne direttore didattico.\nCuratore della rubrica letteraria delle riviste \u00abItalianissima\u00bb e \u00abI diritti della scuola\u00bb, si schier\u00f2 a favore del realismo in letteratura: nel 1928, anno in cui spos\u00f2 Dina Bertoni, scrisse la commedia \"Il burattinaio metafisico\", una satira della drammaturgia pirandelliana. La riaffermazione del realismo e una critica del dannunzianesimo \u00e8 altres\u00ec presente nel suo primo romanzo, pubblicato nel 1934, \"Un uomo provvisorio\", vicenda di un decadente che vive in citt\u00e0 ma ritrova i valori autentici della vita nel proprio paese di origine. La censura fascista proib\u00ec il libro con l'accusa di \u00abdisfattismo\u00bb. Un tema analogo \u00e8 presente in \"Ragazza sola\", pubblicato a puntate nel 1937 in \u00abI diritti della scuola\u00bb.\nAvvicinatosi al marxismo e insofferente del regime imperante, nel 1937 prefer\u00ec allontanarsi dall'Italia con la moglie accettando un incarico di insegnante a Tunisi e poi a Il Cairo. Rientrarono in patria nel maggio del 1940, e Jovine pubblic\u00f2 la raccolta di racconti \"Ladro di galline\", nei quali sono protagonisti giovani intellettuali di provincia che cercano di inserirsi in citt\u00e0 e lo stesso mondo contadino, poverissimo ma sempre guardato con nostalgia.\nIn questo periodo fu collaboratore delle riviste \"Oggi\" e \"L'Italia letteraria\", e dei quotidiani \"Il Mattino\", \"Il Popolo di Roma\" e \"Il Giornale d'Italia\", dove pubblic\u00f2 nel 1941 una serie di articoli sul suo Molise, che saranno raccolti in volume e pubblicati postumi nel 1967 con il titolo \"Viaggio in Molise\". Nel 1942, dopo una lunga gestazione, apparve il romanzo \"Signora Ava\", ambientato negli anni del passaggio del paese nativo di Guardialfiera dal Regno borbonico al Regno d'Italia, durante il quale nulla cambia per i contadini del paese: rimane il latifondo che li condanna a un destino di miseria e rimane al potere la vecchia classe dirigente.\nDopo l'8 settembre 1943 ader\u00ec alla Resistenza e nel 1945 pubblic\u00f2 la raccolta di novelle \"L'impero in provincia\", una satira del fascismo di provincia. Dello stesso anno \u00e8 il racconto \"Il pastore sepolto\", narrazione della progressiva rovina di una famiglia di contadini benestanti. Meno felici, nel 1948, furono i risultati dei racconti \"Tutti i miei peccati\" e \"Uno che si salva\", e della commedia \"Giorni che rinasceranno\", di ambientazione borghese.\nS'iscrisse al Partito comunista e collabor\u00f2 a \u00abl'Unit\u00e0\u00bb, \u00abVie Nuove\u00bb e \u00abRinascita\u00bb. L'ultimo romanzo di Jovine, che costituisce anche il suo capolavoro, \u00e8 \"Le terre del Sacramento\", pubblicato nel 1950 pochi giorni dopo la prematura morte dello scrittore, e vincitore del Premio Viareggio. Vi si narrano le vicende, negli anni del primo dopoguerra, di un antico feudo ecclesiastico che va in rovina a causa dell'incapacit\u00e0 e degli sperperi del proprietario Enrico Cannavale. La moglie Laura prende in mano l'amministrazione e si giova dello studente socialista Luca Marano per convincere i contadini che, lavorando le sue terre, potranno goderne un giorno. Le promesse vengono disilluse e la rivolta dei contadini, alla testa dei quali \u00e8 Luca, viene soffocata nel sangue da carabinieri e camicie nere.\nIl romanzo consacr\u00f2 lo Jovine presso la critica, che gli riconobbe una qualit\u00e0 del tutto peculiare, aliena dalle mode letterarie e pienamente rispondente alle profonde istanze morali dell'uomo oltre che dello scrittore. Nella sua vicenda culturale e artistica c'\u00e8 uno sviluppo graduale e coerente verso una presa di coscienza etico-politica che coincide, poi, con la sua vocazione di scrittore realistico."}
{"id": "593000", "revid": "104458", "url": "https://it.wikipedia.org/wiki?curid=593000", "title": "Cantone di \u00c9vreux-Sud", "text": "Il Cantone di \u00c9vreux-Sud era una divisione amministrativa dell'Arrondissement di \u00c9vreux.\nA seguito della riforma approvata con decreto del 25 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nComprendeva parte della citt\u00e0 di \u00c9vreux e i comuni di"}
{"id": "593003", "revid": "984922", "url": "https://it.wikipedia.org/wiki?curid=593003", "title": "Cantone di Amfreville-la-Campagne", "text": "Il Cantone di Amfreville-la-Campagne era una divisione amministrativa dell'Arrondissement di Bernay.\nA seguito della riforma approvata con decreto del 25 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nComprendeva i comuni di"}
{"id": "593008", "revid": "599013", "url": "https://it.wikipedia.org/wiki?curid=593008", "title": "Rendita", "text": "Il termine rendita \u00e8 usato con diverse accezioni:"}
{"id": "593012", "revid": "6923", "url": "https://it.wikipedia.org/wiki?curid=593012", "title": "Lingua mozarabica", "text": "La lingua mozarabica fu un continuum dialettale romanzo parlata nella penisola iberica da parte dei Cristiani nell'XI secolo e nel XII secolo, prima della \"Reconquista\".\nLa parola \"mozarabico\" deriva dalla definizione in arabo classico \u0645\u0633\u062a\u0639\u0631\u0628 \"musta\u2018rab\" (arabizzato), per i cristiani che vivevano in al-Andalus, il territorio spagnolo sotto il dominio islamico, ma che parlavano una lingua romanza, i Mozarabi. La versione scritta in caratteri arabi (aljamiado) \u00e8 fortemente influenzata da parole arabe. Le formule mozarabiche si sono conservate fino ad oggi nella liturgia a Toledo (Rito mozarabico).\nFonetica e morfologia.\nPer alcuni aspetti, la lingua mozarabica \u00e8 pi\u00f9 arcaica delle altre lingue romanze. Basandosi sui documenti scritti identificati come mozarabico, un esempio di queste caratteristiche arcaiche sono la conservazione della f- ad inizio parola, dei nessi consonantici latini FL-, CL- e PL- e dei suoni intervocalici /p/, /t/ e /k/, come ad esempio nelle parole \"lopa\" (lupa), \"toto\" (tutto) o \"formica\". In queste parole non assistiamo alla sostituzione delle consonanti intervocaliche sorde con le corrispettive sonore, ovvero in (/p/&gt;/b/), (/t/&gt;/d/) e (/k/&gt;/g/). Al contrario, la lettera c seguita dalle vocali e/i venne pronunciata come /\u02a7/, come in italiano.\nLa morfologia di alcune parole \u00e8 pi\u00f9 vicina al latino rispetto alle lingue iberoromanze o alle lingue romanze in generale. Questa variet\u00e0 romanza ha avuto un impatto significativo sulla formazione del portoghese, dello spagnolo e specialmente dello spagnolo andaluso; con ci\u00f2 si spiega il motivo per cui queste lingue possiedono molte parole derivate dall'arabo andaluso (il mozarabico fu, comprensibilmente, abbastanza influenzato dall'arabo e viceversa). In Portogallo, i dialetti mozarabici locali sono conosciuti col nome di mozarabico lusitano (in portoghese: \"Lusitano-mo\u00e7\u00e1rabe\").\nEsempi.\nConfrontiamo ora il \"Padre nostro\" in mozarabico e le altre lingue iberiche.\nIl \"codice linguistico collettivo\" secondo \"ISO 639-2\" \u00e8 \"roa\"."}
{"id": "593014", "revid": "287204", "url": "https://it.wikipedia.org/wiki?curid=593014", "title": "Cantone di Breteuil", "text": "Esistono due cantoni francesi con questo nome"}
{"id": "593017", "revid": "106456", "url": "https://it.wikipedia.org/wiki?curid=593017", "title": "Cantone di Breteuil (Eure)", "text": "Il Cantone di Breteuil \u00e8 una divisione amministrativa dell'Arrondissement di \u00c9vreux.\nA seguito della riforma approvata con decreto del 25 febbraio 2014, che ha avuto attuazione dopo le elezioni dipartimentali del 2015, \u00e8 passato da 14 a 50 comuni.\nComposizione.\nI 14 comuni facenti parte prima della riforma del 2014 erano:\nDal 2015 i comuni appartenenti al cantone sono i seguenti 50:"}
{"id": "593018", "revid": "729019", "url": "https://it.wikipedia.org/wiki?curid=593018", "title": "Crisi della Mayag\u00fcez", "text": "La crisi della Mayaguez, o incidente della Mayaguez fu l'ultima battaglia ufficiale che gli USA dovettero affrontare nella guerra del Vietnam.\nStoria.\nLa \"SS Mayaguez\" era una nave container che faceva la sua regolare rotta per il supporto delle forze statunitensi nell'Asia sud-orientale. La rotta era Hong Kong - Sattahip (in Thailandia) - Singapore. Il 12 maggio 1975 la SS Mayaguez si trovava nel Golfo del Siam, a circa 60 miglia dalla costa della Cambogia in acque internazionali, e a sole 8 miglia da Poulo Wai (Kao Wai), un isolotto reclamato sia dalla Cambogia che dalla Thailandia e dal Vietnam, e nella stessa zona c'erano altre piccole imbarcazioni. Improvvisamente alcune cannoniere di fabbricazione statunitense salparono da Poulo Wai, dirette verso la Mayaguez. Alle 14:00 un colpo da 76mm venne sparato contro la nave.\nIl Capitano Charles T. Miller diede l'allarme e invi\u00f2 contemporaneamente un messaggio di SOS. La Cambogia era caduta a met\u00e0 aprile e le imbarcazioni militari che assalirono la nave erano cadute in mano ai Khmer rossi, che, prima di dare l'assalto alla nave statunitense, avevano aggredito altre imbarcazioni. Il Capitano Miller cerc\u00f2 di temporeggiare facendo finta di non capire la lingua cambogiana e motivando il presunto sconfinamento con un malfunzionamento del proprio radar. Ma i soldati khmer rossi accusarono il capitano e l'equipaggio di spionaggio e li costrinsero a seguirli verso Kampong Saom, sulla terraferma. Intorno al mezzogiorno del 13 maggio la nave venne ancorata al largo di Kaoh Tang, un piccolo isolotto a 30 miglia dalla costa Cambogiana. Alle 19:00 dello stesso giorno i 39 marinai della nave furono fatti salire su alcune barche da pesca e sbarcati sull'isola di Kaoh Tang.\nIl Presidente Gerald Ford denunci\u00f2 il rapimento come un \u201catto di pirateria\u201d e chiese l'immediato rilascio della nave. Gli sforzi diplomatici per risolvere la questione non ebbero successo, anche perch\u00e9 tra gli Stati Uniti e le forze dei Khmer Rossi che avevano raggiunto il potere in Cambogia non esistevano relazioni diplomatiche di nessun genere. Fu cos\u00ec che alle 17:45 del giorno successivo il Presidente ordin\u00f2 un'azione militare di recupero. Un distaccamento dei Marine Corps a Subic Bay fu incaricato della missione con il compito di salire a bordo della nave dal mare.\nAlle 3 del mattino del 15 maggio, sei Marines, un interprete dell'esercito, 6 volontari dell'USAF esperti in disinnesco di ordigni e 6 marinai provenienti dalla USS Duluth, si imbarcarono su 3 elicotteri per essere trasportati sulla USS Harold E. Holt, che sarebbe stata la loro base delle operazioni. Alcuni aeroplani dell'Air Force lanciarono del gas lacrimogeno sulla plancia della Mayaguez prima dell'assalto, ma alle 8 del mattino, quando il gruppo d'assalto sal\u00ec a bordo della nave, non trov\u00f2 nessuno. Nel frattempo un peschereccio thailandese si avvicin\u00f2 all'USS Wilson, posizionata al largo dell'isola di Kaoh Tang di supporto all'assalto sulla Mayaguez. A bordo del peschereccio si trovava sia l'equipaggio thailandese che quello della Mayaguez. Erano stati tutti liberati dai loro rapitori dopo essere stati trasferiti il giorno prima da una piccola isola.\nIgnari della liberazione dell'equipaggio rapito, una forza d'assalto dei Marine a bordo di alcuni elicotteri CH-53 assal\u00ec la costa orientale e occidentale dell'isola di Kaoh Tang, venendo bersagliati dai mortai e dalle mitragliatrici del fuoco nemico. Tre degli otto elicotteri furono abbattuti mentre circa 230 marines sbarcarono sulla costa. Solo alle 11:30 del mattino giunse notizia della liberazione degli ostaggi e la forza d'assalto dei Marines decise di ritirarsi, lasciando sul campo 38 morti, 41 feriti e 3 dispersi (mai pi\u00f9 ritrovati). La ragione dell'inaspettato rilascio dell'equipaggio della Mayaguez non \u00e8 mai stata chiarita. Fra le molte teorie si pensa ad un intervento diretto della Cina o di Israele, o forse ad una decisione da parte cambogiana di non aggravare la situazione di tensione con gli Stati Uniti decisi a non mostrarsi deboli in questa crisi internazionale.\nBibliografia.\nLorenzo Striuli, Marco Leofrigio, \u201cLa crisi del Mayaguez\u201d, Rivista Marittima, luglio 2012"}
{"id": "593019", "revid": "880848", "url": "https://it.wikipedia.org/wiki?curid=593019", "title": "Rosolio", "text": "Il rosolio \u00e8 un tipo di liquore, o meglio una soluzione liquorosa, particolarmente diffusa nell'Italia rinascimentale, soprattutto alla corte di Caterina de' Medici, che ne esport\u00f2 l'utilizzo persino in Francia.\nCaratteristiche.\nIl \"Vocabolario della Lingua Italiana\" di Zingarelli definisce il rosolio come \u201c\"liquore preparato con alcol, zucchero e acqua nella stessa proporzione, con in pi\u00f9 un'essenza che gli d\u00e0 nome\"\u201d: quindi, rosolio alla rosa, rosolio alla menta, ecc. L'etimologia che gli attribuisce \u00e8 quella di \"ros solis\"; cio\u00e8 rugiada di sole. \"Drosera\" e \"rosolida\" provengono dal greco col significato di coperto di rugiada, infatti le drosere sembrano essere ricoperte di rugiada. Con la \"Drosera rotundifolia L.\" la farmacopea faceva un elisir denominato \"ros solis\", originario della Dalmazia.. La parola \"ros solis\" si svilupp\u00f2 in \"rosolio\", interpretato come liquore fatto con delle rose. Di conseguenza i petali delle rose servono a poco nella definizione del nome. \nA Ficarra, in provincia di Messina, una particolare ricetta consigliava di prepararlo tenendo imbottigliati insieme per una settimana l'alcool (a cui erano stati precedentemente aggiunti le scorze di tre arance macerate per quaranta giorni e della vaniglia) e uno sciroppo realizzato semplicemente con zucchero e acqua.\nIl liquore Concerto \u00e8 un tipo di rosolio prodotto nella costiera amalfitana, precisamente nella citt\u00e0 di Tramonti.\nRiconoscimenti.\nIl Piemonte ha ottenuto dal ministero il riconoscimento del rosolio tra i PAT regionali."}
{"id": "593020", "revid": "1226", "url": "https://it.wikipedia.org/wiki?curid=593020", "title": "Shock metal", "text": ""}
{"id": "593028", "revid": "767487", "url": "https://it.wikipedia.org/wiki?curid=593028", "title": "Cantone di Breteuil (Oise)", "text": "Il Cantone di Breteuil era una divisione amministrativa dell'Arrondissement di Clermont.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva i comuni di:"}
{"id": "593031", "revid": "339392", "url": "https://it.wikipedia.org/wiki?curid=593031", "title": "Nostra Signora del Carmine", "text": ""}
{"id": "593032", "revid": "348618", "url": "https://it.wikipedia.org/wiki?curid=593032", "title": "Cantone di Conches-en-Ouche", "text": "Il Cantone di Conches-en-Ouche \u00e8 una divisione amministrativa dell'Arrondissement di \u00c9vreux.\nA seguito della riforma approvata con decreto del 25 febbraio 2014, che ha avuto attuazione dopo le elezioni dipartimentali del 2015, \u00e8 passato da 15 a 31 comuni.\nComposizione.\nI 15 comuni facenti parte prima della riforma del 2014 erano:\nDal 2015 i comuni appartenenti al cantone sono i seguenti 31:"}
{"id": "593034", "revid": "984922", "url": "https://it.wikipedia.org/wiki?curid=593034", "title": "Cantone di Damville", "text": "Il Cantone di Damville era una divisione amministrativa dell'Arrondissement di \u00c9vreux.\nA seguito della riforma approvata con decreto del 25 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nComprendeva i comuni di"}
{"id": "593035", "revid": "287204", "url": "https://it.wikipedia.org/wiki?curid=593035", "title": "Cantone di Le Neubourg", "text": "Il Cantone di Le Neubourg \u00e8 una divisione amministrativa dell'Arrondissement di \u00c9vreux, dell'Arrondissement di Bernay e dell'Arrondissement di Les Andelys.\nA seguito della riforma approvata con decreto del 25 febbraio 2014, che ha avuto attuazione dopo le elezioni dipartimentali del 2015, \u00e8 passato da 24 a 44 comuni.\nComposizione.\nI 24 comuni facenti parte prima della riforma del 2014 erano:\nDal 2015 i comuni appartenenti al cantone sono i seguenti 44:"}
{"id": "593036", "revid": "1573940", "url": "https://it.wikipedia.org/wiki?curid=593036", "title": "Bubo virginianus", "text": "Il gufo della Virginia (Bubo virginianus ) \u00e8 un grande rapace notturno della famiglia degli Strigidi.\nDescrizione.\nMisura da 50 a 66\u00a0cm, pesa dai 675 ai 2500 grammi e ha un'apertura alare di 140\u2013170\u00a0cm. \u00c8 il gufo pi\u00f9 grande del continente americano. Ha una corporatura molto robusta con piedi grandi e artigli affilati. Il piumaggio \u00e8 vario, ma sempre di tonalit\u00e0 brune tranne sulla gola che \u00e8 sempre bianca. Si va dal marroncino chiaro, quasi biancastro, delle sottospecie che vivono pi\u00f9 a nord, al bruno scuro di quelle che vivono nelle foreste. In tutti i casi comunque il piumaggio \u00e8 striato di nero dal capo alla coda. Il becco \u00e8 adunco, gli occhi giallo chiaro, ma il tratto distintivo di questo gufo sono i grandi ciuffi di piume sulle orecchie.\nDistribuzione e habitat.\nVive in tutto il continente americano dal Canada fino al Cile e all'Argentina (\u00e8 stato avvistato anche vicino allo Stretto di Magellano e pi\u00f9 a sud sulle isole della Georgia del Sud e sulle Sandwich Australi), con l'esclusione delle zone polari, del fitto della foresta amazzonica e di alcune isole dei Caraibi.Il largo areale permette al gufo della Virginia di frequentare posti assai diversi tra loro. Principalmente lo si incontra nei fitti boschi di conifere o di latifoglie, ma \u00e8 presente anche lungo burroni e canyon rocciosi, nel deserto e nella taiga canadese, ad altezze variabili ma anche in alta montagna.\nBiologia.\n\u00c8 un rapace stanziale e solitario, fortemente territoriale. Difende assiduamente i propri territori di caccia e di nidificazione, non esitando ad attaccare qualsiasi intruso, compreso l'uomo. Sebbene veda anche di giorno, diviene attivo soprattutto la notte sia perch\u00e9 la vista \u00e8 migliore, sia perch\u00e9 le prede del gufo sono animali notturni. Il volo \u00e8 silenzioso, grazie alle soffici piume, ed inoltre \u00e8 dotato di un udito eccellente. Al contrario, l'olfatto \u00e8 estremamente limitato, quasi assente, il che lo rende capace di cacciare le moffette senza temere le secrezioni dall'odore nauseabondo che usano come difesa. I piccoli se si sentono minacciati gonfiano il piumaggio per sembrare pi\u00f9 grandi e minacciosi.\nAlimentazione.\nIl gufo della Virginia, come gli altri gufi, \u00e8 un carnivoro. Si nutre solitamente di piccoli mammiferi come conigli, topi, scoiattoli, marmotte, moffette e ratti. Mangia anche altri uccelli di piccole e grandi dimensioni come quaglie e anatre, o oche e tacchini, e talvolta persino altri gufi. Non disdegna rane e altri anfibi, rettili e raramente anche insetti. Le parti non digeribili delle prede, come ossa e piume, vengono rigettate sotto forma di borre.\nRiproduzione.\nIl periodo riproduttivo del gufo della Virginia inizia tra gennaio e i primi di febbraio. Maschi e femmine diventano molto loquaci, modulando una certa quantit\u00e0 di note per attrarre il partner. Una volta accoppiati, la femmina depone da una a cinque (in genere due o tre) uova nella cavit\u00e0 di un albero o nei nidi abbandonati di altri uccelli. Il periodo di incubazione delle uova \u00e8 di circa 30 giorni, dopodich\u00e9 i genitori accudiranno i piccoli per oltre un mese dopo l'impiumazione che avviene ai due mesi dalla schiusa.\nSistematica.\nEsistono 14 sottospecie di \"Bubo virginianus\":"}
{"id": "593037", "revid": "729019", "url": "https://it.wikipedia.org/wiki?curid=593037", "title": "T-44", "text": "Il T-44 \u00e8 stato un carro armato medio sovietico entrato in servizio nel 1944 e brevemente impiegato alla fine della Seconda guerra mondiale.\nPochissimo noto rispetto ai suoi celebri connazionali, il T-44 \u00e8 stato un carro di transizione, che ha segnato il passaggio dal T-34 del periodo bellico al successivo T-54/55. Esso utilizzava le componenti largamente derivate dal T-34, ma portava un'importante innovazione, il motore trasversale, che riduceva la lunghezza dello scafo, razionalizzandone la struttura. La torretta aveva un cannone da 85mm, ma i modelli migliorati accolsero il 100mm, mentre la corazza anteriore dello scafo raggiunse i 90mm a 35 gradi. Ma la difficolt\u00e0 ad operare con il cannone pi\u00f9 grande (che per la prima volta in un carro sovietico era sistemato in torretta e non in casamatta) e la consapevolezza che nell'insieme il mezzo non aveva rappresentato un progresso decisivo rispetto al T-34 spinsero i tecnici ad un nuovo e migliore progetto, ed \u00e8 per questo che il T-44 \u00e8 ricordato come il carro che precedette il T-54. Alcuni di essi erano tuttavia ancora in servizio negli anni ottanta, come mezzi da addestramento.\nServizio Operativo.\nIl nuovo veicolo sovietico raggiunse il fronte europeo nel tardo 1944 e venne sporadicamente utilizzato in rapidi scontri con le stremate forze della Panzerwaffe, anche se sempre sorpassato dal maggior numero di carri armati T-34/85, che avevano gi\u00e0 cominciato a essere distribuiti nel 1943 e che alla fine della guerra rappresentavano il grosso delle forze corazzate sovietiche. Sul campo gli equipaggi apprezzarono il nuovo T-44. Era compatto, veloce e molto mobile, oltre a essere armato con un cannone pi\u00f9 potente dello ZiS-5-3 che equipaggiava il T-34-85. Era anche considerato meglio protetto del suo predecessore, a causa della torretta pi\u00f9 bassa e dal \"collo\" meno vulnerabile, pi\u00f9 inserito nello scafo. Dettagli di protezione non fondamentali, ma che meritarono un apprezzamento immediato da parte delle truppe."}
{"id": "593038", "revid": "984922", "url": "https://it.wikipedia.org/wiki?curid=593038", "title": "Cantone di Louviers-Nord", "text": "Il Cantone di Louviers-Nord era una divisione amministrativa dell'Arrondissement di Les Andelys.\nA seguito della riforma approvata con decreto del 25 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nComprendeva parte della citt\u00e0 di Louviers e i comuni di"}
{"id": "593039", "revid": "984922", "url": "https://it.wikipedia.org/wiki?curid=593039", "title": "Cantone di Louviers-Sud", "text": "Il Cantone di Louviers-Sud era una divisione amministrativa dell'Arrondissement di Les Andelys.\nA seguito della riforma approvata con decreto del 25 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nComprendeva parte della citt\u00e0 di Louviers e i comuni di"}
{"id": "593041", "revid": "984922", "url": "https://it.wikipedia.org/wiki?curid=593041", "title": "Cantone di Nonancourt", "text": "Il Cantone di Nonancourt era una divisione amministrativa dell'Arrondissement di \u00c9vreux.\nA seguito della riforma approvata con decreto del 25 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nComprendeva i comuni di"}
{"id": "593042", "revid": "157051", "url": "https://it.wikipedia.org/wiki?curid=593042", "title": "Haliaeetus", "text": "Haliaeetus \u00e8 un genere di uccelli rapaci diurni della famiglia degli Accipitridi, noti come aquile di mare o aquile pescatrici. In passato erano anche noti come piparghi (cfr. fr. \"pygargue\" e sp. \"pigargo\"), con particolar riferimento alla \"H. albicilla\".\nDescrizione.\nLe diverse specie sono assai variabili per dimensioni: si va dall'aquila di mare di Sanford (\"H. sanfordi\") che pesa in media 1\u20132\u00a0kg, all'aquila di mare di Steller (\"H. pelagicus\") che raggiunge i 12\u00a0kg.\nLa seconda specie per grandezza \u00e8 l'aquila di mare testabianca (\"Haliaeetus leucocephalus\") che arriva a 7\u00a0kg.\nBiologia.\nSi nutrono di pesci, uccelli acquatici e piccoli mammiferi.\nTassonomia.\nSe ne conoscono 10 specie:"}
{"id": "593043", "revid": "7336", "url": "https://it.wikipedia.org/wiki?curid=593043", "title": "Finimento", "text": ""}
{"id": "593044", "revid": "287204", "url": "https://it.wikipedia.org/wiki?curid=593044", "title": "Cantone di Pacy-sur-Eure", "text": "Il Cantone di Pacy-sur-Eure \u00e8 una divisione amministrativa dell'Arrondissement di \u00c9vreux.\nA seguito della riforma approvata con decreto del 25 febbraio 2014, che ha avuto attuazione dopo le elezioni dipartimentali del 2015, \u00e8 passato da 23 a 37 comuni.\nComposizione.\nI 23 comuni facenti parte prima della riforma del 2014 erano:\nDal 2015 i comuni appartenenti al cantone sono i seguenti 37:"}
{"id": "593045", "revid": "1573940", "url": "https://it.wikipedia.org/wiki?curid=593045", "title": "Haliaeetus vociferoides", "text": "L'aquila pescatrice del Madagascar (Haliaeetus vociferoides ) \u00e8 un grande uccello rapace della famiglia degli Accipitridi.\nDescrizione.\nIl corpo \u00e8 rosso-bruno, con guance bianche. L'adulto pesa circa 2,5\u00a0kg (il maschio) e intorno ai 3\u00a0kg (la femmina).\nIl richiamo \u00e8 melodioso, simile a quello dell'affine aquila pescatrice africana.\nDistribuzione e habitat.\nQuest'aquila \u00e8 endemica del Madagascar occidentale (erratica anche nelle isole Mauritius); vive nelle foreste decidue, vicino all'acqua (dove trova i pesci che costituiscono la sua dieta).\nConservazione.\nLa \"IUCN Red List\" considera \"H. vociferoides\" come specie in pericolo critico di estinzione (\"Critically Endangered\"). Nel 1995 ne rimanevano solo 100 coppie, mentre stime del 2008 valutano la popolazione a 120 coppie (l'aumento potrebbe essere solo apparente, dovuto a una maggiore precisione delle ricerche)."}
{"id": "593049", "revid": "984922", "url": "https://it.wikipedia.org/wiki?curid=593049", "title": "Cantone di Rugles", "text": "Il Cantone di Rugles era una divisione amministrativa dell'Arrondissement di \u00c9vreux.\nA seguito della riforma approvata con decreto del 25 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nComprendeva i comuni di"}
{"id": "593052", "revid": "287204", "url": "https://it.wikipedia.org/wiki?curid=593052", "title": "Cantone di Saint-Andr\u00e9-de-l'Eure", "text": "Il Cantone di Saint-Andr\u00e9-de-l'Eure \u00e8 una divisione amministrativa dell'Arrondissement di \u00c9vreux.\nA seguito della riforma approvata con decreto del 25 febbraio 2014, che ha avuto attuazione dopo le elezioni dipartimentali del 2015, \u00e8 passato da 30 a 33 comuni.\nComposizione.\nI 30 comuni facenti parte prima della riforma del 2014 erano:\nDal 2015 i comuni appartenenti al cantone sono i seguenti 33:"}
{"id": "593054", "revid": "767487", "url": "https://it.wikipedia.org/wiki?curid=593054", "title": "Cantone di Verneuil-sur-Avre", "text": "Il Cantone di Verneuil-sur-Avre \u00e8 una divisione amministrativa dell'Arrondissement di \u00c9vreux.\nA seguito della riforma approvata con decreto del 25 febbraio 2014, che ha avuto attuazione dopo le elezioni dipartimentali del 2015, \u00e8 passato da 14 a 40 comuni.\nComposizione.\nI 14 comuni facenti parte prima della riforma del 2014 erano:\nDal 2015 i comuni appartenenti al cantone sono i seguenti 40:"}
{"id": "593057", "revid": "187", "url": "https://it.wikipedia.org/wiki?curid=593057", "title": "Diritti della persona", "text": "I diritti della persona sono un complesso di situazioni giuridiche strettamente collegate al concetto di persona. Sono riconosciuti nella Dichiarazione Universale dei Diritti Umani e nella Convenzione europea per la salvaguardia dei diritti dell'uomo e delle libert\u00e0 fondamentali.\nComprendono il diritto della personalit\u00e0, il diritto al nome e allo pseudonimo, il diritto all'onore, il diritto alla vita e all'integrit\u00e0 fisica, il diritto a rilasciare un testamento biologico, il diritto al ritratto, il diritto all'immagine sociale, il diritto all'identit\u00e0 personale, il diritto all'identit\u00e0 di genere, il diritto alla salute (cui si legano i concetti di danno biologico e danno alla integrit\u00e0 della vita di relazione), il diritto alla riservatezza, il diritto all'oblio e il diritto alla protezione dei dati personali.\nDiritto italiano.\nIn Italia l'espressione \u00abdiritti della personalit\u00e0\u00bb \u00e8 contenuta testualmente nell'art. 24 della legge di riforma del diritto internazionale privato (Legge n. 218 del 1995), la quale sancisce che l'esistenza ed il contenuto dei diritti della personalit\u00e0 sono regolati dalla legge nazionale del soggetto o dalla legge applicabile per i diritti che derivano da un rapporto di famiglia. Le violazioni sono regolate dalla legge applicabile alla responsabilit\u00e0 per fatti illeciti.\nAspetti generali.\nConcetto di \"persona\".\nIl concetto di \"persona\" non coincide necessariamente con quello di soggetto giuridico, ma comporta una considerazione pi\u00f9 ampia del semplice \"centro di imputazione di situazioni giuridiche soggettive\".\nLa persona \u00e8 per il diritto italiano l'insieme di tutte le caratteristiche del singolo individuo, e quindi delle caratteristiche fisiche tangibili, etiche, comportamentali, morali e spirituali, nonch\u00e9 della proiezione del singolo nella vita sociale, ossia della percezione che ogni persona d\u00e0 di s\u00e9 stessa all'esterno. Questo insieme di caratteristiche d\u00e0 luogo a una combinazione irripetibile: quando si parla di identit\u00e0, dal punto di vista giuridico si intende parlare di individui unici e dalle caratteristiche irripetibili.\nCirca la disponibilit\u00e0 dei diritti che gode un soggetto riguardo a s\u00e9 stesso, la risposta \u00e8 tendenzialmente negativa perch\u00e9 la tutela non guarda a una dimensione di dominio (non si ha qualcosa), bens\u00ec al modo di essere. Il diritto soggettivo tende a escludere altri soggetti garantendo a colui che diritto la fruizione esclusiva di un'utilit\u00e0. N\u00e9 la persona pu\u00f2 essere oggetto di disposizione per fini speculativi.\nAlcuni autori, come Messinetti e Di Majo, sostengono che la tutela della persona ha carattere oggettivo ed \u00e8 gi\u00e0 attuata dall'ordinamento a prescindere.\nFonti normative.\nNell'ordinamento italiano non c'\u00e8 una fonte normativa organica per i diritti della persona: ci sono varie disposizioni contenute in fonti normative (costituzione, leggi ordinarie, leggi delegate, ordini d'esecuzione relativi all'applicazione dei trattati internazionali in materia di diritti umani cui l'Italia aderisce, ecc.) che riguardano i diritti della persona e la loro rilevanza giuridica.\nQuesto comporta la difficolt\u00e0 di individuare, volta per volta, la sussistenza e la consistenza delle varie posizioni soggettive da ricondurre nell'ambito dei diritti della personalit\u00e0. Ad esempio, in materia penale c'\u00e8 l'art. 615-\"bis\" sulle \"interferenze illecite nella vita privata\" altrui, inserito nel Codice con la legge n. 98 del 1974 che \u2013 ben prima della legge sulla cd. privacy - era gi\u00e0 indizio della rilevanza giuridica della riservatezza.\nSempre in materia penale, gli artt. da 575 a 593 del Codice puniscono la lesione del valore \"salute\". In materia civile, l'art. 844 del Codice del 1942 tutela il medesimo valore \"salute\", ma dal punto di vista delle immissioni nocive e (secondo una lettura pi\u00f9 ampia) anche il valore \"ambiente salubre\". Manca dunque una fonte unitaria (e con essa qualunque tipo di categorizzazione o elencazione dei diritti della persona), e un'ulteriore complicazione nasce dal fatto che molti dei diritti della persona sono addirittura di elaborazione giurisprudenziale.\nAspetti costituzionali.\nLa lettura testuale dell'art. 2 della Costituzione fornisce delle indicazioni precise: \"\u00abLa Repubblica riconosce e garantisce i diritti inviolabili dell'uomo (\u2026)\u00bb\". \u00c8 stato osservato, in primo luogo, l'uso del verbo \"riconoscere\", interpretato dalla dottrina come indizio del fatto che nell'ordinamento i diritti inviolabili dell'uomo sono preesistenti alla Carta costituzionale, e hanno un valore pregiuridico: l'ordinamento non li crea \"ex novo\" ma si limita a ammettere la loro esistenza. Proprio questo valore pregiuridico ha consentito alla giurisprudenza di trasformare l'art. 2 cit. in una sorta di clausola aperta, affermando che l'art. 2 lascia all'interprete e al giurista la possibilit\u00e0 di verificare se (nell'evoluzione sociale) emergano diritti direttamente dalla consapevolezza della necessit\u00e0 di tutela e garantire le persone. In altre parole, l'art. 2 \u00e8 stato considerato come la giustificazione della \"atipicit\u00e0 dei diritti della persona\", potendosi tutt'al pi\u00f9 ammettere una tipicit\u00e0 sociale di tale categoria, ma non giuridica. In secondo luogo, si \u00e8 sottolineato come l'attribuzione dei diritti della persona sia stata fatta dal Costituente all\"'uomo\", non al \"cittadino\": questo \u00e8 importante perch\u00e9 significa che la Costituzione riconosce questi diritti non solo a chi \u00e8 cittadino ma anche a tutti coloro che si trovano ad avere contatti con il l'ordinamento, apolidi (individui privi di nazionalit\u00e0) o stranieri, anche se lo straniero proviene da un ordinamento che non garantirebbe gli stessi diritti al cittadino italiano (irrilevanza della cd. clausola di reciprocit\u00e0).\nAnche in Germania, la Costituzione del 1949 richiama i diritti della personalit\u00e0 speciale, senza peraltro elencarli. In altre Costituzioni (spagnola, portoghese e greca), invece, sono dettagliatamente elencati tali diritti. \nL'art. 2 della Costituzione italiana si lega all'incipit dell'art. 10 della medesima Costituzione, che recita: \"L'ordinamento giuridico italiano si conforma alle norme del diritto internazionale generalmente riconosciute.\" Attraverso questa norma, il diritto internazionale generale in materia di diritti umani viene automaticamente incorporato nell'ordinamento giuridico interno, cos\u00ec garantendo la conformit\u00e0 dei minimi standard interni di tutela della persona con quelli internazionalmente vigenti nonch\u00e9 il rispetto degli obblighi dell'Italia di fronte alla comunit\u00e0 internazionale.\nCaratteristiche dei diritti della persona.\nLa dottrina ha cercato di sistemare dogmaticamente la categoria dei diritti della persona, estrapolando dalla casistica alcune caratteristiche tipiche di queste posizioni soggettive. Si tratta di diritti di natura assoluta (diritti assoluti), nel senso che possono essere tutelati \"erga omnes\" e non solo nei confronti di chi sia entrato in contatto con il titolare.\nOltre che assoluti, sono diritti di natura non patrimoniale, nel senso che i diritti della persona non hanno un valore economico predeterminato corrispondente. Una parte della dottrina, utilizzando un concetto ampio di patrimonio come insieme delle situazioni giuridiche e dei beni\u2013interessi che gravitano nella sfera giuridica di un singolo individuo, ha affermato che i diritti della persona possono essere visti anche come diritti di natura patrimoniale. Quest'ultima accezione assume rilievo nel momento in cui occorre quantificare il risarcimento per il danno arrecato a tali diritti.\nSono anche diritti personalissimi, nel senso che non possono essere oggetto di alienazione n\u00e9 di atti dispositivi di qualsiasi genere. Ma, se \u00e8 vero che il bene\u2013salute non pu\u00f2 essere ceduto, \u00e8 anche vero che lo stesso diritto leso comporta il risarcimento del danno: e questo non \u00e8 altro che un comune diritto di credito, cedibile e trasmissibile (soprattutto nel caso di successione \"mortis causa\").\nI diritti della persona sono diritti imprescrittibili, perch\u00e9 il non-uso in nessun caso ne comporta l'estinzione.\nEvoluzione nel diritto italiano.\nIn Italia, a parte le \u00abguarentigie\u00bb dello Statuto Albertino, mancava una tutela dei diritti della personalit\u00e0, fino a quando la legge del 1941 sul diritto d'autore e il Codice del 1942 hanno disciplinato il diritto al nome e il diritto al ritratto, come articolazioni del cd. \"diritto all'autodeterminazione\".\nLa prima legge in materia, ricordata dalla dottrina, \u00e8 quella tedesca del 1907 sull'uso delle fotografie e sulla tutela del ritratto, emanata dopo lo scandalo che nacque dalla pubblicazione di alcune fotografie di Otto von Bismarck sul letto di morte.\nIl diritto della personalit\u00e0.\nI diritti della personalit\u00e0 vengono tradizionalmente descritti come le situazioni giuridiche inerenti la personalit\u00e0, e la creazione del termine \u201cdiritto della personalit\u00e0\u201d risale alla fine del secolo XIX, ad opera di un giurista tedesco, Otto Gierke. Essi hanno come oggetto e come fine di garantire, realizzare nonch\u00e9, ovviamente, tutelare quelle che sono le ragioni fondamentali non solo della vita ma anche dello sviluppo della persona, in ogni aspetto della sua esistenza, tanto fisico quanto morale.\nPer i valori costituzionalmente difesi essi sono inalienabili, intrasmissibili, irrinunciabili e imprescrittibili e proprio perch\u00e9 rivolti alla tutela di beni immateriali e immanenti nella persona fisica l'elaborazione tecnica come categoria a s\u00e9 ha tardato ad affermarsi sia a livello dottrinale che giurisprudenziale.\nIl significato che oggi si attribuisce a tali principi \u00e8 dunque veramente una conquista recente rispetto a precedenti inquadramenti che ne confutavano addirittura \u00abla legittimit\u00e0 teorica e la pratica utilit\u00e0\u00bb, conferendo \u00aball'intero sistema di tutela della persona un'indole pubblicistica\u00bb, cos\u00ec degradate \u00aba situazioni derivate e riflesse le pretese che il singolo fa valere nei rapporti interprivati\u00bb.\nDiritto al nome e allo pseudonimo.\nIl diritto al nome e allo pseudonimo sono disciplinati nel Codice Civile italiano dall'articolo 6 all'articolo 9. Nello specifico:\nDiritto all'onore.\nIl diritto all'onore tutela la dignit\u00e0 della persona concedendo l'azione sia penale sia civile nei confronti di chi lo violi con atteggiamenti mirati a denigrare un individuo. Ad esempio, l'art.594 e l'art.595 del Codice penale prevedono rispettivamente il reato di ingiuria e il reato di diffamazione:\nLa diffamazione \u00e8 querelabile per perseguire chi ha commesso il reato entro 90 giorni, successivamente si potr\u00e0 solo far causa per un risarcimento danni. La calunnia, ovvero l'attribuzione ad un individuo di un reato non commesso, \u00e8 perseguibile d'ufficio e non c'\u00e8 il limite dei 90 giorni, ma si persegue fino alla prescrizione.\nIl Diritto all'onore ha delle eccezioni regolamentate dal diritto alla libert\u00e0 di manifestazione del pensiero.\nDiritto alla vita e all'integrit\u00e0 fisica.\nViene analizzato all'interno dell'Art. 5 del Codice civile italiano: \"\u201cGli atti di disposizione del proprio corpo sono vietati quando cagionino una diminuzione permanente della integrit\u00e0 fisica, o quando siano altrimenti contrari alla legge (579 c.p.), all\u2019ordine pubblico o al buon costume (32 Cost.)\u201d\". Si occupa dunque degli atti di disposizione del proprio corpo, non consentendoli in caso determinassero una diminuzione permanente dell'integrit\u00e0 fisica (propria o altrui) e vietandoli se contrari alla legge o all'ordine pubblico, in un sistema coordinato con l'art. 2043 c.c. che recita: \"\u201cQualunque fatto doloso o colposo che cagiona ad altri un danno ingiusto, obbliga colui che ha commesso il fatto a risarcire il danno.\u201d\"\nPer quanto riguarda l'integrit\u00e0 fisica della persona, legata alla donazione di organi, la legge italiana ha derogato in maniera chiara. Nel dettaglio, si pu\u00f2 analizzare la L. n. 458/1967, la quale dichiara, per quanto riguarda la donazione di un rene che: \"\u201cL'atto \u00e8 a titolo gratuito e non tollera l'apposizione di condizioni o di altre determinazioni accessorie di volont\u00e0\u201d\", ma come garanzia di applicazione del diritto all'integrit\u00e0 fisica, esiste l'art. 7 della stessa legge il quale sottolinea che \"\u201cIl donatore [\u2026] \u00e8 altres\u00ec assicurato contro i rischi immediati e futuri inerenti all'intervento operatorio\u201d.\"\nIl testamento biologico.\nSempre all'interno della L.n. 219/2017, nell'articolo 4 , possiamo trovare alcuni cenni per quanto riguarda il testamento biologico. Nel dettaglio: \"\u201cOgni persona maggiorenne e capace di intendere e di volere, in previsione di un'eventuale futura incapacit\u00e0 di autodeterminarsi e dopo avere acquisito adeguate informazioni mediche sulle conseguenze delle sue scelte, pu\u00f2, attraverso le DAT, esprimere le proprie volont\u00e0 in materia di trattamenti sanitari, nonch\u00e9 il consenso o il rifiuto rispetto ad accertamenti diagnostici o scelte terapeutiche e a singoli trattamenti sanitari.\u201d\"\nIl diritto al ritratto.\nIl diritto al ritratto \u00e8 disciplinato dagli articoli 96, 97 e 98 della legge sul diritto d'autore. L'immagine della persona trova tutela anche all'articolo 10 del Codice Civile: \"Qualora l'immagine di una persona o dei genitori, del coniuge o dei figli sia stata esposta o pubblicata fuori dei casi in cui l'esposizione o la pubblicazione \u00e8 dalla legge consentita, ovvero con pregiudizio al decoro o alla reputazione della persona stessa o dei detti congiunti, l'autorit\u00e0 giudiziaria, su richiesta dell'interessato, pu\u00f2 disporre che cessi l'abuso, salvo il risarcimento dei danni.\"\nL'articolo 96 stabilisce che il ritratto di una persona non pu\u00f2 essere esposto, riprodotto o messo in commercio senza l'autorizzazione dell'interessato. Nel caso in cui la persona ritratta sia deceduta, bisogna applicare le disposizioni del secondo, terzo e quarto comma dell'articolo 93 della legge sul diritto d'autore. Questi stabiliscono che, in seguito alla morte dell'autore o del destinatario, per pubblicare qualcosa che riguarda il defunto, \u00e8 necessario il consenso del coniuge e dei figli o, in loro assenza, dei genitori (art. 93, comma 2). Se le persone indicate sono pi\u00f9 di una e si trovano in disaccordo tra loro, allora spetta all'autorit\u00e0 giudiziaria decidere (art. 93, comma 3). In ogni caso deve comunque essere rispettata la volont\u00e0 del defunto (art. 93, comma 4).\nNell'articolo 97 si legge che, in generale, non \u00e8 necessario il consenso del soggetto ritratto se la riproduzione dell'immagine \u00e8 giustificata dalla notoriet\u00e0 dell'individuo, stesso discorso si applica nel caso in cui il ritratto sia utile per indagini o in ambito giudiziario, oppure per \"scopi scientifici, didattici o culturali o quando la riproduzione \u00e8 collegata a fatti, avvenimenti, cerimonie di interesse pubblico o svoltisi in pubblico\" (art. 97, comma 1). Da queste eccezioni sono per\u00f2 esclusi i casi in cui la pubblicazione dell'immagine porti pregiudizio all'onore, alla reputazione o al decoro della persona ritratta (art. 97, comma 2).\nPer quanto riguarda il collegamento ai fatti, non \u00e8 sufficiente che l'immagine sia collegata all'evento ma deve essere utilizzata solamente se il soggetto fa effettivamente parte dell'evento e non per pubblicizzare prodotti o per fini esterni.\nInoltre l'articolo 98 dice che, salvo patto contrario, il ritratto fotografico eseguito su commissione pu\u00f2 essere pubblicato e riprodotto dal soggetto della foto senza il consenso del fotografo, il quale ricever\u00e0 per\u00f2 un equo compenso in caso di utilizzo commerciale (comma 1). Il nome del fotografo deve essere indicato solo nel caso in cui esso sia presente nella fotografia originale, che nel caso delle fotografie fisiche (pellicola) pu\u00f2 trovarsi su fronte o su retro, mentre nelle fotografie digitali si situa nei metadati (comma 2). Sono inoltre applicabili le tariffe fissate dal Presidente del Consiglio dei Ministri, le quali determinano il compenso dovuto da chi utilizza la fotografia (art. 88, comma 3 dei diritti relativi alle fotografie).\nNel 1959, la Cassazione ebbe a decidere il caso di un noto uomo politico che si lamentava del fatto di essere stato inserito in uno \"spot\" pubblicitario mentre parlava in un comizio tenuto in un luogo dove si producevano carciofi. In quel caso, la Cassazione diede rilievo alla cd. \"decontestualizzazione\", chiarendo che occorreva il consenso dell'uomo politico anche se famoso, e anche se la ripresa era avvenuta in occasione di un comizio pubblico. Lo scopo di lucro della societ\u00e0 che aveva utilizzato le riprese a fini pubblicitari fu considerato recessivo rispetto al diritto al ritratto dell'uomo politico.\nNel corso del tempo, si \u00e8 ammesso che un soggetto (anche famoso) possa stipulare un contratto di sfruttamento dell'immagine (ci\u00f2 che nei Paesi anglosassoni si chiama \"right of publicity\"), in quanto si \u00e8 riconosciuta una valenza patrimoniale dell'immagine.\nNel 1979, la Cassazione ammise l'esistenza di un danno al ritratto, nel caso di un notissimo calciatore la cui immagine era stata riprodotta in un bambolotto. Il ragionamento seguito dai giudici di legittimit\u00e0 fu molto lineare: a prescindere da eventuali lesioni al decoro della persona, il consenso del calciatore era comunque necessario perch\u00e9 la messa in vendita dei bambolotti gli precludeva la possibilit\u00e0 di concludere un contratto di utilizzazione dell'immagine, con conseguente danno alla \"chance\".\nDagli anni '80 a oggi, la Cassazione ha sempre ammesso in tutti i casi la valenza patrimoniale del diritto al ritratto, ritenendo illecita la condotta di chi -senza il consenso del titolare- sfrutta a scopo di lucro l'altrui immagine, anche utilizzando un sosia.\nIl diritto all'immagine sociale.\nFin dagli anni '70, la giurisprudenza ha individuato e tutelato il diritto all'immagine sociale, in diretta applicazione dell'art. 2 della Costituzione. Tale diritto \u00e8 tutelato dall'art. 10 del Codice civile:\nIl diritto all'immagine sociale \u00e8 ontologicamente diverso dal diritto al ritratto: quest'ultimo riguarda il diritto alla propria identit\u00e0 fisica, anzi fisionomica, mentre l'immagine sociale \u00e8 la proiezione dell'individuo nella societ\u00e0.\nPer meglio comprendere questa differenza, si pu\u00f2 fare riferimento a due casi giudiziari di un certo rilievo:\nIl diritto all'immagine pubblica spesso compare nei repertori giudiziari sotto il nome di \"diritto alla reputazione\", espressione ampia che racchiude diversi aspetti e pu\u00f2 essere riferito anche a persone giuridiche, associazioni, partiti, ecc.\nIl diritto all'identit\u00e0 personale.\nAnche questa figura \u00e8 di elaborazione giurisprudenziale, e si \u00e8 affermata a partire dagli anni '80. Si tratta del diritto alla \"proiezione esterna\" della persona, con riferimento alle proprie caratteristiche e manifestazioni ideologiche. L'identit\u00e0 personale si differenzia dal diritto all'immagine sociale, perch\u00e9 quest'ultima non \u00e8 tutelata se l'indebito utilizzo dell'immagine \u00e8 migliorativo rispetto alla vera immagine della persona.\nLa giurisprudenza ricostruisce il diritto all'identit\u00e0 personale volta per volta attraverso il richiamo a vari riferimenti normativi, come ad es. il diritto all'onore, alla \"dimensione socio-politica\", ecc., e inoltre spesso ha tutelato tale diritto anche con riferimento a persone giuridiche e associazioni non riconosciute.\nAnche il valore costituzionale dell'identit\u00e0 personale viene sancito dall'Art. 2 della Costituzione della Repubblica Italiana, che cos\u00ec si esprime: \"\u201cLa Repubblica riconosce e garantisce i diritti inviolabili dell\u2019uomo sia come singolo sia nelle formazioni sociali ove si svolge la sua personalit\u00e0 e richiede l\u2019adempimento dei doveri inderogabili di solidariet\u00e0 politica, economica e sociale\u201d\". Questo si riferisce al complesso della personalit\u00e0 dell'individuo che lo differenzia da tutti gli altri e permette di distinguere il singolo all'interno della collettivit\u00e0. Il diritto all'identit\u00e0 personale, cos\u00ec come espresso all'interno dell'articolo sopraccitato, \u00e8 inteso come il diritto ad essere s\u00e9 stessi con le tutte proprie convinzioni morali, religiose, e ideologiche .\nInoltre, la Corte costituzionale (Italia) ha anche emesso due successive pronunce (Corte Cost. n. 120/2001 ; Corte Cost., n. 494/2002 ) per risalire al diritto al nome dell'individuo, alla sua ascendenza familiare e alle sue origini.\nDiritto all'identit\u00e0 di genere.\nIn un primo tempo la giurisprudenza non riconosceva la possibilit\u00e0 di modificare l'identit\u00e0 sessuale a seguito di interventi chirurgici, in virt\u00f9 del principio della immodificabilit\u00e0 dell'atto di nascita, ma tale preclusione apparve incostituzionale in quanto lesiva del diritto all'identit\u00e0 personale. Inoltre spesso, soprattutto nel passato, sono state escluse dall'interesse della legislatura le persone \"transgender\". La sentenza del 17 marzo 1972 del Tribunale di Palermo, la quale dichiara che: \u201c\"Nessuno pu\u00f2 essere ritenuto dell\u2019uno o dell\u2019altro sesso esclusivamente in base al proprio interno convincimento.\u201d\"\nLa situazione si evolse negli anni \u201980, quando fu promulgata la L.n. 164/82, il cui Art. 3 sancisce che: \"\u201cIl tribunale, quando risulta necessario un adeguamento dei caratteri sessuali da realizzare mediante trattamento medico-chirurgico, lo autorizza con sentenza.\u201d\"\nIl Tribunale di Pisa, con sentenza del 22 febbraio 1984, attesta infatti che: \"\u201cDeve ritenersi lecito, anche sotto il profilo costituzionale il trattamento diretto al cambiamento di sesso a cui si sottopone il vero transessuale, cio\u00e8 il soggetto caratterizzato da un desiderio pluriennale di appartenere al sesso opposto a quello genetico, fenotipico ed endocrino; va pertanto concessa, ex art. 2 L. n. 164/82, l\u2019autorizzazione a modificare l\u2019indicazione di sesso nell\u2019atto di nascita.\u201d\"\nPer quanto riguarda l'identit\u00e0 sessuale vi \u00e8 anche la sentenza della Pretura di Rimini del 23 ottobre 1984, la quale afferma che: \"\u201cLa tutela della identit\u00e0 sessuale, che costituisce un aspetto del diritto alla identit\u00e0 personale, non \u00e8 estranea alla normativa costituzionale e alla legislazione ordinaria, nello spirito di rispetto del diritto fondamentale di libert\u00e0, il cui esercizio non pregiudichi interessi pubblici n\u00e9 privati.\u201d\"\nIl diritto alla salute.\nLa costituzione europea afferma la salute come tutela, nozione normalmente distinta da quella diritto, su base universalistica e che include l'igiene preventiva, oltre all'accesso alle cure. La sanit\u00e0 compete ai singoli Stati membri, mentre l'Unione \u00e8 in linea obbligata ad assicurare elevati standard qualitativi nell'ambito del proprio operato (art. 95).\nLa tutela della salute \u00e8 compresa nell'articolo 32 della Costituzione Italiana: inizialmente, il concetto di salute era inteso in senso limitativo, cio\u00e8 solo come assenza di malattie o di infermit\u00e0, fisiche e psichiche. Nel tempo, e sfruttando la delibera dell'Organizzazione Mondiale della Sanit\u00e0 del 1977 (denominata \"Salute per tutti\", poi culminata nel 1984 con l'adozione, da parte degli Stati Membri, di strategie regionali di HFA, ossia \"Health For All\"), si \u00e8 giunti a una nozione molto pi\u00f9 ampia di salute, come \"stato di completo benessere fisico, mentale e sociale\", quindi con riferimento al benessere del soggetto nell'ambiente salubre, alla fruibilit\u00e0 dei servizi minimi sufficienti per l'integrit\u00e0 fisica e sociale dell'ambiente, ecc.\nInoltre, questo diritto \u00e8 garantito anche dalla L.n. 219/2017, entrata in vigore il 31/01/2018, la quale dichiara che: \"\u201cLa presente legge, nel rispetto dei principi di cui agli articoli 2, 13 e 32 della Costituzione e degli articoli 1, 2 e 3 della Carta dei diritti fondamentali dell'Unione europea, tutela il diritto alla vita, alla salute, alla dignit\u00e0 e all'autodeterminazione della persona e stabilisce che nessun trattamento sanitario pu\u00f2 essere iniziato o proseguito se privo del consenso libero e informato della persona interessata, tranne che nei casi espressamente previsti dalla Legge.\u201d\"\nIl \"danno alla salute\" si distingue, per ampiezza e portata, dal \"danno biologico\" (pi\u00f9 circoscritto alle lesioni dell'integrit\u00e0 psicofisica), nonch\u00e9 dal \"danno all'integrit\u00e0 della vita di relazione\" (relativo a qualunque lesione che renda impossibile al soggetto di \"essere se stesso\" nei rapporti con gli altri).\nIl danno biologico.\nNegli anni '70, dottrina e giurisprudenza hanno elaborato la configurazione del danno \"biologico\" come danno alla fisicit\u00e0 della persona che comporta una invalidit\u00e0. Il danno biologico \u00e8 stato riconosciuto ad esempio ad alcuni soggetti che avevano contratto la malattia a seguito di vaccinazione obbligatoria antipolio. La legge del 1966 originariamente non prevedeva alcun indennizzo, ma la Corte costituzionale, con sentenza n. 307 del 1990, ha dichiarato incostituzionale la legge n. 51 nella parte in cui non prevede un'equa indennit\u00e0. La successiva legge n. 210 del 1992 ha poi previsto particolari indennit\u00e0 in favore dei soggetti danneggiati da complicanze di tipo irreversibile a causa di vaccinazioni obbligatorie, trasfusioni e somministrazione di emoderivati.\nIl danno alla integrit\u00e0 della vita di relazione.\n\u00c8 una figura elaborata negli anni '80 dalla dottrina e ripreso dalla giurisprudenza, e consiste nel diritto ad avere rapporti con gli altri mantenendo inalterata la propria sfera fisica e psichica. \nSe, ad esempio, la vittima di un incidente stradale o di un infausto intervento chirurgico ha gi\u00e0 palesemente diritto a un risarcimento, ove tale incidente abbia leso la sfera sessuale della vittima, anche il coniuge di questa potr\u00e0 chiedere il risarcimento per la lesione del suo diritto \"riflesso\" ad avere rapporti sessuali.\nLe lesioni di carattere psichico sono disciplinate dall'art. 2059 del Codice civile. Particolare rilevanza riveste in questo settore il caso delle nevrosi \"da indennizzo\" come conseguenza dell'assegnazione a mansioni lavorative inferiori alla qualifica posseduta (cd. \"danno da demansionamento\").\nIn dottrina invece si afferma che anche le lesioni di carattere psichico (in termini di \"stress\", fastidio, esasperazione, tensione psichica) sono un aspetto integrante del diritto alla salute, specie quando comportano la menomazione delle facolt\u00e0 intellettive della vittima, sotto il profilo del danno alla vita di relazione.\nIl diritto alla riservatezza.\nLa riservatezza della persona trova nell'ordinamento italiano una tutela diffusa ma frammentata. Se ne rinvengono frammenti in:\nIl fondamento normativo del diritto alla riservatezza si ricava dall'art. 2 della Costituzione e dalle sue specificazioni (artt. 13, 14, 15), nonch\u00e9 dall'art. 8 della Convenzione europea dei diritti dell'uomo, che riconosce il diritto di ogni persona al rispetto della sua vita privata e familiare, oltre che del domicilio e della corrispondenza.\nDiritto all'oblio.\nIl Diritto all'oblio (con cui si pu\u00f2 ottenere la cancellazione dei dati personali) \u00e8 regolato dall'art 17 del \"GDPR\", il quale afferma \"L\u2018interessato ha il diritto di ottenere dal titolare del trattamento la cancellazione dei dati personali che lo riguardano senza ingiustificato ritardo e il titolare del trattamento ha l\u2019obbligo di cancellare senza ingiustificato ritardo i dati personali, se sussiste uno dei motivi seguenti: i dati personali non sono pi\u00f9 necessari rispetto alle finalit\u00e0 per le quali sono stati raccolti o altrimenti trattati; l\u2019interessato revoca il consenso su cui si basa il trattamento e se non sussiste altro fondamento giuridico per il trattamento; l\u2019interessato si oppone al trattamento e non sussiste alcun motivo legittimo prevalente per procedere al trattamento; i dati personali sono stati trattati illecitamente; i dati personali devono essere cancellati per adempiere un obbligo legale previsto dal diritto dell\u2019Unione o dello Stato membro cui \u00e8 soggetto il titolare del trattamento; i dati personali sono stati raccolti relativamente all\u2019offerta di servizi della societ\u00e0 dell\u2019informazione.\".\nIl diritto di riservatezza \u00e8 oggetto di studio per la giurisprudenza principalmente per i suoi rapporti con il diritto di manifestazione del pensiero, in particolare il diritto di cronaca ed il diritto di critica.\nCostituiscono limiti al diritto alla riservatezza la notoriet\u00e0 pubblica, l'interesse della Pubblica Autorit\u00e0 a svolgere indagini, il diritto di cronaca e il consenso dell'interessato.\nProtezione dei dati personali.\nIl d.lgs. 30 giugno 2003, n. 196 sancisce che \u00abchiunque ha diritto alla protezione dei dati personali che lo riguardano\u00bb; per \"dati personali\" si intende qualunque informazione relativa a persona fisica, persona giuridica, ente od associazione, identificati o identificabili, anche indirettamente, mediante riferimento a qualsiasi altra informazione, ivi compreso un numero di identificazione personale.\nIl Regolamento Europeo 2016/679 garantisce il diritto alla protezione dei dati, allineando tale diritto fondamentale della persona fisica in tutti gli Stati membri dell'Unione."}
{"id": "593059", "revid": "984922", "url": "https://it.wikipedia.org/wiki?curid=593059", "title": "Cantone di Vernon-Nord", "text": "Il Cantone di Vernon-Nord era una divisione amministrativa dell'Arrondissement di \u00c9vreux.\nA seguito della riforma approvata con decreto del 25 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nComprendeva parte della citt\u00e0 di Vernon e i comuni di"}
{"id": "593062", "revid": "984922", "url": "https://it.wikipedia.org/wiki?curid=593062", "title": "Cantone di Vernon-Sud", "text": "Il Cantone di Vernon-Sud era una divisione amministrativa dell'Arrondissement di \u00c9vreux.\nA seguito della riforma approvata con decreto del 25 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nComprendeva parte della citt\u00e0 di Vernon e i comuni di"}
{"id": "593067", "revid": "124575922", "url": "https://it.wikipedia.org/wiki?curid=593067", "title": "Julian Kedives", "text": ", alias Nettuno (il cui nome \u00e8 Julian Solo e Poseidon nella versione del manga e dell'anime in originale), \u00e8 un personaggio dell'anime e manga \"I Cavalieri dello zodiaco\". \u00c8 la reincarnazione del dio dei mari Nettuno, Poseidone per i greci.\nIl termine \"Kaioh\" che in giapponese precede il suo nome significa \"Re del mare\" (\u6d77\u738b\u30dd) o anche \"Imperatore degli oceani\" (\u6d77\u7687\u30dd), a seconda degli ideogrammi che lo formano.\nPersonaggio.\nNel manga originale, l'autore diede a Poseidone capelli biondi. Data l'eccessiva preponderanza di toni giallo oro, compreso quello delle sue vesti, come molti altri personaggi ha subito un cambio di tinta, per avere un contrasto maggiore. In questo caso, l'azzurro rappresenta anche un'affinit\u00e0 al mare.\nSecondo quanto narrato dall'Hypermyth di Kurumada, Nettuno fu la prima divinit\u00e0 a combattere contro Atena, scatenando cos\u00ec la prima Guerra Sacra per la terra dell'Attica, ed anche la prima divinit\u00e0 a creare un suo esercito di Cavalieri, grazie alle conoscenze del popolo di Atlantide, a lui fedele.\nSconfitto pi\u00f9 volte da Atena, l'anima di Nettuno fu sigillata in un vaso dalla dea della giustizia.\nSerie classica e film.\nUnico erede della ricca famiglia Kedives, dominatrice del commercio marittimo, in occasione del suo sedicesimo compleanno conobbe Saori: manifestando l'impressione di conoscerla gi\u00e0 da molto tempo, chiese alla ragazza di sposarlo ottenendo per\u00f2 un rifiuto. Amareggiato dalla situazione, la notte stessa not\u00f2 un bagliore proveniente da Capo Sunio: recatosi alla fonte della luce incontr\u00f2 Titis, che lo inform\u00f2 di essere la reincarnazione del Dio dei mari e lo trascin\u00f2 nel regno sottomarino. Una volta giunto nel tempio di Nettuno, edificato dalla stessa divinit\u00e0 in epoche mitologiche, risvegli\u00f2 parzialmente il cosmo e i ricordi di quest'ultimo; nel periodo a seguire convoc\u00f2 a sua difesa i sette Generali degli Abissi, la cui potenza era ritenuta pari a quella dei Cavalieri d'oro di Atena. Ci\u00f2 era in realt\u00e0 parte del piano di Kanon, fratello di Saga e cavaliere d'oro dei Gemelli: dopo essere stato rinchiuso a Capo Sunio tredici anni prima \u2014 per aver proposto al gemello di attentare alla vita della neonata Saori \u2014 Kanon si era liberato dalla prigionia, giungendo poi nel regno marino dove lo spirito di Nettuno si era manifestato a lui. Deciso a reincarnarsi, come da tradizione, nel corpo di un Kedives il Dio prese possesso di Julian quando questi aveva tre anni: affidato a Kanon il comando delle truppe marine, lo spirito intendeva risvegliarsi completamente tredici anni pi\u00f9 tardi per prendere il controllo del mondo. Volendo approfittare della situazione per fini personali, Kanon (che nel frattempo divenne a sua volta un Generale col nome di Sea Dragon) finse di obbedire all'ordine del Dio progettando invece una lunga guerra fratricida che avrebbe portato alla caduta di Atena ed al mancato risveglio di Nettuno.\nDopo la battaglia del Grande Tempio \u2014 che aveva causato la morte di ben quattro cavalieri d'oro \u2014 i protettori di Saori dovettero recarsi nel Nord Europa per affrontare la minaccia proveniente da Asgard, i cui guerrieri erano comandati da Ilda di Polaris. La sovrana era posseduta da un anello, donatole dallo stesso Kedives nell'ottica di plagiarne la volont\u00e0 e indebolire Atena: grazie anche all'aiuto di Odino gli eroi riuscirono a fermare Ilda, scatenando le ire di Nettuno che invi\u00f2 Sirya ad eliminare i superstiti della battaglia. L'ultimo cavaliere di Asgard sopravvissuto, Orion, ferm\u00f2 il Generale degli Abissi a costo della propria vita; quando la pace sembrava ormai prossima a tornare sul mondo, Saori fu rapita dallo stesso Kedives e trasportata nella sua reggia marina.\nRifiutato nuovamente l'invito di Julian a regnare insieme sul mondo, la ragazza accett\u00f2 di sacrificarsi per salvare la Terra su cui nel frattempo si stavano abbattendo violente piogge e maremoti: Kedives aveva infatti deciso di sterminare l'umanit\u00e0, per punirla delle sue malefatte, tramite un diluvio. Finch\u00e9 Saori fosse tuttavia riuscita a resistere all'interno del tempio \u2014 dopo essere stata imprigionata dallo stesso Dio \u2014 il pianeta non sarebbe stato in pericolo: intanto, anche i cavalieri di Atena giunsero nel regno per tentare di salvare la Dea. Nelle ore successive Seiya, Shun, Shiryu, Ikki e Hyoga sconfissero cinque Generali: Baian di Sea Horse, Io di Scilla, , Krisaore, Lemuri e Isaac di Kraken furono annientati, mentre le loro colonne vennero abbattute. Gli scontri avevano per\u00f2 indebolito gravemente i cavalieri, circostanza che giov\u00f2 a Kanon: ancora protetto dall'identit\u00e0 di Sea Dragon, questi fece sparire Ikki \u2014 unico cavaliere ancora in forze \u2014 ed era ormai prossimo al compimento del suo piano. I sospetti di Sirya (sopravvissuto alla battaglia con Orion) circa il suo vero nome parvero rappresentare un'ulteriore minaccia, ma il Generale fu presto costretto a difendere la sua colonna dall'assalto di Shun. Shaina, intervenuta in aiuto dei cavalieri, fu la prima a raggiungere il palazzo di Nettuno ma il Dio la sconfisse senza neppure doversi muovere dal trono.\nAnche Seiya, Shiryu e Hyoga entrarono nel palazzo ma vennero abbattuti dal Dio.: in loro soccorso giunse l'armatura d'oro del Sagittario, indossata da Seiya. Kanon inizi\u00f2 a manifestare preoccupazioni, poich\u00e9 i continui assalti a Kedives avrebbero potuto risvegliare lo spirito del Dio vanificando il suo piano di conquista; la ricomparsa di Ikki e la conversione di Sirya \u2014 sconfitto da Shun e resosi conto della verit\u00e0 \u2014 posero definitivamente termine ai suoi progetti. Intanto, lo spirito di Nettuno fu ridestato dalla battaglia con Seiya: colpito dalla freccia d'oro del Sagittario, il Dio prese completo possesso della volont\u00e0 di Kedives. Il sopraggiungere di altre due armature d'oro, quelle della Bilancia e dell'Aquario, permisero ai cavalieri di tenere testa allo spirito: un assalto combinato mise inoltre Nettuno fuori combattimento. Seiya riusc\u00ec infine ad abbattere la colonna in cui Saori era tenuta prigioniera: risvegliatasi, la fanciulla us\u00f2 i suoi poteri di Dea della giustizia per fermare Nettuno e sigillarlo nell'anfora.\nRisvegliatosi su una spiaggia, il giovane Kedives non conserv\u00f2 ricordo degli avvenimenti.\nEpisode G.\nNettuno fa anche una piccola comparsa in Episode G, nelle poche scene in cui viene narrato il mito della nascita del Minotauro. Fu proprio il dio del mare a far s\u00ec che la moglie del Re Minosse concepisse col toro di Creta il mostro del Labirinto.\nPoteri.\nCome dio del mare, Nettuno gode del completo controllo sull'elemento dell'acqua. Fu lui a fondare la reggia degli abissi e a poggiare la volta del mare su sette colonne. Pu\u00f2 scatenare inondazioni e diluvi in ogni parte del mondo, tali da far s\u00ec che il mondo venga ricoperto dalle acque entro 40 giorni (nel manga classico scopriamo che fu lui a causare il Diluvio Universale narrato dalla Bibbia). \u00c8 lui che spedisce le armature d'oro nell'Elisio per aiutare i Cavalieri nella battaglia contro Thanatos (che in quell'occasione afferma di percepire un cosmo pari in potenza a quello di Hades) ed \u00e8 sempre lui a creare con i suoi poteri le armature dei generali degli abissi e la lancia di Krisaore. Nel IV film (attraverso il cosmo del suo alleato Lucifero) si dimostra in grado di provocare fortissimi maremoti.\nIn quanto divinit\u00e0, possiede inoltre il potere di respingere qualsiasi attacco scagliato contro di lui facendolo ritornare indietro contro chi l'ha scagliato (come fa con i vari colpi dei Cavalieri e la freccia d'oro lanciata da Pegasus).\nCome attacchi, Nettuno pu\u00f2 lanciare micidiali sfere di energia a mani nude, o potenti raggi di energia tramite il suo Tridente. Inoltre con la solo energia emanata dai suoi occhi pu\u00f2 distruggere le armature altrui (come fa con quelle di Pegasus, Shiryu e Hyoga).\nIn \"Episode G\", si dimostra inoltre in grado d'influenzare la mente umana, poich\u00e9 \u00e8 stato lui a spingere la moglie di re Minosse (Pasifae) a farsi possedere dal toro di Creta ed a concepire cos\u00ec il Minotauro.\nAdattamento italiano.\nNell'edizione italiana Julian/Nettuno \u00e8 uno dei personaggi della serie con pi\u00f9 doppiatori. Questo perch\u00e9 durante la serie di Asgard si scelse di ridoppiare i flashback in cui lo spirito del dio parla ad Hilda, anzich\u00e9 utilizzare l'audio della prima versione. \u00c8 inoltre uno dei pochi dei greci ad essere chiamato nell'edizione italiana dell'anime col suo nome romano (le altre sono Discordia, che appare nei film, e talvolta Zeus), a differenza delle traduzioni dei manga dove (ad esclusione dell'edizione Granata Press di quello classico) viene sempre chiamato \"Poseidone\"."}
{"id": "593069", "revid": "2009917", "url": "https://it.wikipedia.org/wiki?curid=593069", "title": "Mutya Buena", "text": "Ha debuttato nel 1998 formando il gruppo musicale pop Sugababes, con il quale ha pubblicato quattro album e svariati singoli prima di abbandonare la formazione, nel 2005. Successivamente ha lanciato la sua carriera da solista pubblicando l'album \"Real Girl\", contenente i singoli \"Real Girl\" e \"Song 4 Mutya (Out of Control)\", oltre a un duetto con George Michael, \"This Is Not Real Love\", e altre collaborazioni con i Groove Armada e Amy Winehouse.\nBiografia.\n1998-2005: Sugababes.\nIl suo debutto nel mondo della musica formando nel 1998 il gruppo musicale Sugababes, insieme all'amica Keisha Buchanan e Siobh\u00e1n Donaghy. Le tre hanno debuttato nel 2000 pubblicando il primo album, \"One Touch\". Nel dicembre 2005, in seguito al successo internazionale ottenuto dal gruppo, con il quale ha pubblicato canzoni dal successo internazionale come \"Round Round\" e \"Push the Button\", ha abbandonato la formazione del gruppo per poter dedicare pi\u00f9 tempo alla sua prima figlia, Tahlia-Maya, nata nel marzo precedente. In totale ha partecipato all'incisione dei primi quattro dischi del gruppo, collaborando spesso anche alla scrittura dei testi.\n2006-2010: carriera solista e \"Real Girl\".\nImmediatamente dopo l'uscita dalla formazione del gruppo che l'ha lanciata, nel 2006, ha collaborato con George Michael duettando con il cantante nel brano \"This Is Not Real Love\", poi pubblicato come singolo, che ha riscosso buoni consensi in tutta l'Europa e in particolare in Italia. Il brano \u00e8 stato inserito in una raccolta di George Michael, \"Twenty Five\", e nello stesso periodo la cantante si \u00e8 esibita sempre con Michael durante alcune tappe del tour di quest'ultimo.\nNei primi mesi del 2007 ha cominciato le registrazioni del suo primo album da solista, pubblicato nel luglio seguente con il titolo \"Real Girl\", per l'etichetta discografica Island, che conteneva anche il brano registrato in precedenza insieme a George Michael. Il disco \u00e8 stato preceduto dall'omonimo singolo \"Real Girl\", di buon successo nei paesi europei in quello stesso anno, che conteneva un campionamento del brano di Lenny Kravitz, \"It Ain't Over 'Till It's Over\". In seguito al successi di \"Real Girl\" \u00e8 uscito un secondo singolo, \"Song 4 Mutya (Out of Control)\", una collaborazione con i Groove Armada. Il brano era contenuto anche nel disco del gruppo, \"Soundboy Rock\", uscito pochi mesi prima del disco di debutto della cantante britannica, e il buon successo del singolo, particolarmente in Regno Unito, ha spinto conseguentemente le vendite degli album di entrambi gli artisti. Nei mesi successivi hanno fatto seguito due ulteriori singoli, \"Just a Little Bit\" e \"B Boy Baby\", quest'ultimo in collaborazione con la nota cantante soul Amy Winehouse e rivisitazione del noto brano delle Ronettes \"Be My Baby\", che tuttavia non hanno trovato il consenso del pubblico. In via definitiva, il disco ha ottenuto un buon successo di vendite quasi esclusivamente in Regno Unito, dove ha raggiunto la decima posizione della classifica dei dischi, entrando comunque nelle classifiche di altri paesi europei.\nTerminata la promozione del primo disco, Mutya Buena trascorre un breve periodo di pausa per poi tornare sulle scene mediatiche britanniche nel gennaio 2009 partecipando al \"Celebrity Big Brother\", versione britannica del \"Grande Fratello\" riservata a personaggi noti del mondo dello spettacolo, dal quale si \u00e8 ritirata dopo due settimane di permanenza. Oltre alla televisione, nello stesso periodo torna alla musica collaborando al singolo \"With You\" del rapper Ashley Waters, che per\u00f2 non riscuote il successo sperato.\nInoltre, nel 2010 collabora con Agent X e gli Ultra per la realizzazione del singolo \"Fallin\"' e con Tah Mac per il brano \"Give Back\".\n2011-2012: il nuovo gruppo Mutya Keisha Siobhan.\nDopo la dipartita dalle Sugababes di Keisha Buchanan (ultimo membro originale del gruppo), nel 2011 iniziano a circolare voci sulla volont\u00e0 dei membri fondatori della band (Buena, Buchanan e Siobh\u00e1n Donaghy) di tornare insieme e creare un nuovo gruppo.\nTali voci si concretizzano nel 2012 quando le tre ragazze firmano un contratto discografico da 1 milione di sterline con la Polydor Records e creano ufficialmente il gruppo Mutya Keisha Siobhan."}
